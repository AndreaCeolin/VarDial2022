{"id": "79960", "revid": "228587", "url": "https://it.wikipedia.org/wiki?curid=79960", "title": "Stringa (informatica)", "text": "Una stringa in informatica \u00e8 una sequenza di caratteri con un ordine prestabilito. Sequenze di altri tipi di dato vengono chiamati vettori o, in inglese, array.\nCaratteristiche.\nPu\u00f2 essere composta da byte nel caso delle stringhe con codifica ASCII o da word per le codifiche Unicode.\nSpesso la sequenza di dati di cui \u00e8 composta una stringa viene conclusa con un carattere speciale denominato NULL (come nel linguaggio C) che serve ad indicare la fine della stringa, anche se esistono diversi metodi di rappresentazione, alcuni dei quali utilizzano un diverso terminatore oppure si appoggiano ad altri sistemi per la determinazione della lunghezza (ad esempio un dato contenente la lunghezza della stringa immagazzinato a parte).\nIn molti linguaggi di programmazione, come ad esempio Java oppure C# la stringa, per motivi di sicurezza, \u00e8 un oggetto non modificabile (in Java \u00e8 addirittura non estendibile). Questo vuol dire che ogni qualvolta viene assegnato un nuovo valore ad una stringa (operazione di concatenazione, rimozione o aggiunta caratteri) in realt\u00e0 vengono create nuove stringhe.\nAd esempio, in C++, l'istruzione\nstring a = \"abc\" + \"def\";\nin realt\u00e0 crea 4 stringhe: la stringa per rappresentare \"a\", quella per rappresentare \"abc\", quella per rappresentare \"def\" e infine quella per immagazzinare il valore temporaneo \"abcdef\".\nProprio per questo motivo linguaggi come Java e C# mettono a disposizione altri oggetti, come StringBuffer o StringBuilder che permettono operazioni sulle stringhe pi\u00f9 veloci e meno onerose in termini di utilizzo della memoria.\nTipo di dato \"stringa\".\nUn tipo di dato stringa \u00e8 un tipo di dato modellato sull'idea di una stringa formale. Le stringhe sono un tipo di dati talmente importante e utile che fanno parte di quasi tutti i linguaggi di programmazione. In alcuni linguaggi sono disponibili solo tipi primitivi e in altri come tipi compositi.\nMentre le stringhe formali possono avere una lunghezza arbitraria (ma finita), le stringhe dei linguaggi di programmazione hanno lunghezza limitata. In generale, ci sono due categorie di tipi di dati stringa: le \"stringhe a lunghezza fissa\", che hanno una lunghezza massima prefissata, e le \"stringhe a lunghezza variabile\", la cui lunghezza pu\u00f2 essere modificata con apposite istruzioni. La maggior parte delle stringhe nei moderni linguaggi di programmazione sono a lunghezza variabile. Nonostante il nome, anche le stringhe a lunghezza variabile hanno un limite di lunghezza; tuttavia, in generale, il limite dipende solamente dalla quantit\u00e0 di memoria disponibile nel computer.\nI tipi di dato stringa differiscono anche in base all'alfabeto su cui sono definite.\nAlcune stringhe sono progettate per funzionare su un singolo alfabeto prefissato (come l'alfabeto latino o non come i caratteri rappresentabili dal codice ASCII) e altre su un alfabeto arbitrario.\nPer esempio, nella libreria standard del C++ le stringhe sono parametrizzate dall'alfabeto dei caratteri.\nRappresentazioni.\nLa rappresentazione delle stringhe dipende principalmente dalla scelta dei set di caratteri da usare (come alfabeto) e il metodo di codifica dei caratteri (vedere character encoding).\nLe vecchie implementazioni delle stringhe erano studiate per lavorare con set di caratteri e codifiche definite dall'ASCII, od estensioni pi\u00f9 recenti come la serie ISO 8859.\nLe implementazioni moderne usano spesso l'ampio set di caratteri definito come Unicode insieme con una variet\u00e0 di complesse codifiche come l'UTF-8 e l'UTF-16.\nLa gran parte delle implementazioni delle stringhe somigliano ad array i cui elementi contengono i \"codici\" corrispondenti ai caratteri nel corrispondente \"set di caratteri\". La principale differenza \u00e8 che in alcune codifiche l'equivalente di un singolo carattere logico pu\u00f2 necessitare di pi\u00f9 elementi dell'array. Un esempio in questo senso \u00e8 la codifica UTF-8 in cui un singolo carattere logico pu\u00f2 richiedere fino a quattro byte. In questi casi la lunghezza logica della stringa differisce da quella dell'array.\nLa lunghezza di una stringa pu\u00f2 essere memorizzata implicitamente utilizzando uno speciale \"carattere di terminazione\". Questo carattere \u00e8 spesso il carattere nullo (null character o NULL) avente codice zero, convenzione questa usata e perpetuata dal popolare linguaggio di programmazione C. La lunghezza di una stringa pu\u00f2 anche venir memorizzata esplicitamente, ad esempio attaccando alla stringa un prefisso con un valore intero, convenzione questa usata ad esempio in Pascal. Si noti che nel caso delle stringhe terminate il carattere di terminazione non sar\u00e0 mai ammissibile come contenuto di una stringa.\nQui si ha un esempio di una stringa \"zero-terminata\" (o \"null-terminated\") memorizzata in un buffer di 10 byte, assieme alla sua rappresentazione ASCII\nLa lunghezza della stringa \u00e8 in questo esempio di 5 caratteri, essa occupa tuttavia 6 byte. I caratteri dopo la terminazione (6B 65 66 77, rispettivamente \"k e f w\" in ASCII) non sono parte della stringa, potrebbero essere parte di un'altra stringa come semplicemente rifiuti.\nLa stringa equivalente in Pascal:\nA fianco di queste comuni rappresentazioni altre sono possibili.\nL'utilizzo delle rope (anche dette \"heavyweight string\") pu\u00f2 rendere certe operazioni come inserimenti, cancellazioni e concatenazioni pi\u00f9 efficienti. \nAlgoritmi per le stringhe.\nSono stati studiati molti algoritmi per la manipolazione delle stringhe i quali si distinguono per finalit\u00e0 e per diverse scelte di compromesso di fronte ad esigenze contrastanti come l'ampiezza della portata e l'efficienza.\nQuesti algoritmi vengono collocati a categorie come le seguenti:\nGli algoritmi pi\u00f9 avanzati per l'elaborazione di stringhe spesso impiegano elaborati meccanismi formali e complesse strutture di dati: tra questi ricordiamo gli alberi di suffissi e le macchine a stati finiti.\nLinguaggi e programmi di utilit\u00e0 orientati all'elaborazione di stringhe.\nLe stringhe costituiscono un tipo di dati tanto ampiamente utilizzato da indurre lo sviluppo di numerosi linguaggi finalizzati alla facilitazione delle elaborazioni delle stringhe pi\u00f9 richieste dalle applicazioni. Tra questi vi sono:\nMolti programmi di utilit\u00e0 dell'ambito Unix effettuano manipolazioni di stringhe relativamente semplici e possono essere utilizzati per programmare algoritmi di elaborazione di stringhe piuttosto efficaci. Questi strumenti possono trattare come stringhe anche i file e gli \"stream\" finiti.\nI recenti linguaggi di scripting, come Perl, Python, Ruby e Tcl si servono di espressioni regolari per facilitare le manovre sui testi."}
{"id": "79967", "revid": "1305772", "url": "https://it.wikipedia.org/wiki?curid=79967", "title": "Davide Bernasconi", "text": ""}
{"id": "79968", "revid": "396099", "url": "https://it.wikipedia.org/wiki?curid=79968", "title": "Test chi quadrato", "text": "Con test chi quadrato \"\u03c7\u00b2\", si intende uno dei test di verifica d'ipotesi usati in statistica che utilizzano la distribuzione chi quadrato per decidere se rifiutare o non rifiutare l'ipotesi nulla. A seconda degli assunti di partenza usati tali test vengono considerati parametrici o non parametrici.\nIl test chi quadrato \u00e8 ampiamente utilizzato per verificare che le frequenze dei valori osservati si adattino alle frequenze teoriche di una distribuzione di probabilit\u00e0 prefissata. Per esempio, \u00e8 noto che il risultato di 100 lanci di una moneta segue la distribuzione uniforme ed \u00e8 difficile ottenere un risultato che si discosti sensibilmente dall'ottenere 50 teste e 50 croci. Il test chi quadrato consente di stabilire, dopo aver fissato l'errore massimo tollerato, se le discrepanze tra le frequenze osservate e quelle teoriche sono imputabili completamente al caso o se invece \u00e8 lecito supporre che la moneta sia truccata.\nDefinizione.\nSupponiamo che in un particolare campione si sia osservato che un insieme di possibili eventi E1, E2, \u2026, Ek si presenta con frequenze \"o1, o2, \u2026, ok\" (dette \"frequenze osservate\"). Supponiamo poi che, secondo le regole della probabilit\u00e0, ci si attenda un secondo insieme di possibili eventi con frequenze e1, e2, \u2026, ek (dette \"frequenze teoriche\" o \"attese\"), ossia, riassumendo:\nLa variabile test formula_1 si ottiene sommando, per ogni evento Ei il quadrato degli scarti tra le frequenze teoriche e quelle osservate, pesato sulle frequenze teoriche:\nCos\u00ec, se il numero totale di eventi formula_3 \u00e8 fissato, si distribuisce come una variabile formula_4 con formula_5 gradi di libert\u00e0. Altrimenti, se k \u00e8 una variabile a sua volta aleatoria, ad esempio Poissoniana (come pu\u00f2 essere in un esperimento di conteggio), si distribuisce come una variabile formula_4 con formula_3 gradi di libert\u00e0.\nSe le frequenze osservate coincidono esattamente con quelle teoriche, allora formula_8, mentre se esse differiscono, formula_9. Pi\u00f9 grande \u00e8 il valore di formula_4, pi\u00f9 grande \u00e8 la discrepanza tra le frequenze osservate e quelle teoriche.\nEsempio.\nUn dado viene lanciato 2000 volte con il seguente risultato:\nSi pu\u00f2 affermare che esso non sia equilibrato?\nEffettivamente il risultato 1 \u00e8 apparso un numero di volte sensibilmente superiore agli altri, la frequenza attesa \u00e8 di 2000/6=333,333 per ciascun risultato (se il dado \u00e8 equilibrato, segue una distribuzione uniforme, quindi la frequenza attesa \u00e8 la stessa per tutti i risultati).\nLa nostra statistica \u00e8 quindi uguale a\ne possiede 5 gradi di libert\u00e0.\nSe fissiamo l'errore tollerato al 5% (\u03b1 = 0,05) e diamo uno sguardo alle tavole della distribuzione chi quadrato con 5 gradi di libert\u00e0 dobbiamo rifiutare l'ipotesi nulla con valori della statistica test superiori a 11,07.\nLa nostra statistica test \u00e8 uguale a 12,616 e pertanto dobbiamo respingere l'ipotesi nulla: ci\u00f2 vuol dire che il dado non \u00e8 equilibrato.\nIl test chi quadrato funziona quando nessun valore si presenta con una frequenza inferiore a 5. Se ci\u00f2 accade \u00e8 meglio utilizzare altri test sulle frequenze, come il test esatto di Fisher.\nTra i test chi quadrato si possono elencare:\nnonch\u00e9 diversi test che in determinate situazioni (solitamente quando si \u00e8 in presenza di molti dati) fanno ricorso alla v.c. Chi Quadrato come distribuzione approssimativa\nEsempio in R.\nUtilizzando il linguaggio di programmazione R si vuole valutare se esiste un'associazione tra le variabili \"degree\" (livello di istruzione superiore) e \"sex\" (il sesso) negli Stati Uniti attraverso il test chi quadrato. Il dataset usato \u00e8 stato ottenuto tramite Il \"General Social Surveys\", un questionario sottoposto a persone intervistate di 18 anni o pi\u00f9 che parlavano in inglese all'interno degli Stati Uniti d'America. \nIn totale le interviste sono state 57.061, che rappresentano meno del 10% della popolazione americana. Tali interviste sono state fatte tra il 1972 e il 2014 e ciascuna di queste contiene 114 variabili, di cui alcune numeriche ed altre categoriali. L'analisi fatta \u00e8 osservazionale e non sperimentale, quindi non si possono stabilire relazioni casuali tra le variabili.\nLe condizioni necessarie perch\u00e9 si possa eseguire il test chi quadro sono che i campioni siano casuali, non correlati e provenienti da meno del 10% della popolazione, quindi l'indipendenza tra le osservazioni \u00e8 ragionevole.\nlibrary(statsr)\ng&lt;- gss %&gt;%\n filter(!is.na(sex),!is.na(degree))\ninference(y = sex, x = degree, data = g, statistic = \"proportion\", type = \"ht\", \n alternative = \"greater\", method = \"theoretical\")\n Response variable: categorical (2 levels) \n Explanatory variable: categorical (5 levels) \n Observed:\n y\n x Male Female\n Lt High School 5153 6669\n High School 12340 16947\n Junior College 1272 1798\n Bachelor 3822 4180\n Graduate 2091 1779\n Expected:\n y\n x Male Female\n Lt High School 5204.962 6617.038\n High School 12894.410 16392.590\n Junior College 1351.652 1718.348\n Bachelor 3523.101 4478.899\n Graduate 1703.874 2166.126\n H0: degree and sex are independent\n HA: degree and sex are dependent\n chi_sq = 254.3489, df = 4, p_value = 0\nDal momento che p-value = 0 &lt;0,05, rifiutiamo l'ipotesi nulla. Vi \u00e8 una forte evidenza che negli Stati Uniti esiste una dipendenza tra il livello di istruzione superiore e il sesso."}
{"id": "79969", "revid": "14", "url": "https://it.wikipedia.org/wiki?curid=79969", "title": "Test del chi-quadro", "text": ""}
{"id": "79970", "revid": "14", "url": "https://it.wikipedia.org/wiki?curid=79970", "title": "Test del chi quadrato", "text": ""}
{"id": "79971", "revid": "767487", "url": "https://it.wikipedia.org/wiki?curid=79971", "title": "Closer (film)", "text": "Closer \u00e8 un film del 2004 diretto da Mike Nichols, con Jude Law, Natalie Portman, Julia Roberts e Clive Owen, tratto dall'omonima opera teatrale di Patrick Marber.\nTrama.\nDan, un giornalista di necrologi aspirante scrittore, si fidanza con Alice, una giovane spogliarellista americana in cerca di fortuna a Londra. Poi per\u00f2 conosce la fotografa Anna, si innamora di lei ed \u00e8 disposto a tutto pur di averla. Chattando sotto falsa identit\u00e0 con un dermatologo e, fingendosi proprio Anna, Dan spinge il dottor Larry tra le braccia dell'ignara donna.\nI due si sposano, ma lo scrittore non si d\u00e0 per vinto: provoca la separazione tra Larry e Anna, ma finisce per farsi mettere nell'angolo dal dermatologo, che inoltre si concede anche una notte al night club con Alice. Alla fine Alice lascia Dan perch\u00e9 lui la costringe a confessare il tradimento con Larry, che torna con Anna.\nIl vero nome di Alice \u00e8 Jane Rachel Jones, come si scopre quando lei mostra il passaporto alla dogana ritornando negli Stati Uniti d'America. Lei ha sempre nascosto la sua vera identit\u00e0 a Dan, rivelandola unicamente a Larry, che peraltro non le crede, quando questi la incontra nel night club. Chi invece sia Alice Ayres lo si scopre nel finale del film, quando, nel cimitero dove Jane si era presentata come Alice Ayres, Dan fissa la lapide commemorativa della vera Alice Ayres.\nProduzione.\nClive Owen, che interpreta la parte di Larry, precedentemente nell'opera teatrale ha interpretato il ruolo di Dan, che nel film \u00e8 stato invece affidato a Jude Law. Natalie Portman ha girato delle scene di nudo frontale integrale per la scena in cui il suo personaggio si spoglia, ma in accordo con il regista Mike Nichols ha deciso di tagliarle dalla versione definitiva del film.\nIl film \u00e8 uscito nelle sale degli Stati Uniti il 3 dicembre 2004, mentre in Italia una settimana dopo, il 10 dicembre 2004.\nColonna sonora.\nLa canzone presente sia all'inizio che alla fine del film \u00e8 \"The Blower's Daughter\" di Damien Rice. Dello stesso artista \u00e8 anche \"Cold Water\", il cui intro musicale \u00e8 usato pi\u00f9 volte (per esempio quando Alice e Dan entrano per la prima volta nel giardino con le targhe commemorative).\nDifferenze con l'opera teatrale.\nNell'opera teatrale Alice muore, mentre Larry e Anna si separano. In seguito Larry inizia una relazione con Polly, una infermiera del suo studio."}
{"id": "79973", "revid": "1543377", "url": "https://it.wikipedia.org/wiki?curid=79973", "title": "Cuprallumini", "text": "I cuprallumini (pi\u00f9 noti come bronzi all'alluminio) sono leghe di rame in cui l'alluminio \u00e8 l'elemento aggiuntivo principale. Le pi\u00f9 diffuse contengono dal 5 al 12% di alluminio, spesso insieme con ferro, nichel, manganese. Sono note per la loro notevole resistenza meccanica e alla corrosione; sono impiegate anche in presenza di fluidi ad alta velocit\u00e0. In alcune applicazioni possono sostituire leghe pi\u00f9 costose, come i bronzi allo stagno.\nLa resistenza meccanica dipende innanzitutto dal contenuto di alluminio. Fino all'8% la lega \u00e8 ancora duttile e lavorabile a freddo per ottenere tubi, lastre e fili. Tra l'8 e il 10% di alluminio la durezza permette le lavorazioni a caldo; oltre il 10% si hanno leghe speciali per applicazioni anti-usura.\nAltri elementi modificano le caratteristiche della lega:\nSono da citare anche quelle leghe contenenti fino al 6% di alluminio e fino al 2% di silicio, che presentano ottima resistenza all'urto. \nLe leghe con alluminio fino all'8% e manganese al 13% circa (i bronzi al manganese) hanno un'ottima resistenza alla cavitazione e all'erosione dovuta alla velocit\u00e0 di flusso (\"impingment\"). Vengono usate per le eliche delle navi.\nApplicazioni.\nLe applicazioni dei cuprallumini sono molteplici: tra queste eliche, pompe e valvole a contatto con acqua di mare (es. impianti di raffreddamento a bordo di navi), tubi per piattaforme off-shore, giranti, fissaggi e barre di sostegno in edilizia, cuscinetti, stampi per imbutitura.\nSono utilizzati anche nel conio di alcune monete, come i 20 centesimi di Franco Svizzero"}
{"id": "79974", "revid": "768068", "url": "https://it.wikipedia.org/wiki?curid=79974", "title": "Merikara", "text": "Biografia.\nMerikara regn\u00f2 solamente su alcuni nomo intorno a Eracleopoli. Di lui si ricordano gli sforzi per difendere le regioni del delta del Nilo sia dai nomadi provenienti dalla Libia che da quelli provenienti dalla Penisola del Sinai. Cerc\u00f2 relazioni di buon vicinato con i sovrani, a lui contemporanei, della XI dinastia tebana ma venne da questi infine sconfitto. Suo avversario principale fu Antef II.\nSi ritiene che sia il Merikara a cui \u00e8 dedicato il testo sapienziale \"L'insegnamento per Merikara\", testo dove un sovrano, probabilmente Kheti VII, trasmette al figlio che dovr\u00e0 un giorno succedergli, indicazioni su come governare.\nIl suo regno dovrebbe essere durato circa vent'anni. Non si conosce la posizione del suo monumento funebre, il cui nome era W3\u1e0f swt mr y k3 r\u02c1 (Uadjsut Merikara - Luogo di Merikara unito nella prosperit\u00e0), ma il suo culto funerario \u00e8 attestato a Saqqara durante la XII dinastia da due stele di sacerdoti, Apa ed Anpuemhat, addetti al culto della sua piramide e di quella di Teti. Anche il funzionario Gemniemhat, noto per la scoperta della sua tomba eccezionalmente intatta, a Saqqara, era addetto al culto di Merikara, oltre che a quello del faraone Teti."}
{"id": "79975", "revid": "125987284", "url": "https://it.wikipedia.org/wiki?curid=79975", "title": "Lemony Snicket - Una serie di sfortunati eventi", "text": "Lemony Snicket - Una serie di sfortunati eventi (\"Lemony Snicket's A Series of Unfortunate Events\") \u00e8 un film del 2004 diretto da Brad Silberling, basato sui primi tre libri del ciclo di narrativa \"Una serie di sfortunati eventi\", scritti dall'autore statunitense Lemony Snicket, all'anagrafe Daniel Handler.\nTrama.\nI tre fratelli Baudelaire sono ragazzi dotati di particolari capacit\u00e0: Violet, la maggiore, \u00e8 un'abile inventrice, capace di trasformare oggetti abbandonati in congegni adatti a quasi ogni occasione; Klaus, quello di mezzo, ama i libri ed \u00e8 in grado di ricordare tutto ci\u00f2 che legge; Sunny, la pi\u00f9 piccola, si diverte a mordere le cose.\nDopo l'incendio della loro casa, i tre fratelli diventano orfani e vengono affidati alle cure di un loro parente: il conte Olaf, un attore fallito interessato esclusivamente a mettere le mani sull'eredit\u00e0 lasciata agli orfani Baudelaire dai loro genitori. I tre ragazzi riescono a sfuggire ad un tentativo di omicidio da parte del conte. Il Conte Olaf \u00e8 un uomo molto scaltro e malvagio: con un trucco li abbandona dentro l'auto proprio sopra le rotaie, nel momento in cui il treno sta per arrivare, ma, grazie alla loro grande intelligenza, i tre ragazzi riescono con una corda ad azionare lo scambio, evitando di essere investiti. Il loro esecutore testamentario, il signor Poe, dopo quest'incidente, decide di affidarli alle cure dell'erpetologo Montgomery Montgomery. Il conte Olaf studia quindi uno stratagemma per eliminare lo scienziato, costringendo i ragazzi ad un nuovo trasloco.\nGli orfani Baudelaire raggiungono cos\u00ec le coste del Lago Lacrimoso affidati alle cure di zia Josephine, una donna ossessionata da tutto e con un irrazionale terrore per gli agenti immobiliari. Il Conte Olaf fa la sua comparsa sotto mentite spoglie, quelle di un vecchio lupo di mare, e riesce ad ottenere nuovamente la custodia legale dei ragazzi, liberandosi nel contempo della zia Josephine che probabilmente verr\u00e0 uccisa dalle sanguisughe.\nUna volta compreso che ogni sua pretesa sull'eredit\u00e0 sarebbe stata nulla qualora fosse capitato qualcosa ai ragazzi, il Conte Olaf decide di architettare uno stratagemma per sposare Violet durante una commedia teatrale per poter acquisire i diritti sul patrimonio. Klaus riesce a sventare i suoi piani e a dimostrare ai presenti i misfatti compiuti dal Conte Olaf: \u00e8 lui infatti il diabolico inventore della macchina usata per causare l'incendio che ha distrutto la loro casa. Il Conte Olaf viene quindi arrestato. I tre ragazzi Baudelaire fanno un'ultima visita fra i resti incendiati della loro villa, ricevendo un inaspettato regalo dai loro genitori. Pur sapendo che saranno nuovamente affidati all'ennesimo tutore, hanno per\u00f2 ora la consapevolezza di poter contare l'uno sull'altro per affrontare le innumerevoli difficolt\u00e0 della vita.\nAmbientazione.\nIl film \u00e8 ambientato in un'ipotetica citt\u00e0 simile alla Londra vittoriana, con tecnologie avanzate, adattate allo stile della rivoluzione industriale. Questa tipologia di ambientazione viene chiamata Steampunk.\nDistribuzione.\nIl film usc\u00ec nelle sale statunitensi il 17 dicembre 2004 e in quelle italiane il 18 marzo 2005."}
{"id": "79977", "revid": "339392", "url": "https://it.wikipedia.org/wiki?curid=79977", "title": "Carlo del Fava", "text": ""}
{"id": "79983", "revid": "2175", "url": "https://it.wikipedia.org/wiki?curid=79983", "title": "Tensione di vapore", "text": ""}
{"id": "79984", "revid": "767487", "url": "https://it.wikipedia.org/wiki?curid=79984", "title": "Uncinetto tunisino", "text": "L'uncinetto tunisino \u00e8 un uncinetto lungo come un ferro, originario della Tunisia, la terra dei tappeti, che riesce a creare un punto che \u00e8 gi\u00e0 una tessitura a tappeto: la maglia tunisina.\n\u00c8 questa una particolare lavorazione che crea un tessuto, per la quale serve appunto un uncinetto particolare molto lungo senza l'appiattimento per il pollice con una pallina all'estremit\u00e0 in modo che i punti non possano scivolare, oppure gli uncinetti dotati di cavo, che offrono un'infinita di esecuzioni, come ad esempio scialli o coperte.\nEsistono anche uncinetti a doppia punta, usati per la lavorazione in tondo\nL'uncinetto Tunisino si lavora in righe di andata e ritorno tenendo il lavoro sempre sul diritto e senza mai girarlo: sulla prima riga (andata) si raccolgono tutti i punti e nella seconda riga (ritorno) i punti si chiudono. Come per il lavoro ai ferri la riga di andata si esegue da destra a sinistra raccogliendo sull'uncinetto, sulla base di un punto a catenella, tutte le maglie.\nLa riga di ritorno si esegue da sinistra verso destra chiudendo via via tutte le maglie del lavoro. L'effetto della lavorazione eseguita con l'uncinetto Tunisino \u00e8 proprio quello di un tessuto, con una trama molto fitta, se si usa un diametro di uncinetto adeguato alla lana o filato, oppure una trama leggera, se si usa un uncinetto di almeno 2 numeri superiore all'indicazione della fascetta del filato che si vorrebbe usare. Oggi possiamo realizzare infiniti capi e di qualunque genere."}
{"id": "79989", "revid": "100931726", "url": "https://it.wikipedia.org/wiki?curid=79989", "title": "Enrico Marini (fumettista)", "text": "Biografia.\nAutore italiano nato in Svizzera, lavora principalmente in Francia.\nStudia grafica presso la scuola di belle arti di Basilea. Nel 1987 debutta in campo fumettistico partecipando al concorso per nuovi talenti del \"Festival de la bande dessin\u00e9\" di Sierre. Qui viene notato da un giornalista che lo presenta alla casa editrice \"Alpen Publisher\".\nDisegna una prima storia intitolata \"La colombe de la place rouge\" e poi inizia a pubblicare sulla \"Tribune de Gen\u00e8ve\".\nDal 1990 al 1993 realizza quattro volumi della serie \"Un dossier d'Oliver Varese\".\nNel 1992 inizia a disegnare la serie di \"Gipsy\" sui testi di Thierry Smolderen e ne pubblica sei volumi.\nDall'incontro con Desberg nasce una storia western intitolata \"La stella del deserto\" grazie alla quale vince in premio Betty Boop al \"Festival de Hyeres\" per la migliore grafica nel 1996 e il premio \"Association libraires de la bande dessin\u00e9\" al \"Festival di Angoul\u00eame\" nel 1997.\n\"Lo scorpione\" \u00e8 il titolo dell'ultima serie messa in cantiere da Marini con i testi di Desberg a partire dal 2000.\nNel 2007 d\u00e0 il via alla serie \"Les Aigles de Rome (\"Le Aquile di Roma\")\", le cui vicende hanno inizio nell'11 a.C., tradotta in Italia dalla Panini Comics a partire dal 2014.\nNel 2017 ha realizzato una storia in due parti di Batman (DC Comics) pubblicata in due album in formato franco-belga da Dargaud.\nStile.\nCon gli anni Marini ha maturato uno stile personale e facilmente riconoscibile in grado di trasmettere con efficacia le atmosfere dei luoghi e delle epoche in cui sono ambientate le sue opere: da un lato, lo stile di Marini risalta grazie all'accuratezza storica delle ambientazioni e dei dettagli visivi e, dall'altro, \u00e8 altres\u00ec caratterizzato da libert\u00e0 artistiche relative alla narrazione di eventi non sono realmente accaduti o che si sono svolti in maniera differente.\nTutto ci\u00f2 \u00e8 pienamente visibile nelle serie intitolate \"Le Aquile di Roma\" e \"Lo scorpione\". La prima \u00e8 una storia ambientata nell'epoca di Cesare Augusto e riprodotta in maniera verosimile, mentre la seconda \u00e8 un racconto di genere \"cappa e spada\" che ha luogo nella Roma della met\u00e0 del XVIII secolo.\nOpere.\nUn dossier d'Oliver Varese.\nFumetto inedito in Italia\nGipsy.\nFumetto edito in Italia da Panini Comics.\nLa stella del deserto.\nFumetto edito in Italia da Panini Comics in un unico volume che contiene l'edizione integrale del fumetto.\nRapaces.\nFumetto edito in Italia da Panini Comics in due volumi pubblicati nel 2012 con il titolo di \"Rapaci\".\nLo scorpione.\nFumetto edito in Italia da Panini Comics in cinque volumi tra il 2011 e il 2015."}
{"id": "79990", "revid": "2109471", "url": "https://it.wikipedia.org/wiki?curid=79990", "title": "Dinastia Tang", "text": "La dinastia Tang (, 618-907) segu\u00ec la dinastia Sui, che aveva riportato l'unit\u00e0 politica in Cina, e fu seguita da un'epoca di disunione nota come il periodo delle Cinque dinastie e dieci regni.\nGli effetti del suddetto consolidamento iniziano a notarsi sotto l'imperatore Tai Zong (627 \u2013 649), che ristabilisce il protettorato cinese sulla regione del bacino del Tarim (Asia centrale). Egli unisce la casa imperiale del Tibet alla Cina tramite matrimonio, intraprende la conquista della Corea e mantiene relazioni con il Giappone e i reami del Funan e del Champa. Con l'imperatore Xuan Zong (713-756) la Cina conosce un periodo di pace e prosperit\u00e0, che favorisce il fiorire di produzioni artistiche.\nLa storia.\nI Tang regnarono sulla Cina per 289 anni. Tutto ha inizio nel 617 con Li Yuan Gaozu, comandante della guarnigione di Taiyuan nello Shanxi. Il generale sottoscrive un'alleanza con i Turchi orientali e marcia su Chang'an, la capitale imperiale, espugnandola. Nel 617, in un primo momento mette sul trono un nipote dell'imperatore Yang Guang, ultimo della dinastia Sui. Ma il comandante cambia rotta l'anno successivo, a cinque mesi dalla morte del vecchio sovrano: Li Yuan indossa la corona e fonda la dinastia Tang. Fino al 625 si dedica a consolidare il potere e a reprimere ogni ribellione.\nL'intero periodo dei quasi tre secoli di storia Tang \u00e8 diviso in tre parti: l'ascesa al potere e il consolidamento; la rivolta di Anshi; il declino.\nI Periodo (626-704).\nNel 626, Li Yuan Gaozu abdica in favore di Taizong Li Shimin, suo figlio; una successione turbolenta, in quanto il giovane monarca non era destinato al governo, ma riesce a diventare il primo in linea di successione facendo assassinare il fratello maggiore.\nIl primo problema da affrontare \u00e8 l'invasione dai domini turchi. I Turchi arrivano quasi sino alla capitale cinese e l'imperatore Li Shimin riesce a fermarli dopo intense trattative e il pagamento di un riscatto. I rapporti resteranno tesi con i Turchi, tanto che fino al 628 gli scontri sono continui. Il monarca cinese riesce per\u00f2 in un'impresa decisiva per fronteggiare Xieli, condottiero (Khaghan) turco, riconoscendo come sovrano di quella regione proprio un rivale del grande nemico. Sempre nel 628 avviene lo scontro decisivo, che determina la sconfitta di Xieli e la sua deportazione a Chang'an. Si apre cos\u00ec la strada alla piena integrazione dei turchi nell'Impero cinese. \nNel 640, dopo una campagna di conquista, entrano a far parte del dominio cinese altri tre regni: \"Karakhoja\" (o Gaochang; i resti maestosi della citt\u00e0 si trovano a 46 chilometri a sud est di Turpan), \"Karashahr\" e \"Kucha\" (nord ovest della Cina, presso il bacino del fiume Tarim, \u00e8 stata un importante centro carovaniero sulla via della seta). Alla sua morte, l'imperatore Taizong Li Shimin viene seppellito in una tomba protetta dalle statue di 14 re vassalli, dai khan del Turkestan, al re di Champa (l'Annam che secoli dopo far\u00e0 parte dell'Indocina francese).\nIl Confucianesimo torna a rifiorire, crescendo nei circoli educativi. I canoni del Confucianesimo richiedono lo studio da parte di tutti i candidati a cariche pubbliche. In questo modo le scuole della capitale attraggono molti studenti dalle terre dell'impero e oltre.\nIn Cina arrivano missionari di altre terre che iniziano a predicare la Cristianit\u00e0 nestoriana, il Mazdeismo e il Manicheismo, costruendo chiese e templi e traducendo i loro testi sacri. Contemporaneamente i buddisti cinesi vanno alla ricerca del loro credo e aumentano gli scambi e i soggiorni in India e a Ceylon: Una sorta di \"canale\" religioso che rispecchia gli scambi culturali e commerciali della Cina anche con lontane regioni del mondo. Tuttavia tutto si interromper\u00e0 con la fine della Dinastia Tang.\nNel 649 sale al trono Li Zhi (Gao zong), e nel 655 viene proclamata imperatrice \"Wu Zhao\" al posto dell'imperatrice Wang. Nel corso del conflitto con il regno di \"Goguryeo\" (in giapponese K\u00f4kuri, antico regno nella parte settentrionale della penisola coreana, 33 a.C.-668 d.C.), l'imperatore viene colpito da paralisi e viene a tutti gli effetti soppiantato dall'imperatrice Wu Zhao. Nel 668 le truppe imperiali occupano Pyongyang, capitale del regno Goguryeo. Alleato in questa guerra \u00e8 lo Stato di \"Silla\" (uno dei tre antichi regni coreani) che colpisce Goguryeo dal meridione annettendo i territori del sud e unificando cos\u00ec l'intera regione della Corea.\nBreve regno, nel 683, dell'imperatore cinese Zhongzong (figlio di Wu Zhao), accusato per\u00f2, almeno in questa prima fase, di risentire troppo dell'influenza della consorte; perci\u00f2 gli viene preferito Ruizong. Da quel momento inizia un periodo di grande incertezza, ribellioni e coesistenza di due dinastie.\nNel 684 Li Jingye e suo fratello Li Jingyou, importanti ministri dell'impero, scatenano una rivolta per il ritorno sul trono di Zhongzong; sei anni dopo l'energica Wu Zhao sposta la capitale a Luoyang e fonda la dinastia Zhou.\nII periodo (705-755).\nLa situazione precipita nel 705. Per sei anni saranno le donne del Palazzo, le pi\u00f9 vicine ai monarchi, a decidere le sorti del governo. Gli intrighi di Corte, le alleanze insospettabili e i giochi all'interno della parentela imperiale, diventano micidiali e mortali. Un gruppo nutrito di cospiratori irrompe nel Palazzo, uccide i ministri dell'imperatrice \"Wu Zhao\" che fa abdicare in favore di Zhongzong. A Corte la corruzione dilaga, il governo sembra in effetti pi\u00f9 in mano a \"Wei\", moglie del nuovo imperatore. La prima vittima \u00e8 proprio il monarca, avvelenato dalla stessa consorte. Tocca poi a Wei, uccisa, o fatta uccidere, da un'altra donna, figlia di sua suocera, la famosa Wu Zhao che, indirettamente, ritorna alla ribalta dei giochi politici. L'assassina o committente dell'assassinio \u00e8 \"Taiping\", sorella, per parte di madre, del defunto imperatore Zhong Zong. Partecipa al delitto anche Li Longji (Xuan Zong), figlio di Ruizong (che nel 683 aveva gi\u00e0 soppiantato Zhong Zong). Sar\u00e0 proprio quest'ultimo a cingere la corona e a decidere la nomina di governatori militari permanenti con larghi poteri. Li Lonji salir\u00e0 al trono dopo il padre, nel 712 e sar\u00e0 lui un anno dopo a reprimere ogni velleit\u00e0 della stirpe della famigerata Wu Zhao: ne fa uccidere la figlia, quella stessa Taiping che prima era stata utile per la corsa al trono. Nel periodo di regno di Xuan Zong il predominio della Cina sull'Asia centrale ed orientale divenne vera e propria supremazia su queste regioni, infatti l'impero cinese accrebbe le sue zone d'influenza, fino a Kabul, a Ta\u0161kent e al Kashmir, e s'alle\u00f2 con Sogdiana e Bucara contro gli Arabi. Nel 715 la superficie controllata era di 13,72 milioni di km2, costituendo il pi\u00f9 vasto impero mai visto fino allora nel mondo.\nLa situazione rimane turbolenta fino al 755, caratterizzata dalla lotta per il potere fra i pi\u00f9 alti funzionari. Compare a Corte \"Yang Yuhuan\" che diventer\u00e0 la favorita dell'imperatore Li Lonji Xuanzong, donna molto giovane, 22 anni e dal grande fascino, discendente dell'antica Dinastia Sui. \u00c8 proprio lei a riscaldare ulteriormente gli animi e a scatenare altre lotte intestine a Palazzo promuovendo suoi parenti ad alte cariche, con conseguenti gelosie e risentimenti da parte di altri cortigiani e famiglie influenti. Contemporaneamente iniziano a scatenarsi incursioni dal Tibet e dall'Asia centrale, attacchi che mettono in difficolt\u00e0 le truppe cinesi. Solo nel 746 il generale coreano \"Gao Xianzhi\" allestisce e guida una controffensiva contro i Tibetani, operazione che viene ripetuta nel 750.\nIl declino per\u00f2 \u00e8 inevitabile e nello stesso 750, durante una battaglia sul fiume Talos, i turchi mettono in ginocchio l'armata cinese.\nIl generale An Lushan intende eliminare il nuovo Gran Consigliere \"Yang Guozhong\" che detiene le leve del potere. Cos\u00ec il condottiero che ha sotto il suo comando le prefetture di Pinglu e Fangyang nel nordest della Cina, allestisce un'armata e si ribella al potere centrale (la Ribellione di An Lushan o Anshi) proclamandosi imperatore nella citt\u00e0 di Luoyang e fondando la \"dinastia dei Grandi Yan\". Va male per l'imperatore Li Lonji che nel 755 vede il suo esercito distrutto. Di conseguenza il monarca decide di fuggire dalla capitale per rifugiarsi nel Sichuan. Contemporaneamente perde la vita il Gran Consigliere Yang Guozhong, ucciso dalla sua stessa scorta mentre segue l'imperatore. Muore anche la gran favorita e \u201csposa preziosa\u201d o \"Guifei\" (concubina di massimo livello) del monarca, Yang Yuhuan, considerata dai dignitari imperiali fra le cause principali del disastro: l'imperatore viene costretto a decretarne la morte.\nIII periodo (757-907).\n\u00c8 un momento estremamente confuso, di piena lotta per il potere che finir\u00e0 per favorire il susseguirsi di personaggi auto proclamatisi imperatori. La contrapposizione forte \u00e8 fra i partiti di \"Niu\" e di \"Li\", senza escludere gli \"eunuchi\" cos\u00ec vicini al potere centrale.\nIl ribelle \"An Lushan\" viene ucciso dal figlio, \"An Qingxu\", nel 757 e quest'ultimo si proclama imperatore. I vecchi commilitoni del grande generale si ribellano e scelgono \"Shi Siming\" come capo. In breve, i ribelli lottano fra loro. \u00c8 il momento per le truppe imperiali di riconquistare terreno e ci riescono riconquistando la capitale Chang'an e Luoyang.\nShi Siming sembra sottomettersi all'imperatore Su Zong, figlio del vecchio monarca Li Lonji Xuanzong, ma torna a ribellarsi nel 759. Due anni dopo, sconfitto, Shi Siming viene ucciso dal figlio. Nel 762 l'imperatore Su Zong riprende il controllo del territorio, ma muore. Al suo posto sale al trono Dezong o Dai Zong.\nNon c'\u00e8 pace nell'impero. Un grosso colpo viene nel 763 quando le truppe tibetane occupano la capitale Chang'an, mettendo in fuga la corte. I governatori delle provincie hanno accumulato ormai troppo potere e quello che avviene nel 781 ne \u00e8 un chiaro segno. Muore il governatore della regione di \"Chengde\" che pochi anni prima era stato al fianco del generale ribelle An Lushan. L'imperatore Dezong non conferma la successione alla stessa carica del figlio del governatore: scoppiano diverse rivolte che impegneranno le truppe imperiali per tre anni.\nNell'806 diventa imperatore Xianzong, protagonista di riforme amministrative tese a limitare lo strapotere e l'enorme indipendenza militare dei governatori, ma nell'820 l'azione del monarca viene bloccata: Xianzong viene ucciso da un eunuco.\nDurante la rivolta contadina di \"Henan\" nell'875 un mercante, Huang Chao, si mette a capo della sollevazione. Nell'881 le sue truppe riescono persino a prendere la capitale e il leader della sommossa si proclama imperatore fondando la \"Dinastia Qi\". Un successo che non dura molto. Sconfitto pi\u00f9 volte dall'esercito regolare dell'impero, Huang Chao si uccide.\nA dare il colpo di grazia alla dinastia Tang sar\u00e0 invece il generale Zhu Wen. Il comandante militare si allea con il primo ministro \"Cui Yin\" e intende eliminare per sempre lo strapotere degli eunuchi che riesce a trucidare nel 903. L'anno dopo il generale fa uccidere l'imperatore Zhaozong e mette sul trono un uomo da lui direttamente manovrato, l'imperatore-fantoccio Zhaoxuan. Una situazione che dura appena tre anni. La vera mira del condottiero \u00e8 impossessarsi della corona dopo il consolidamento del potere militare. Il disegno si compie nel 907 quando Zhu Wen si proclama imperatore. Nasce cos\u00ec la \"dinastia dei Liang Posteriori\", la prima delle Cinque Dinastie. La capitale viene trasferita da Chang'an a Kaifeng. In quel momento i Tang cessano di esistere.\nLe arti all'epoca della dinastia Tang.\nDurante l'epoca Tang, l'arte si distingue per dignit\u00e0, realismo e vigore incomparabili. Nella cosmopolita e potente capitale Changan regna una grande tolleranza religiosa. L'espansione del buddhismo favorisce l'origine di numerose fondazioni religiose e di un'arte scultorea e pittorica estremamente varia. Sia le persecuzioni religiose dell'845, sia le rivolte e guerre causano la distruzione della maggior parte delle opere.\nCome testimonianza rimane solo il complesso delle grotte Dunhuang, dove affreschi e insegne su seta e canapa attestano i progressi della pittura buddhista provinciale. Recenti scavi nella regione di Changan, oggi Xi'an nello Shanxi, hanno portato alla luce diversi sepolcri imperiali decorati con pitture, tra cui spiccano gli affreschi della tomba della principessa Yongtai, morta nel 701, che con tratti leggeri di tono scuro, ravvivati da colori, essi raffigurano l'incontro di dame di corte circondate da serve, danzatrici e suonatrici.\nPittura.\nLa corte sontuosa dei Tang attira i pi\u00f9 celebri pittori; ii loro nomi ci sono rivelati da dei documenti letterari insieme all'elenco delle loro opere, di cui ben poche sono giunte sino a noi. Tra esse ricordiamo il rotolo dei Tredici Imperatori, conservato al museo di belle arti di Boston e attribuito al pittore Yan Liben. Si tratta di un documento molto prezioso per l'arte del ritratto cinese.\nLa pittura Tang raggiunge livelli elevatissimi nell'ambito del paesaggio, che trover\u00e0 poi piena affermazione sotto i Song. Wang Wei (700 \u2013 760), considerato il creatore del paesaggio monocromatico, fu influenzato dalla dottrina buddhista chan, il suo stile vigoroso si oppone a quello, pi\u00f9 minuzioso, di Li Zhaodao i cui tocchi leggeri dai vivi colori, rivelano una tendenza pi\u00f9 realistica.\nIl grande classico della pittura cinese \u00e8 Wu Daozi che esprime lo spirito del soggetto attraverso un tratto vigoroso e potenti inchiostrazioni.\nCelebri i cavalli ritratti dal pittore Han Gan (c.706 - 783). All'inizio lavorava nei ristoranti come giovane aiutante imparando da solo l'arte della pittura. I suoi dipinti ritraggono nei dettagli la vita dell'epoca e frequentemente immagini dei cavalli delle stalle reali.\nScultura.\nAnche la scultura rivela una padronanza e un vigore straordinari, come testimoniano i sei cavalli in bassorilievo che decorano la tomba dell'imperatore Taizong. La statuaria buddhista conserva il suo alto livello artistico testimoniato dalla statua colossale del Buddha delle grotte di Longmen (Henan).\nIl realismo proprio dell'epoca Tang \u00e8 testimoniata dai dv\u0101rap\u0101la, guardiani dei santuari, con i loro atteggiamenti agitati e la muscolatura molto marcata.\nLe statuine di terracotta, mingqi, offrono una viva immagine dei costumi sotto i Tang e spesso rappresentano delle dame di corte, danzatrici o suonatrici molto apprezzate per la grazia e l'eleganza dei gesti e del portamento. Sono spesso dipinte con pigmenti minerali su ingobbio bianco o rivestite di vetrini policromi.\nCeramica.\nLa ceramica, profondamente segnata da influssi stranieri, si distingue per la grande variet\u00e0 e l'estrema vitalit\u00e0 creativa. Le forme sono robuste e funzionali, l'utilizzazione delle brillanti vetrine colorate si generalizza ed \u00e8 all'origine delle terrecotte dette a \u201c\"tre colori\"\u201d (\"san cai\"). La tecnica della porcellana si perfeziona: vasi e scodelle dai bordi rovesciati e lobati ne costituiscono le forme principali. I celadon di Yue (\"Zhejiang\") raggiungono un alto livello di perfezione e vengono largamente esportati."}
{"id": "79991", "revid": "124618006", "url": "https://it.wikipedia.org/wiki?curid=79991", "title": "Trave", "text": "Per trave si intende un elemento strutturale con una dimensione predominante, atto a trasferire una sollecitazione tendenzialmente trasversale al proprio asse geometrico lungo tale asse, dalle sezioni investite dal carico fino ai vincoli, che garantiscono l'equilibrio esterno della trave assicurandola al contesto circostante. Un sistema meccanico composto da travi vincolate reciprocamente e al suolo \u00e8 detto \"travatura\" o \"telaio\". Tale sistema rappresenta uno dei pi\u00f9 importanti schemi strutturali utilizzati nelle costruzioni.\nDescrizione geometrica.\nDa un punto di vista geometrico, la trave pu\u00f2 essere definita come il solido generato da una figura piana in moto nello spazio mantenendosi ortogonale alle traiettorie descritte dai suoi punti. La traiettoria del punto baricentrico della figura piana \u00e8 detta \"linea d'asse\", mentre la \"sezione\" della trave indica una qualsiasi delle posizioni assunte dalla figura piana nel moto da essa descritto. Con riferimento alla forma della linea d'asse, la trave pu\u00f2 essere sghemba ma \u00e8 pi\u00f9 comunemente piana e, in tal ultimo caso, sia rettilinea (\"trave\" pi\u00f9 comunemente detta) sia curva (\"arco\"). La forma della sezione pu\u00f2 essere piena (\"trave piena\"), cava (\"trave tubolare\", \"trave a cassone\"), profilata (a I, T, L, C, H, ecc.) o mista. Le sezioni piene o cave possono assumere forma quadrata, rettangolare, tonda, trapezoidale, elissoidale, ecc.\nTipologia.\nUna caratterizzazione fondamentale delle travi \u00e8 sulla base del loro comportamento statico. Si parla di \"pilastri\" quando il comportamento prevalente \u00e8 a sforzo normale, di \"travi\" propriamente dette quando il comportamento prevalente \u00e8 a flessione. In un telaio di forma regolare i pilastri rappresentano gli elementi verticali di interpiano, mentre le travi indicano in modo specifico gli elementi orizzontali di piano. Ancora, si dice \"puntone\" o \"tirante\" (di una travatura reticolare) una trave rettilinea soggetta solo a sforzo normale di compressione o di trazione rispettivamente.\nLe travi sono caratterizzate infine sulla base del materiale con cui sono costruite (legno, calcestruzzo, acciaio, laterizio). Si parla di \"travi miste\" quando sono composte da due o pi\u00f9 materiali (travi in cemento armato, travi in acciaio-calcestruzzo, travi in laterizio armato). Nelle strutture meccaniche contemporanee le travi sono tipicamente realizzate in acciaio; nelle opere edili in cemento armato, in acciaio, o in legno.\nTrave in acciaio.\nLe pi\u00f9 comuni travi di acciaio sono: il profilato IPE, che ha la sezione a forma di I, detta ad ali strette, e il profilato HE, che ha la sezione a forma di H, detta ad ali larghe. La loro maggiore diffusione \u00e8 giustificata dalla loro maggiore efficienza a carichi flessionali: in esse infatti il materiale \u00e8 concentrato sulle ali, le parti pi\u00f9 distanti dal punto baricentrico della sezione, aumentandone la loro rigidezza flessionale. Travi di questo tipo vengono comunemente usate nei telai d'acciaio strutturale per gli edifici e per i ponti. Altri profilati comuni di travi sono la trave a C, la trave a L, la trave rettangolare cava e la trave circolare cava.\nTrave in calcestruzzo armato.\nLa trave in Calcestruzzo armato (c.a.) sfrutta le caratteristiche meccaniche del materiale in modo ottimale resistendo alle azioni di compressione con il conglomerato cementizio (e in minima parte con l'armatura compressa) e alle azioni di trazione con l'acciaio teso.\nNormalmente hanno una sezione trasversale rettangolare. A seconda dei carichi gravanti su una trave sottoposta a flessione, il progetto pu\u00f2 prevedere una quantit\u00e0 maggiore di ferri e/o ferri di diametro maggiore nella parte inferiore (sezione tesa) della trave rispetto a quella superiore (sezione compressa). \nSe la loro altezza coincide con quella del solaio si parla di travi piatte o in spessore (o in spessore di solaio) altrimenti si parla di travi alte o calate, le quali a seconda dei casi possono essere \"estradossate\" o \"emergenti\" (se fuoriescono dall'estradosso del solaio) o \"intradossate\" o \"ribassate\", che sono le pi\u00f9 comuni (se fuoriescono dall'intradosso del solaio).\nIl calcestruzzo impiegato per le travi dovrebbe avere una classe di consistenza almeno fluida o molto fluida (S4-S5) oppure autocompattante, con diametro massimo ridotto per agevolare il riempimento di tutto il cassero e per raggiungere l\u2019ottimale aderenza alle armature, con classe d\u2019esposizione almeno XC2 per travi interne.\nTrave in legno.\nLa trave in legno \u00e8 la prima ad essere stata utilizzata nel corso della storia. Si sono utilizzati legni come abete, larice, quercia, castagno. Le travi realizzate in legno massello hanno problemi di durabilit\u00e0 legati al passare del tempo, dove si pu\u00f2 intervenire con un intervento di consolidamento. Dagli anni '60 fino ad oggi \u00e8 invece stata scoperta, lentamente perfezionata, la tecnologia del legno lamellare, capace di avere le stesse resistenze e caratteristiche meccaniche di un elemento in cemento armato, oggi molto diffusa.\nUna caratteristica peculiare delle travi lignee \u00e8 quella di avere tipicamente la sezione circolare (a meno che non siano \"prefabbricate\" con pannelli e allora possono essere di sezione quadrata, rettangolare, ecc.).\nModellazione meccanica.\nLo studio della trave rappresenta, per motivi storici e didattici, uno dei fondamentali argomenti della Scienza delle costruzioni. I primordi di tale studio possono essere fatti risalire al lavoro di Galileo e su tale studio si sono cimentati grandi scienziati come Bernoulli, Eulero, Navier, Saint Venant. A Saint Venant si deve in particolare lo studio della trave come solido tridimensionale elastico sotto particolare condizioni di carico (teoria della trave di de Saint Venant).\nA Navier, un ingegnere, si deve la teoria tecnica della trave (il modello della linea elastica), dove lo studio della trave \u00e8 condotto mediante una rappresentazione semplificata, di tipo monodimensionale, riferendo ogni sezione alla relativa ascissa curvilinea misurata lungo l'asse della trave. La prevalente dimensione assiale porta anche a una semplice rappresentazione monodimensionale dei descrittori cinematici e statici pi\u00f9 significativi. Un contributo successivo alla teoria tecnica della trave fu dato da Timoshenko, arricchendo il modello della linea elastica con il contributo di deformabilit\u00e0 tagliante.\nLa teoria tecnica della trave \u00e8 limitata al contesto elasto-lineare di analisi, di piccole deformazioni e spostamenti. Gi\u00e0 prima tuttavia i matematici Bernoulli ed Eulero avevano sviluppato la teoria della trave elastica nel campo non-lineare dei grandi spostamenti, con riferimento allo studio dei fenomeni di instabilit\u00e0 delle aste (carico critico euleriano).\nNel campo dei grandi spostamenti, una pi\u00f9 recente generalizzazione della teoria della trave elastica fa riferimento alla teoria dei fratelli Cosserat dei continui polari. Lo studio della trave \u00e8 comunque tuttora un tema aperto di ricerca.\nAsta e barra.\nSono utilizzati anche altri termini per designare elementi in cui prevale la lunghezza come dimensione rispetto alla sezione/profilo. Normativamente parlando non esistono definizioni rigorose ma usi e linguaggi settoriali.\nBarra \u00e8 equivalente a trave ma si usa pi\u00f9 in meccanica che in edilizia, ed \u00e8 di materiale metallico o anche ligneo. Asta \u00e8 morfologicamente equivalente a barra ma spesso ha connotazione di elemento usato per carichi assiali (puntone). Inoltre, \u00e8 impiegato in scienza delle costruzioni per identificare genericamente un elemento, di vario profilo, con dimensione di lunghezza prevalente."}
{"id": "80001", "revid": "78273", "url": "https://it.wikipedia.org/wiki?curid=80001", "title": "Julius Wihelm Richard Dedekind", "text": ""}
{"id": "80002", "revid": "590", "url": "https://it.wikipedia.org/wiki?curid=80002", "title": "Dedekind", "text": ""}
{"id": "80006", "revid": "599013", "url": "https://it.wikipedia.org/wiki?curid=80006", "title": "Parola (informatica)", "text": "In informatica, parola (dall'inglese \"word\") \u00e8 un termine che identifica la dimensione nativa dei dati usati da un computer. Una parola \u00e8 un gruppo di bit di una determinata dimensione che sono gestiti come unit\u00e0 dal set di istruzioni o dall'hardware di un processore. La dimensione (o lunghezza) della parola \u00e8 un'importante caratteristica dell'architettura di un computer.\nLa sua dimensione influenza diversi aspetti della struttura e del funzionamento di un computer, poich\u00e9 \u00e8 la stessa della maggior parte dei registri dei microprocessori. Anche la dimensione dei dati trasferiti dalla CPU alla memoria \u00e8 generalmente pari a quella di una parola. Infine, gli indirizzi usati per specificare posizioni di memoria sono usualmente singole parole.\nStoria.\nI microprocessori moderni hanno normalmente word di 16, 32 o 64 bit. Molte altre dimensioni sono state usate in passato, tra cui 12, 36 e 60 bit; lo slab \u00e8 un esempio di una delle prime dimensioni di word. Molti dei primi computer erano decimali anzich\u00e9 binari, e avevano di solito word di 10 o 12 cifre decimali, e alcuni computer addirittura non avevano una word di lunghezza definita.\nI microprocessori pi\u00f9 comuni usati nei computer attuali sono basati sull'architettura IA-32 (ad esempio, i Pentium di Intel e gli Athlon di AMD). Questa architettura \u00e8 un'estensione della struttura dell'Intel 8086, che aveva una word di 16 bit. L'architettura IA-32 supporta ancora il software scritto per l'8086, perci\u00f2 il concetto di \u201cword\u201d nel contesto dell'IA-32 non \u00e8 cambiato. Questo \u00e8 spesso fonte di confusione, perch\u00e9 la word dell'IA-32 \u00e8 a 32 bit, ma il termine \u201cword\u201d in questa architettura si riferisce ad una dimensione di 16 bit.\nDescrizione.\nLe word in programmazione.\nPer ragioni legate soprattutto alla portabilit\u00e0 del codice sorgente, nei linguaggi di programmazione il termine word viene usato in genere senza specificarne la dimensione, e viene considerato un tipo di dato. In questo caso indica sempre un gruppo di 16 bit. Viene usato insieme ad altri tipi di dato: \"nibble\" (4 bit), \"byte\" (8 bit), \"dword o double word\" (32 bit), \"qword o quad word\" (64 bit).\nQuando un programma elabora dei dati di tipo word, deve tenere conto dell'ordine dei byte con cui vengono immagazzinati i dati.\nUsi delle word.\nIn base a come \u00e8 organizzato un computer, unit\u00e0 della dimensione di una word possono essere usati per:\nFamiglie di dimensione.\nCon l'aumento di complessit\u00e0 nel \"design\" dei computer, \u00e8 diminuita l'importanza della dimensione della word nell'architettura. Questo a causa della maggior capacit\u00e0 dell'hardware di usare una gamma pi\u00f9 ampia di dimensioni per i dati, in quanto dimensioni differenti hanno diversa efficacia nei vari contesti. Uno dei problemi per\u00f2 \u00e8 la necessit\u00e0 di mantenere la retrocompatibilit\u00e0, pur aumentando le prestazioni e le capacit\u00e0 dei processori. Come conseguenza la dimensione scelta per la word nel progetto originale deve poter coesistere con dimensioni alternative senza intaccare la compatibilit\u00e0 con il codice esistente.\nUno degli esempi pi\u00f9 noti \u00e8 l'architettura x86. Il progetto originale dell'8086 prevedeva chiaramente una word di 16 bit. Il progetto molto pi\u00f9 evoluto dell'80386 aggiunse alla base dell'8086 un'organizzazione basata su unit\u00e0 di 32 bit. Se fosse stato un progetto privo di vincoli, avrebbe avuto una word di 32 bit, ma essendo un'estensione dell'8086 la dimensione della word ha continuato ad essere a 16 bit. La stessa situazione si \u00e8 recentemente riproposta, con l'estensione di questa architettura a 64 bit.\nPerci\u00f2 l'architettura dei computer moderni, pi\u00f9 che su di un'unica onnipresente dimensione di word, \u00e8 basata su una \"famiglia\" di dimensioni strettamente legate fra loro (essendo potenze di 2 della dimensioni pi\u00f9 piccola). Quindi sarebbe arbitrario definire una di queste dimensioni la word dell'architettura, ed \u00e8 per queste ragioni storiche che il termine word oggi \u00e8 quasi considerato semplicemente il sinonimo di \u201c16 bit\u201d (cos\u00ec come byte \u00e8 il sinonimo di \u201c8 bit\u201d).\nScelta della dimensione della word.\nQuando si progetta l'architettura di un computer, la scelta della dimensione della word \u00e8 di importanza sostanziale. Vi sono considerazioni di progetto che suggeriscono particolari dimensioni dei gruppi di bit per particolari usi (ad esempio, per gli indirizzi), e queste considerazioni portano a differenti dimensioni per i vari usi. Tuttavia, gli aspetti di economicit\u00e0 nella progettazione spingono per un'unica dimensione, o a una serie molto ridotta di dimensioni diverse ma risultanti da multipli o sottomultipli di una dimensione primaria. Questa dimensione preferenziale diventa la dimensione della word nell'architettura.\nLa dimensione del \u201ccarattere\u201d \u00e8 una di quelle che influenza la scelta della word. Prima della met\u00e0 degli anni sessanta, i caratteri erano spesso registrati come numeri di 6 bit; questo permetteva di avere non pi\u00f9 di 64 caratteri, quindi i letterali erano limitati alle maiuscole. Siccome \u00e8 efficiente in termini di tempo e di spazio avere la word multipla della dimensione del carattere, le word in quel periodo erano multiple di 6 bit (nelle macchine binarie). Una scelta comune era la word a 36 bit, che era anche una buona dimensione per i numeri a virgola mobile.\nDopo l'introduzione da parte di IBM del System/360, il cui design usavano caratteri a 8 bit e che supportava anche le lettere minuscole, la dimensione standard dei caratteri (o, pi\u00f9 precisamente, del byte) divenne di 8 bit. Di conseguenza la dimensione della word divenne naturalmente un multiplo di 8 bit, con word di 16, 32 e 64 bit.\nArchitetture a word variabile.\nFra le prime architetture di computer ve ne erano alcune che usavano ci\u00f2 che spesso \u00e8 chiamata \u201cword a lunghezza variabile\u201d. In questo tipo di architettura, gli operandi numerici non hanno una dimensione fissa, ma la loro lunghezza \u00e8 determinata da uno speciale carattere terminatore. Queste macchine usavano per i numeri la codifica BCD (\"binary-coded decimal\"); esempi sono l'IBM 702, l'IBM 1401 e l'IBM 1620.\nWord e indirizzamento dei byte.\nIl modello di memoria di un'architettura \u00e8 influenzato fortemente dalla dimensione della word. In particolare la risoluzione degli indirizzi di memoria (la pi\u00f9 piccola unit\u00e0 di memoria che pu\u00f2 essere indirizzata) \u00e8 generalmente della dimensione di una word. In questo approccio, i valori degli indirizzi che differiscono di uno indicano word adiacenti in memoria. Questo \u00e8 naturale per le macchine che lavorano quasi esclusivamente con word (o multipli di word), ed ha il vantaggio di permettere alle istruzione di usare campi di dimensioni minime per contenere gli indirizzi, il che permette una dimensione pi\u00f9 piccola delle istruzioni o un maggior numero di istruzioni.\nQuando la gestione dei byte \u00e8 parte significativa del carico di lavoro, \u00e8 usualmente pi\u00f9 vantaggioso usare il byte, anzich\u00e9 la word, come unit\u00e0 della risoluzione della memoria. Questo permette di accedere in maniera semplice ad un carattere arbitrario in una stringa. Una word pu\u00f2 essere lo stesso indirizzata, ma l'indirizzo usato richiede alcuni bit in pi\u00f9 dell'alternativa con risoluzione a word. In queste architetture la dimensione della word deve essere un valore intero multiplo della dimensione del byte. Questo approccio all'indirizzamento fu usato nell'IBM 360, e da allora \u00e8 stato l'approccio pi\u00f9 comune nel design dei computer.\nLa potenza di 2.\nI valori dei dati possono occupare dimensioni differenti in memoria perch\u00e9, per esempio, alcuni numeri devono avere una precisione maggiore di altri. Le dimensioni usate comunemente sono scelte come potenze di 2 multiple dell'unit\u00e0 di risoluzione degli indirizzi (byte o word). Questo \u00e8 comodo perch\u00e9 convertire l'indice di un elemento di un array nell'indirizzo di memoria dell'elemento richiede solo un'operazione di shift anzich\u00e9 una moltiplicazione. In alcuni casi questa relazione permette anche di evitare l'uso delle divisioni. Di conseguenza, molti dei computer moderni hanno dimensione della word (e degli altri operandi) che sono potenze di 2 della dimensione del byte."}
{"id": "80007", "revid": "287204", "url": "https://it.wikipedia.org/wiki?curid=80007", "title": "Primoz Peterka", "text": ""}
{"id": "80008", "revid": "767487", "url": "https://it.wikipedia.org/wiki?curid=80008", "title": "Primo\u017e Peterka", "text": "Biografia.\nGli inizi.\n. Qualche anno dopo si iscrisse allo sci club Triglav di Kranj, .\nL'esordio in Coppa del Mondo avvenne il 4 gennaio 1996 a Innsbruck, nella terza tappa del Torneo dei quattro trampolini. ottenendo l'ottavo posto finale su 50 concorrenti. Nelle gare successive continu\u00f2 a fornire prestazioni di alto livello, vincendo due gare di Coppa del Mondo a Zakopane (Polonia) il 27 gennaio, suo primo podio, e Falun (Svezia). In classifica generale Peterka fu secondo solo al campione austriaco Andreas Goldberger, che si aggiudic\u00f2 la Coppa del Mondo a fine stagione. Nel 1996 Peterka partecip\u00f2 anche ai Mondiali juniores ospitati ad Asiago, vincendo la medaglia d'argento dietro al tedesco Michael Uhrmann.\nStagioni 1997-1998.\nNella stagione successiva 1996-1997, Peterka fu il dominatore della Coppa del Mondo. Vinse il prestigioso Torneo dei quattro trampolini, si aggiudic\u00f2 sette vittorie in Coppa e a fine stagione conquist\u00f2 la sfera di cristallo. Ottenne risultati eccellenti anche nel volo con gli sci, la specialit\u00e0 del salto praticata su alcuni trampolini particolarmente lunghi (K185 o oltre). Il 9 febbraio 1997 sul Kulm (Austria) .\nPeterka riusc\u00ec a vincere la Coppa del Mondo anche nella stagione successiva, 1997-1998, con quattro vittorie nelle singole gare. Partecip\u00f2 ai XVIII Giochi olimpici invernali di , classificandosi quinto nella gara dal trampolino lungo K120, sesto sul trampolino normale K90 e decimo nella gara a squadre.\nStagioni 1999-2001.\nDopo la stagione 1997-1998, il diciannovenne Peterka entr\u00f2 in una profonda crisi. . La crisi di Peterka dur\u00f2 circa tre anni, , e risultati mediocri in gara, senza mai andare a podio. Le note positive di quel periodo vennero dalla vita privata: Peterka and\u00f2 a vivere a Kranj con la fidanzata Renata nacque il loro figlio Maj. .\nStagioni 2002-2011.\nNella stagione 2001-2002 riusc\u00ec a rientrare nell'\u00e9lite del salto con gli sci. Ai XIX Giochi olimpici invernali di fu uno dei componenti del quartetto che vinse la medaglia di bronzo nella gara a squadre, l'unica medaglia slovena di quell'edizione dei Giochi (gli altri componenti della squadra furono Robert Kranjec, Damijan Fras e Peter \u017donta); nel trampolino normale fu 10\u00b0, nel trampolino lungo 15\u00b0.\nTorn\u00f2 alla vittoria in una gara di Coppa del Mondo il 29 novembre 2002, sul trampolino Rukatunturi di Kuusamo (Finlandia). Cominci\u00f2 bene il 2003 aggiudicandosi la tappa di Capodanno del Torneo dei quattro trampolini, quella di Garmisch-Partenkirchen; tale vittoria rimase il suo ultimo podio individuale nel massimo circuito internazionale.\nAi Mondiali del 2005, sua ultima partecipazione iridata, ha vinto il bronzo per la Slovenia nella gara a squadre dal trampolino normale, assieme a Jure Bogataj, Rok Benkovi\u010d e Jernej Damjan; ai XX Giochi olimpici invernali di fu 30\u00b0 nel trampolino normale, 34\u00b0 nel trampolino lungo e 10\u00b0 nella gara a squadre.\nContinu\u00f2 a gareggiare in Coppa del Mondo fino al 2009 e in competizioni minori fino al 2011, senza pi\u00f9 conseguire risultati di rilievo."}
{"id": "80012", "revid": "116752457", "url": "https://it.wikipedia.org/wiki?curid=80012", "title": "Dinastia Sui", "text": "La dinastia Sui (\u968b\u671d Pinyin: Su\u00ed), (581-618) precedette la dinastia Tang e riunific\u00f3 la Cina dopo quasi quattro secoli di lotte intestine, divisioni politiche e dinastiche, completando l'opera dei Wei del Nord.\nFu una dinastia di breve durata, appena 37 anni, ma fondamentale per il consolidamento dell'impero e della Cina come unica nazione. Appoggi\u00f2 energicamente il buddhismo e ricostru\u00ec economicamente il territorio dando nuovo prestigio internazionale al Paese.\nSi arrivava da un lungo momento di lotte, il periodo Wei-Jin iniziato intorno al 220 con la decadenza del regime degli Han orientali. Vi furono separazioni e riunificazioni altalenanti, ma soprattutto, forti conflitti nell'area settentrionale.\nNel 587 Yang Jian fonda la dinastia Sui, ma gi\u00e0 da sei anni aveva soppiantato gli Zhou Settentrionali. L'anno successivo riesce a sconfiggere il monarca della dinastia Chen, in Indocina, rendendone tributario il regno. Per migliorare il controllo sul territorio, trasferisce la sua residenza a nord. Nel 589 Yang Jian riesce finalmente a riunificare l'impero. Contemporaneamente iniziano le riforme burocratiche e funzionali nella gestione del territorio: l'imperatore inserisce un sistema gestito da tre ministeri e sei dipartimenti; le pene del sistema giudiziario si ammorbidiscono e viene instaurato un nuovo metodo per la scelta dei funzionari imperiali che potranno accedere alla carica dopo una serie di esami.\nNon sono momenti facili, tanto che nel 590 fioriscono alcune rivolte. Sar\u00e0 il figlio dell'imperatore, il principe Yangdi Yang Guang, a porsi al comando delle truppe per domare le ribellioni. Inoltre Yang Guang fa edificare una nuova capitale, la citt\u00e0 di Jiangdu, l'odierna Yangzhou.\nNel 604 il principe sale al trono e diventa il secondo imperatore della dinastia Sui. Contributo importante all'unificazione, crescita economica e controllo della Cina, \u00e8 lo scavo del Gran Canale lungo 1.790 chilometri. La via d'acqua artificiale crea una rete di vie navigabili grazie all'intersezione con i fiumi e i canali naturali: diventa pi\u00f9 facile e veloce trasportare materie prime, vettovaglie e truppe in molti angoli dell'impero. Le due principali capitali, Lo-yang e Ch'ang-an vengono collegate a sud con la bassa valle dello Yangtze e alla baia di Hangchow; a nord vicino all'area di Tientsin.\nRiguardo ai rapporti con gli stati confinanti, ai regni ormai tributari si deve aggiungere la razzia di Taiwan. Vanno male invece le spedizioni contro l'area della Corea e, dalla parte opposta, contro i Turchi dell'est. Non va bene neppure la spedizione in Mongolia.\nI malumori crescono, anche per l'alta tassazione imposta ai sudditi. Aristocratici e popolo non vogliono pi\u00f9 Yangdi Yang Guang. La rivolta inizia nel 613, poi la situazione sfugge al controllo e nel 616 l'imperatore si rifugia nella sua Jiangdu. Nel 618 viene strangolato dal figlio di un suo generale che apparteneva all'area di comando settentrionale. La Cina fu riunificata di nuovo dalla dinastia Tang, che form\u00f2 un impero ancora pi\u00f9 vasto."}
{"id": "80014", "revid": "121654813", "url": "https://it.wikipedia.org/wiki?curid=80014", "title": "Massenzio (nome)", "text": "Origine e diffusione.\nContinua il nome latino \"Maxentius\", probabilmente basato su \"maximus\", \"massimo\" (da cui anche Massimo). \nLa diffusione in Italia \u00e8 sostenuta dal culto dei santi cos\u00ec chiamati e dalla fama dell'imperatore Massenzio, ma non \u00e8 molto elevata; il nome era pi\u00f9 popolare in passato (\u00e8 attestato, ad esempio, fra il XIV e il XVIII secolo), mentre oggi gode di scarsissimo utilizzo.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "80018", "revid": "1874129", "url": "https://it.wikipedia.org/wiki?curid=80018", "title": "Midlands Occidentali (regione)", "text": "Le Midlands Occidentali (\"West Midlands\" in inglese) comprendono la porzione occidentale dell'Inghilterra centrale, conosciuta come Midlands. Il territorio della regione confina con quello delle regioni Nord Ovest a nord, Midlands Orientali a est, Sud Est e Sud Ovest a sud e con il Galles a ovest. Ha solo un coordinamento delle autorit\u00e0 locali.\nIl termine \"Midlands Occidentali\" crea confusione in quanto viene usato anche per l'omonima contea, ed \u00e8 usato anche da vari enti come la West Midlands Police e il West Midlands Fire Service.\nSuddivisioni.\nA volte la regione delle Midlands Occidentali viene considerata estesa fino al Cheshire, al Gloucestershire e all'Oxfordshire, ma la parte centrale \u00e8 costituita dalle contee tradizionali:\nQuesta stessa area \u00e8 oggi la regione governativa ufficiale delle Midlands Occidentali. \u00c8 divisa nelle seguenti contee amministrative e distretti:\nNote: contee non metropolitane = \u2020 \u00b7 contee metropolitane = *"}
{"id": "80019", "revid": "458502", "url": "https://it.wikipedia.org/wiki?curid=80019", "title": "Midlands Occidentali", "text": ""}
{"id": "80021", "revid": "466539", "url": "https://it.wikipedia.org/wiki?curid=80021", "title": "Jamie Foxx", "text": "Diventato noto per la sua interpretazione nel film biografico \"Ray\" del 2004, per il quale ha vinto l'Oscar, il BAFTA, lo Screen Actors Guild Award, il Critics' Choice Award e il Golden Globe come miglior attore, nel corso della sua carriera ha recitato in numerosi film cult, tra cui \"Jarhead\" (2005), \"Dreamgirls\" (2006), \"Django Unchained\" (2012), \"Annie - La felicit\u00e0 \u00e8 contagiosa\" (2014), \"The Amazing Spider-Man 2 - Il potere di Electro\" (2014) e \"\" (2021).\nHa inoltre fatto parte del cast dello show televisivo \"In Living Color\" (1991-1994) e la sitcom televisiva \"The Jamie Foxx Show\" (1996-2001), in cui veste inoltre il ruolo di produttore. Dal 2017, Foxx \u00e8 conduttore e produttore esecutivo del game show della Fox \"Beat Shazam\".\nFoxx ha successivamente intrapreso la carriera discografica, pubblicando cinque album, arrivando a collaborare con numerosi artisti, tra cui Kanye West, Mary J. Blige, Beyonc\u00e9, Jennifer Hudson, Justin Timberlake e Drake. Grazie ai successi ottenuti ha venduto oltre 12 milioni di copie negli Stati Uniti e vinto il Grammy Award per la miglior performance R&amp;B per il brano \"Blame It\".\nBiografia.\nNato in una famiglia abbastanza problematica, \u00e8 stato dato in adozione poco dopo la sua nascita, seppur mantenendo dei contatti con i genitori naturali. \u00c8 cresciuto nel quartiere Tarrell, ai tempi una sorta di ghetto per persone di colore, e afferma che il periodo vissuto l\u00ec \u00e8 stato di grande importanza per il suo futuro successo, su cui avrebbe influito in particolare il legame con sua nonna.\nBishop ha iniziato a suonare il pianoforte a 5 anni per poi diventare pianista e solista all'interno del coro della chiesa che frequentava da ragazzino. Al tempo del liceo, si \u00e8 distinto sia per il suo talento nel campo del baseball che per un'innata abilit\u00e0 nel raccontare barzellette e creare momenti comici, oltre ad entrare a far parte di una band musicale. Dopo le scuole superiori, Bishop ha affrontato studi universitari nel campo delle arti musicali e recitative.\nCarriera.\nRecitazione.\nLa carriera di attore e comico di Bishop inizia quasi per gioco, quando accetta di esibirsi in un locale per vincere una scommessa con amici e si fa annunciare con lo pseudonimo di Jamie Foxx, in tributo al comico Redd Foxx. In seguito a quest'esperienza, Foxx ha recitato in diverse \"sit-com\" televisive iniziando con \"In Living Color\", con Jim Carrey ed i fratelli Wayans. Il programma fu un successo enorme, e gli diede modo di apparire in altri show come \"Roc\" e \"Mr. Cooper\". Questo successo l'ha portato a diventare protagonista di uno show eponimo, del quale \u00e8 stato anche autore e regista, intitolato appunto \"The Jamie Foxx Show\".\nA livello cinematografico, il debutto di Jamie Foxx \u00e8 avvenuto nel 1992 con il film \"Toys - Giocattoli\". Dopo un'assenza di 4 anni dal grande schermo, l'attore vi ritorna nel 1996 con i film \"Un uomo in prestito\" e \"La grande promessa\", a cui fanno seguito diverse pellicole negli anni successivi. Il primo ruolo drammatico di un certo spessore interpretato da Foxx \u00e8 stato quello del quarterback stella di una squadra di football americano nel film di Oliver Stone \"Ogni maledetta domenica\" (1999). Del film, Foxx ha composto anche parte delle musiche, le canzoni \"Any Given Sunday\", \"My Name Is Willie\", \"Any Given Sunday Outro\".\nNegli anni seguenti, Foxx lavora in numerose pellicole tra cui \"Ali\" nel 2001 e \"Shade\" nel 2003, raggiungendo il grande successo internazionale nel 2004 grazie alla sua acclamata interpretazione accanto a Tom Cruise nel film d'azione \"Collateral\" di Michael Mann. Nello stesso anno Foxx interpreta anche un film biografico sul grande cantante cieco Ray Charles, intitolato \"Ray\". Per interpretare al meglio il ruolo, Foxx si \u00e8 preparato per mesi lavorando accanto al cantante (scomparso poco prima dell'uscita del film) recitando con una benda sugli occhi.\nQuesti due film valgono a Foxx numerosi riconoscimenti: nel 2004, Foxx ha ricevuto tre \"nomination\" ai Golden Globe nelle categorie per le migliori interpretazioni, un evento senza precedenti. Le candidature riguardavano il suo ruolo da protagonista in \"Ray\", il suo ruolo da non protagonista in \"Collateral\" ed il suo ritratto del condannato a morte e candidato al premio Nobel Stanley Williams per il film per la televisione \"\".\nIl successo continua durante gli Oscar 2005, dove viene nominato sia per la sua performance in \"Ray\" come miglior attore protagonista che per quella in \"Collateral\" come non protagonista (\u00e8 stato il primo attore afro-americano a riuscire in questa impresa, il decimo in assoluto). Anche in questo, la prima delle due gli vale la statuetta (ed \u00e8 stato solo il terzo attore maschio afro-americano a riuscirci dopo Sidney Poitier e Denzel Washington). Successivamente, l'attore appare in molti altri film di successo: Jarhead (2005), \"Dreamgirls\" e \"Miami Vice\" (2006), \"The Kingdom\" (2007), \"Giustizia privata\" (2008), \"Come ammazzare il capo... e vivere felici\" e \"Parto col folle\" (2010).\nNel 2012 viene scelto da Quentin Tarantino come attore protagonista nel suo nuovo film \"Django Unchained\". Nel 2014 \u00e8 in \"The Amazing Spider-Man 2 - Il potere di Electro\", sequel del primo film, uscito nel luglio 2012, nel quale interpreta il villain Electro. Nel giugno 2013 viene annunciata la presenza di Foxx nel film \"Mean Business on North Ganson Street\", dove interpreta insieme a Leonardo DiCaprio i panni di un investigatore del Missouri. Negli anni successivi appare in molti altri film, tra cui \"Sotto assedio - White House Down\" (2013), \"Come ammazzare il capo 2\" (2014), \"Sleepless - Il giustiziere\" e \"Baby Driver - Il genio della fuga\" (2017), \"Robin Hood - L'origine della leggenda\" (2018), \"Il diritto di opporsi\" (2019) e \"Soul\" (2020).\nNel mese di ottobre 2020 ha annunciato che torner\u00e0 nei panni di Electro per il film \"\" della Marvel Studios in uscita il 17 dicembre 2021, ma sar\u00e0 diverso il look che \u00e8 stato rappresentato in \"The Amazing Spider-Man 2 - Il potere di Electro\".\nNel 2021 uscir\u00e0 All-Star Weekend, il film prodotto e diretto da lui dove interpreter\u00e0 Malik, il protagonista, un autista di carro attrezzi che \u00e8 un fan del basketball, specialmente per la star NBA LeBron James.\nMusica.\nNel 1994, mentre \u00e8 ancora impegnato nella serie TV della Fox \"In Living Color\", la stessa azienda tenta di lanciarlo come cantante attraverso l'album \"Peep This\", che tuttavia non ottiene il successo sperato. Successivamente, l'artista mette da parte la carriera musicale per molti anni, partecipando soltanto di tanto in tanto alle colonne sonore di alcuni film a cui prende parte come attore. Questa pausa si interrompe nel 2003, anno in cui collabora con i rapper Kanye West e Twista nel brano \"Slow Jamz\", che ottiene un successo commerciale enorme raggiungendo la numero 1 della Billboard Hot 100.\nIn seguito a questo successo, l'artista firma un contratto discografico con la RCA Records e pubblica il suo secondo album \"Unpredictable\" nel 2005, che include collaborazioni con artisti di grande fama come Mary J. Blige e Snoop Dogg, arrivando a vendere quasi 2 milioni di copie. L'album raggiunge la numero 1 nella Billboard 200 e la numero 9 nella classifica britannica, mentre il primo singolo (la title track) entra nella top 10 della Billboard Hot 100. I l progetto gli permette inoltre di vincere numerosi premi durante i successivi Bet Awards, oltre a ricevere svariate nomination anche ai Grammy Awards 2006.\nNel 2008, nel pieno dei successi cinematografici, Foxx pubblica il suo terzo album \"Intuition\": ancora una volta ricco di collaborazioni con altri artisti, l'album vende 1 milione di copie in USA e viene promosso attraverso il lancio di 5 singoli (tra cui la hit di grandissimo successo \"Blame It\" feat. T-Pain) e un tour portato avanti nel 2009. Nel 2010 il suo brano Blame Itvince un Grammy nella categoria miglior performance R&amp;B di un duo o un gruppo. Nel 2010 fa parte degli artisti che cantano il brano \"We Are the World 25 for Haiti\", rivisitazione in chiave moderna del brano originale del 1985. Nello stesso anno pubblica il suo quarto album \"Best Night Of My Life\", ancora una volta promosso attraverso il lancio di vari singoli ma che ottiene un successo inferiore a quello dei due album precedenti.\nSuccessivamente partecipa al video \"Happy\" di Pharrell Williams. Nel 2015, partecipa al singolo \"Focus\" di Ariana Grande. Sempre nel 2015 pubblica il suo quinto album \",\" che conferma la parabola discendente del suo successo commerciale come cantante nonostante la presenza di collaborazioni con artisti come Chris Brown, Pharrell Williams e Kid Ink. Negli anni successivi si dedica esclusivamente alla recitazione, salvo pubblicare alcune collaborazioni.\nVita privata.\nNel 1993 ha avuto una breve relazione con Connie Kline (appartenente all'Aeronautica militare) da cui ha avuto una figlia: Corinne (nata nel 1994). Nel 2009 diventa padre di Annalise, avuta da un'altra breve relazione con la specialista Kristin Grannis. Dal 2013 ha una relazione con l'attrice Katie Holmes, resa pubblica solamente nell'estate 2017. I due si sono poi separati nell'agosto 2019.\nNel 2003 Foxx \u00e8 stato condannato a due anni di libert\u00e0 vigilata e al pagamento di una multa da 1500 dollari in seguito a un incidente avvenuto in un casin\u00f2 in cui l'attore avrebbe dovuto partecipare a una festa privata: dopo essere stato portato via da poliziotti chiamati perch\u00e9 lui non voleva mostrare dei documenti di identificazione, Foxx \u00e8 stato infatti incriminato per violazione di domicilio, disturbo della quiete pubblica e resistenza a pubblico ufficiale.\nNel 2008 ha sostenuto pubblicamente il programma umanitario \"Do Something\", riguardante la distribuzione di cibo a persone poco abbienti. Nel 2016 Foxx ha salvato la vita a un uomo che aveva avuto un incidente stradale: tale persona \u00e8 successivamente stata incriminata per guida in stato di ebbrezza.\nIl 26 ottobre 2020 Foxx ha annunciato pubblicamente la morte di sua sorella Deondra, donna di trentasei anni affetta da trisomia 21.\nDoppiatori italiani.\nNelle versioni in italiano dei suoi film, Jamie Foxx \u00e8 stato doppiato da:\nDa doppiatore \u00e8 sostituito da:"}
{"id": "80024", "revid": "54253", "url": "https://it.wikipedia.org/wiki?curid=80024", "title": "Robert de Niro", "text": ""}
{"id": "80028", "revid": "2225", "url": "https://it.wikipedia.org/wiki?curid=80028", "title": "Eric Bishop", "text": ""}
{"id": "80029", "revid": "125638105", "url": "https://it.wikipedia.org/wiki?curid=80029", "title": "Harry Potter e il calice di fuoco", "text": "Harry Potter e il calice di fuoco (titolo originale in inglese: \"Harry Potter and the Goblet of Fire\") \u00e8 il quarto romanzo della saga fantasy \"Harry Potter\", scritta da J. K. Rowling e ambientata principalmente nell'immaginario Mondo magico durante gli anni novanta del XX secolo. \n\"Harry Potter e il Calice di Fuoco\" fu pubblicato nel 2000, mentre in Italia usc\u00ec, edito dalla Salani Editore, nel 2001. Tradotto in 77 lingue, tra cui il latino e il greco antico, e vincitore del premio Hugo nel 2001, resta una delle pi\u00f9 popolari opere letterarie del XXI secolo. \nNel 2005 ne \u00e8 stato tratto un adattamento cinematografico distribuito da Warner Bros. e diretto da Mike Newell, che ha incassato pi\u00f9 di 896 milioni di dollari al botteghino mondiale.\nTrama.\nDurante l'estate dopo il terzo anno scolastico, Harry Potter \u00e8 vittima di un sogno in cui Lord Voldemort e il suo servo Codaliscia, alias Peter Minus, trovano rifugio presso la villa abbandonata dei Riddle a Little Hangleton. Frank Bryce, l'anziano custode babbano della casa, nota una luce proveniente dalla villa e va a vedere chi siano gli intrusi, ma viene scoperto dal serpente di Voldemort, Nagini, e ucciso dal Signore Oscuro. \nQualche giorno dopo, i Weasley invitano Harry ad assistere alla finale della Coppa del Mondo di Quidditch, disputata tra Irlanda e Bulgaria. La vittoria va all'Irlanda nonostante il cercatore della Bulgaria, Viktor Krum, uno dei migliori cercatori in circolazione, riesca a prendere il Boccino d'oro. Al termine dei festeggiamenti, l'accampamento dei maghi al di fuori dello stadio di Quidditch viene attaccato da un gruppo di Mangiamorte, che fanno apparire in cielo il Marchio Nero, simbolo di Lord Voldemort. \nAll'inizio del nuovo anno scolastico ad Hogwarts, Albus Silente annuncia che non si terr\u00e0 l'annuale torneo scolastico di Quidditch, in quanto, dopo quasi un secolo, \u00e8 stato deciso di effettuare un nuovo tentativo di disputare il Torneo Tremaghi, leggendaria competizione del mondo magico. In questo torneo si affrontano le tre maggiori scuole di magia e stregoneria europee: Hogwarts (Inghilterra), Durmstrang (Bulgaria) e Beauxbatons (Francia). Tale torneo \u00e8 composto da tre prove che saranno affrontate da un campione selezionato per ogni scuola. Silente presenta anche il nuovo insegnante di Difesa contro le Arti Oscure: Alastor Moody, detto \"Malocchio Moody\", un noto ex Auror, ossia un cacciatore di maghi oscuri. Durante la sua prima lezione, il docente mostra agli studenti le tre Maledizioni Senza Perdono: la maledizione \"Imperius\", che consente a chi la utilizza di controllare la mente, la volont\u00e0 ed i movimenti della vittima; la maledizione \"Cruciatus\", che consente di torturare la vittima con sofferenze atroci; la maledizione \"Avada Kedavra\", l'Anatema che Uccide, che provoca la morte istantanea della vittima. \nDopo l'arrivo delle delegazioni delle scuole di Durmstrang e Beauxbatons, si tiene una cerimonia di benvenuto, durante la quale Silente annuncia che, a causa dell'elevato numero di morti nelle passate edizioni, motivo per cui il Torneo Tremaghi era stato sospeso, \u00e8 stato deciso che solo gli studenti maggiorenni, cio\u00e8 con pi\u00f9 di diciassette anni, potranno candidarsi per diventare campioni della loro scuola. I 3 campioni verranno scelti da un selezionatore imparziale, il Calice di fuoco, tra tutti gli studenti che avranno messo all'interno del Calice un pezzo di pergamena con sopra scritto il proprio nome e la scuola di appartenenza. I prescelti, alla fine, sono: Cedric Diggory, della casa di Tassorosso, per Hogwarts, Viktor Krum, il Cercatore bulgaro, per Durmstrang e Fleur Delacour, una ragazza in parte Veela, per Beauxbatons. Il Calice di Fuoco, per\u00f2, inspiegabilmente, presenta a sorpresa un quarto partecipante, Harry Potter, che deve quindi affrontare il torneo come secondo campione di Hogwarts, dal momento che mettere il proprio nome nel Calice di Fuoco costituisce una sorta di contratto magico vincolante, nonostante il regolamento non preveda la partecipazione di pi\u00f9 di tre maghi. Tutti restano stupiti da quanto \u00e8 successo e credono che Harry voglia nuovamente cercare di coprirsi di gloria per attirare l\u2019attenzione, accusandolo di barare nonostante il ragazzo neghi di aver messo il suo nome all\u2019interno del Calice, cos\u00ec, nonostante abbia solo quattordici anni, \u00e8 costretto a competere.\nHagrid, con l'aiuto del professor Moody, riesce a rivelare ad Harry il contenuto della prima prova: ognuno dei campioni dovr\u00e0 sfidare un drago e impadronirsi di un uovo d'oro posto sotto la sua protezione. Harry comunica la scoperta a Cedric per lealt\u00e0 nei suoi confronti, dato che anche i campioni delle altre delegazioni sono stati, in qualche modo, messi a conoscenza della prova dai direttori delle loro scuole. Malocchio Moody d\u00e0 ad Harry alcuni consigli su come affrontare i draghi, suggerendogli di fare ci\u00f2 che gli riesce meglio, ovvero il volo con la scopa, e per farlo, si esercita con Hermione per imparare l'Incantesimo di appello \"Accio\", con il quale attira la Firebolt. Il drago che deve affrontare \u00e8 il pi\u00f9 pericoloso di tutti, l'Ungaro Spinato, ma riesce a recuperare l'uovo d'oro che il drago sorvegliava e, nonostante una ferita alla spalla, ottiene ottimi risultati.\nDopo alcuni mesi si tiene la seconda prova: gli sfidanti devono risolvere un enigma racchiuso nell'uovo d'oro recuperato durante la prima prova. L'uovo, se viene aperto all'asciutto, emette un terribile rumore stridente e Cedric, volendo ricambiare il favore che Harry gli aveva fatto rivelandogli i dettagli della prima prova, gli consiglia di aprirlo sott'acqua, nel bagno dei Prefetti al quinto piano. Cos\u00ec facendo il ragazzo sente una canzone cantata nella lingua dei Maridi, esseri marini simili a sirene e tritoni, che rivela il contenuto della seconda prova: gli sfidanti dovranno recuperare dal fondo del Lago Nero una persona a loro cara entro il tempo massimo di un'ora. In un primo momento, il ragazzo non riesce proprio a trovare un modo per respirare sott'acqua, finch\u00e9 l'elfo domestico Dobby, che ora lavora nelle cucine di Hogwarts assieme ad altri elfi domestici, la mattina stessa in cui si tiene la prova, gli d\u00e0 dell'Algabranchia, un'erba con il potere di far spuntare per un certo periodo di tempo branchie e pinne a chi la inghiotte. Harry risale dal lago per ultimo, ben oltre il tempo massimo, perch\u00e9 perde tempo recuperando non solo Ron, ma anche la sorella di Fleur Delacour, Gabrielle, perch\u00e9 Fleur non era riuscita ad arrivare alla fine della prova e si \u00e8 dovuta ritirare dopo essere stata attaccata dagli Avvincini, dei demoni acquatici. Nonostante ci\u00f2, i giudici del Torneo decidono di fargli superare ugualmente la gara, visto il suo altruismo. \nUn mese prima del compito finale, Harry e Krum stanno parlando vicino alla Foresta Proibita quando incontrano Barty Crouch, che ha smesso di apparire al Ministero diversi mesi fa. Anche se pazzo, in momenti di chiarezza confessa di aver fatto \"qualcosa di terribile\", che Bertha Jorkins \u00e8 morta e chiede Silente. Lasciando Krum con Crouch, Harry recupera Silente ma torna a trovare Krum svenuto e Crouch sparito. Moody d\u00e0 la caccia, ma non trova Crouch.\nDurante una lezione di Divinazione, Harry sperimenta un altro sogno che coinvolge Voldemort che punisce Codaliscia per un \"errore\". Harry ne parla a Silente e si imbatte in un dispositivo per conservare la memoria nel suo ufficio, un Pensatoio. All'interno del Pensatoio, scopre che Ludo Bagman \u00e8 stato accusato e assolto dall'attivit\u00e0 del Mangiamorte e che il figlio di Barty Crouch \u00e8 stato inviato ad Azkaban per aver contribuito a torturare i genitori di Neville Paciock fino alla pazzia.\nLa terza prova si tiene quasi alla fine dell'anno scolastico e consiste nell'attraversare un labirinto pieno di insidie magiche, per la quale Harry si prepara passando settimane a perfezionare incantesimi, come lo Schiantesimo \"Stupeficium\". Durante la prova, Fleur viene messa fuori combattimento, mentre Viktor viene stregato, finendo sotto l'effetto della Maledizione Imperius, e dopo che Harry ha salvato Cedric da quest'ultimo e lo ha aiutato a sconfiggere un'Acromantula, rimanendo con una gamba rotta nel processo, arrivano insieme alla fine del labirinto e decidono quindi di afferrare nello stesso istante la coppa Tremaghi. La coppa per\u00f2 si rivela essere una passaporta che li trasporta nel cimitero di Little Hangleton che Harry ha visto nei suoi sogni ricorrenti. Qui compare Codaliscia, che uccide Cedric, mentre Harry viene trattenuto e legato magicamente a una tomba, che si rivela essere quella del padre babbano di Voldemort, Tom Riddle Sr.\nIl ragazzo viene successivamente ferito al braccio da Codaliscia con un coltello per prelevare il suo sangue e miscelarlo in una pozione insieme alle ossa del padre di Voldemort e alla mano mozzata dello stesso Codaliscia. Grazie a questa pozione Voldemort, ridotto ormai ad un fantasma, riesce a riottenere un vero e proprio corpo, insieme ai suoi pieni poteri magici.\nVoldemort ed Harry ingaggiano un duello ma, appena i due lanciano un incantesimo ciascuno (\"Expelliarmus\" per Harry e \"Avada Kedavra\" per Voldemort), si verifica il fenomeno del \"Prior Incantatio\": questa rara magia avviene quando due bacchette gemelle, dotate dello stesso nucleo, sono costrette a scontrarsi. Le due bacchette entrate in collisione fanno partire un raggio di luce dorata che si congiunge a met\u00e0 strada ed Harry, grazie alla sua volont\u00e0 pi\u00f9 forte, riesce a vincere lo scontro, facendo in modo che la bacchetta di Voldemort ripeta, in ordine opposto a quello reale, gli ultimi incantesimi eseguiti. Dalla bacchetta spuntano quindi gli spiriti delle ultime vittime degli incantesimi compiuti da Voldemort (siccome essi erano omicidi, si tratta solo di spiriti in quanto non \u00e8 possibile resuscitare i morti): la mano che Voldemort ha creato per rimpiazzare quella tagliata di Codaliscia, Cedric Diggory, Frank Bryce, Bertha Jorkins, Lily Potter e James Potter (la madre e il padre di Harry). Lo spirito di James sprona Harry a interrompere il contatto tra le due bacchette e a correre verso la coppa Tremaghi, che lo riporter\u00e0 ad Hogwarts. Il ragazzo, una volta afferrato il corpo di Cedric, richiama a s\u00e9 la Coppa con un Incantesimo di Appello e ritorna ad Hogwarts, fuggendo cos\u00ec da Voldemort. Dopo il drammatico ritorno di Harry con il corpo di Cedric, Silente e Piton scoprono tramite la pozione Veritaserum che il professore di Difesa contro le Arti Oscure non era Moody, ma il figlio di Barty Crouch, Barty Crouch Jr. che, fuggito da Azkaban, si era riunito a Voldemort, mentre il vero Moody era imprigionato in un baule. Lo stesso Barty Crouch Jr., che aveva usato enormi dosi di Pozione Polisucco per mantenere le sembianze di Moody, \u00e8 l'assassino del proprio padre ed ha fatto tutto questo per far tornare Voldemort al potere, mandandogli Harry tramite la Coppa del Torneo Tremaghi, dopo aver messo il suo nome nel Calice di Fuoco, che aveva ingannato con un Incantesimo Confundus molto potente per indurlo a scegliere quattro nomi invece che tre, e favorendo Harry in ogni modo, perfino stregando Krum. Poco dopo, Barty Crouch Jr. viene baciato da un Dissennatore che scortava il Ministro della Magia in persona e cade cos\u00ec ogni possibilit\u00e0 di convincere il mondo magico del ritorno di Voldemort: perfino Caramell, il Ministro della Magia, essendo troppo legato alla sua posizione per approntare i necessari cambiamenti che Silente gli aveva consigliato, si rifiuta di credere alle parole di Harry. Nonostante questo, durante il banchetto di fine anno, Silente annuncia agli studenti di Hogwarts che Voldemort \u00e8 tornato e che \u00e8 stato quest'ultimo a uccidere Cedric: per questo motivo, Hogwarts non \u00e8 pi\u00f9 un posto sicuro. Alla fine dell\u2019anno scolastico, Harry dona il denaro vinto al Torneo Tremaghi, ovvero mille galeoni, a Fred e George Weasley, che useranno quei soldi per aprire un negozio di scherzi (I Tiri Vispi Weasley).\nVersione cinematografica.\nCome per tutti i capitoli della serie di \"Harry Potter\", dal libro \u00e8 stato tratto un film, uscito il 18 novembre 2005 negli Stati Uniti e nel Regno Unito e in Italia il 25 novembre dello stesso anno."}
{"id": "80032", "revid": "1965277", "url": "https://it.wikipedia.org/wiki?curid=80032", "title": "Felix Klein", "text": "\u00c8 conosciuto soprattutto per i suoi contributi alla geometria non euclidea, ai collegamenti tra geometria e teoria dei gruppi e per alcuni risultati sulla teoria delle funzioni. Si ricorda anche per essere stato il primo descrittore della figura geometrica dell'iperspazio nota come Bottiglia di Klein.\nBiografia.\nNato il 25 aprile 1849, si compiaceva nel mostrare che ogni elemento di questa data \u00e8 il quadrato di un numero primo (rispettivamente 5, 2 e 43). Felix Klein frequent\u00f2 il Ginnasio a D\u00fcsseldorf. Dopo il diploma entra all'Universit\u00e0 di Bonn e vi studia Matematica e Fisica tra il 1865 e il 1866. Aveva iniziato la sua carriera con l'intenzione di diventare un fisico. Nel 1866, mentre era ancora studente universitario, Julius Pl\u00fccker gli offr\u00ec di essere suo assistente di laboratorio. Plucker aveva la cattedra di Matematica e Fisica sperimentale a Bonn, ma il suo interesse iniziava a radicarsi soprattutto nella Geometria. Klein consegu\u00ec il suo dottorato nel 1868, sotto la supervisione di Plucker, con una dissertazione intitolata \"\u00dcber die Transformation der allgemeinen Gleichung des zweiten Grades zwischen Linien-Koordinaten auf eine kanonische Form\", sulla Geometria e le sue applicazioni alla meccanica. Nella sua dissertazione Klein classifica le curve complesse di secondo grado, usando la teoria di Karl Weierstrass dei divisori elementari.\nL'anno in cui Klein consegu\u00ec il suo dottorato Pl\u00fccker mor\u00ec lasciando incompleta la sua opera maggiore intitolata \"Neue G\u00e9ometrie des Raumes\". Klein era la persona pi\u00f9 idonea per completarla e questo lavoro lo port\u00f2 a conoscere Alfred Clebsch. Questi si era trasferito a Gottinga nel 1868 e, durante il 1869, Klein si rec\u00f2 a Berlino, Parigi e Gottinga. Nel luglio del 1870 Klein era a Parigi, quando Otto von Bismarck, il cancelliere prussiano, rese manifesto un messaggio provocatorio contro il governo francese. La Francia dichiar\u00f2 guerra alla Prussia il 19 luglio e Klein fu costretto ad abbandonare Parigi. Successivamente, dopo un breve periodo nel quale fece il militare, nel 1871 fu nominato docente a Gottinga.\nNel 1872 Klein fu nominato professore a Erlangen, la cittadina universitaria presso Norimberga. Egli fu fortemente sostenuto da Alfred Clebsch, che lo considerava come il potenziale miglior matematico del suo tempo, e cos\u00ec Klein ottenne una cattedra alla giovane et\u00e0 di 23 anni. Ad ogni modo Klein non costru\u00ec una scuola a Erlangen dove vi erano solo pochi studenti, e fu contento quando, nel 1875, gli offrirono una cattedra al Technische Hochschule a Monaco di Baviera.\nQui, insieme al suo collega Alexander von Brill, insegn\u00f2 corsi avanzati ad un numero pi\u00f9 ampio di studenti eccellenti, e il grande talento di Klein nell'insegnare fu completamente espresso. Tra gli studenti a cui insegn\u00f2 Klein a Monaco, ci furono Adolf Hurwitz, Walther von Dyck, Karl Rohn, Carle Runge, Max Planck, Luigi Bianchi e Gregorio Ricci-Curbastro.\nNel 1875 Klein spos\u00f2 Anne Hegel, nipote del filosofo Georg Wilhelm Friedrich Hegel e figlia del storico Karl Hegel. Dopo cinque anni al Technische Hochschule a Monaco, Klein fu nominato alla cattedra di geometria a Lipsia. L\u00ec ebbe come colleghi brillanti e giovani insegnanti, fra cui von Dyck, Rohn, Eduard Study e Friedrich Engel. Nel 1886 Klein accett\u00f2 una cattedra all'Universit\u00e0 di Gottinga. Egli vi insegn\u00f2 fino a quando si ritir\u00f2 nel 1913 e cerc\u00f2 di fare di Gottinga il pi\u00f9 importante centro di ricerca matematica al mondo. La leadership in geometria che ebbe a Lipsia non si trasfer\u00ec mai a Gottinga. Qui egli insegn\u00f2 un'ampia variet\u00e0 di corsi, soprattutto su argomenti tra fisica e matematica, come meccanica e teoria del potenziale. Klein stabil\u00ec a Gottinga un centro di ricerca che doveva servire come modello per i migliori centri di ricerca nel mondo. Egli inaugur\u00f2 incontri settimanali di discussione e una stanza di lettura con una libreria matematica.\nKlein fece in modo che David Hilbert da K\u00f6nigsberg raggiungesse il suo team di ricerca a Gottinga. La fama del giornale Mathematische Annalen si fonda sulle sue abilit\u00e0 matematiche e direttive. Il giornale in origine fu fondato da Clebsch, ma solo sotto la direzione di Klein riusc\u00ec a superare in importanza il giornale di Crelle. In un certo senso questi giornali rappresentavano i due team rivali che seguivano da un lato la scuola di Berlino con il giornale di Crelle e dall'altro i seguaci di Clebsch che sostenevano il Mathematische Annalen. Klein costitu\u00ec un piccolo team di redattori che si incontravano regolarmente e prendevano decisioni in modo democratico. Il giornale si specializz\u00f2 in analisi complessa, geometria algebrica e teoria degli invarianti. Inoltre esso costitu\u00ec un importante contributo all'analisi reale e alla teoria dei gruppi. Nel 1913 Klein si ritir\u00f2 per problemi di salute. Comunque continu\u00f2 ad insegnare matematica in casa durante la Prima guerra mondiale.\nContributi.\nOggi che il contributo di Klein alla geometria \u00e8 entrato a far parte del pensiero matematico, risulta arduo comprendere come mai i suoi risultati non venissero universalmente accettati dai suoi contemporanei. Le prime importanti scoperte di Klein furono fatte nel 1870 in collaborazione con Sophus Lie. Essi scoprirono le propriet\u00e0 fondamentali delle curve asintotiche nella superficie di Kummer. La collaborazione con Lie continu\u00f2, e lavorarono sulle curve-W, curve invarianti sotto un gruppo di trasformazioni proiettive. Lie rivest\u00ec un ruolo importante nello sviluppo del pensiero di Klein: infatti gli present\u00f2 il concetto di gruppo, che occup\u00f2 un peso rilevante in un suo lavoro successivo. \u00c8 corretto aggiungere che anche Camille Jordan aveva contribuito alla visione di Klein riguardante gruppi e geometria. Durante il tempo trascorso a Gottinga, Klein fece le maggiori scoperte riguardo alla geometria nel 1871. Egli pubblic\u00f2 due scritti sulla geometria noneuclidea in cui mostr\u00f2 che era possibile considerare la geometria euclidea e quella non-euclidea come casi speciali di una superficie proiettiva con l'aggiunta di una sezione conica. Ci\u00f2 determin\u00f2 il noto corollario che una geometria non euclidea \u00e8 logicamente consistente se e solo se la geometria euclidea \u00e8 consistente. Oggi la geometria non euclidea non \u00e8 pi\u00f9 un argomento controverso. Essa \u00e8 stata posta ad uno stesso livello di importanza della geometria euclidea. Arthur Cayley invece non accett\u00f2 mai le teorie di Klein, credendo che i suoi argomenti fossero circolari.\nLa concezione chiave di Klein sulla geometria come studio delle propriet\u00e0 dello spazio che sono invarianti rispetto a un dato gruppo di trasformazioni, conosciuta come Programma di Erlangen, \"Erlanger Programme\" (1872), influenz\u00f2 profondamente lo sviluppo della matematica. Questo \"manifesto matematico\" fu scritto come prolusione in occasione della sua nomina a professore a Erlangen. Il Programma di Erlangen forn\u00ec l'approccio unificato alla geometria che oggi \u00e8 accettato come standard. Le trasformazioni giocano un ruolo maggiore nella matematica moderna e Klein mostr\u00f2 come le propriet\u00e0 essenziali di una data geometria potevano essere rappresentate dal gruppo delle trasformazioni che conservano tali propriet\u00e0. In questo modo il Programma di Erlangen defin\u00ec una geometria che includeva sia la geometria euclidea che la geometria non euclidea.\nVa osservato che Klein considerava che il suo maggior contributo alla matematica fosse il suo lavoro sulle funzioni. Klein consider\u00f2 le equazioni di grado superiore al quarto e fu particolarmente interessato nell'uso di metodi trascendenti per risolvere le equazioni di quinto grado. Dopo aver lavorato sui metodi di Charles Hermite e Leopold Kronecker, trov\u00f2 una completa soluzione al problema usando il gruppo dell'icosaedro. Questo lavoro lo port\u00f2 a considerare le funzioni modulari ellittiche che aveva studiato in una serie di lavori. Svilupp\u00f2 una teoria delle funzioni automorfe, unificando i risultati dell'algebra e della geometria in un suo importante libro del 1884 sull'icosaedro. Henri Poincar\u00e9 aveva iniziato a pubblicare sulle curve automorfiche nel 1881, e tra i due nacque una competizione. Durante questo periodo la salute di Klein peggior\u00f2. Con Robert Fricke che arriv\u00f2 a Lipsia nel 1884, Klein inizi\u00f2 la stesura di un testo in quattro volumi sulle funzioni modulari automorfiche ed ellittiche, prodotto nei successivi vent'anni. Nel 1890 si interess\u00f2 alla fisica matematica e pubblic\u00f2 un importante lavoro sul giroscopio insieme ad Arnold Sommerfeld.\nKlein fu eletto presidente della Commissione Internazionale sull'Istruzione Matematica del Congresso Internazionale di Matematica tenuto a Roma nel 1908. Sotto la sua guida la componente tedesca della Commissione pubblic\u00f2 diversi volumi sull'insegnamento della matematica a tutti il livelli in Germania. Un altro progetto a cui lavor\u00f2 sul finire del secolo fu la Encyklop\u00e4die der Mathematischen Wissenschaften. Rivest\u00ec un ruolo attivo in questo progetto scrivendo con K. M\u00fcller quattro volumi sulla meccanica.\nLa London Mathematical Society confer\u00ec a Kein la medaglia De Morgan nel 1893. Egli fu eletto membro della Royal Society nel 1885 e ricevette la medaglia Copley nel 1912."}
{"id": "80035", "revid": "599", "url": "https://it.wikipedia.org/wiki?curid=80035", "title": "Felix Christian Klein", "text": ""}
{"id": "80036", "revid": "112760399", "url": "https://it.wikipedia.org/wiki?curid=80036", "title": "Uncinetto", "text": "L'uncinetto \u00e8 un attrezzo costituito da un bastoncino munito a un'estremit\u00e0 di un uncino che serve per prendere e guidare il filo nelle lavorazioni all'uncinetto delle arti tessili.\nOggi sono fatti a macchina, normalmente in metallo (alluminio e acciaio) o plastica, ma possono essere anche in legno e persino in avorio.\nHanno numerose dimensioni, determinate secondo l'International Standard Range (ISR), e vanno da 0,60 mm di diametro per cotone fine a 10 mm per filato molto grosso. Ce ne sono per i lavori che richiedono uncinetto molto fine, anche da 0,55 mm. In altre parti del mondo viene usato un sistema di numerazione differente.\nDal momento che, a differenza del ferro per il lavoro a maglia, l'uncinetto non deve reggere i punti ma solamente l'occhiello di lavorazione, hanno tutti una lunghezza standard di circa 20 cm. Esistono poi gli uncinetti per punto Tunisi lunghi 30 cm.\nL'uncinetto di solito \u00e8 schiacciato al centro per una migliore impugnatura.\nOrigini dell'uncinetto.\nLe origini della lavorazione all'uncinetto sono antichissime e, come nel caso di altre arti tessili, difficili da tracciare, ma sono stati trovati esempi primitivi in ogni angolo del globo: in Estremo Oriente, in Africa, Europa, America del Nord e del Sud. Si ritrovano anche nella cultura egizia.\nAlle volte la lavorazione veniva eseguita su uncini sottili con filati molto fini che producevano un delicato tessuto simile a trine, oppure con filati pi\u00f9 spessi su uncini grossi dando origine ad un tessuto compatto e denso.\nQuesto secondo tipo di uncinetto veniva usato dai Cinesi per fabbricare bambole tridimensionali, dagli Africani per fare i copricapi dei capi trib\u00f9, dai Turchi per creare cappelli e in Scozia per fare berretti e pesanti mantelli.\nL'uncinetto dalla forma pi\u00f9 delicata ebbe origine in Italia nel XVI secolo; veniva usato soprattutto dalle suore per realizzare addobbi e vestimenti per la chiesa.\nI filati.\nI filati da utilizzare per il lavoro all'uncinetto possono essere molto differenti per avere effetti diversi.Il cotone e la seta producono un tessuto delicato simile alla tela del ragno che ricorda l'artigianato vittoriano, il filato spesso e grosso pu\u00f2 essere usato per indumenti e per articoli domestici.\nPer realizzare lavori creativi e piacevoli si possono usare, oltre al cotone, la lana e la seta, la r\u00e0fia, la corda, il lino, la canapa, la juta che da soli o uniti ad altri filati danno risultati insoliti.\nTipi di lavorazione.\nI tipi di lavorazione si possono distinguere in due categorie: "}
{"id": "80037", "revid": "712828", "url": "https://it.wikipedia.org/wiki?curid=80037", "title": "Cedric Diggory", "text": ""}
{"id": "80040", "revid": "1355461", "url": "https://it.wikipedia.org/wiki?curid=80040", "title": "Palm (azienda)", "text": "La Palm, Inc., \u00e8 stata un'azienda informatica statunitense specializzata nella produzione di computer palmari.\nStoria.\nPalm venne fondata nel 1992 e nel 1995 fu acquisita da U.S. Robotics. Nel marzo del 1996 lanci\u00f2 sul mercato il suo primo prodotto: il Palm Pilot 1000. Assieme al Palm Pilot 5000, lanciato in contemporanea, questi due apparati diedero il via all'epoca dei \"palmari\". Il mercato delle agendine elettroniche non programmabili, fino ad allora dominato da Casio e Sharp, venne travolto. La famiglia dei Palm Pilot, programmabili, aveva come unici concorrenti i prodotti dalla Psion.\nNel giugno del 1997, Palm divenne una controllata di 3Com. Nel settembre del 1998 la societ\u00e0 licenzi\u00f2 a Handspring Inc il sistema operativo PalmOS alla base dei suoi palmari. Nel maggio del 1999 Palm poteva vantare una quota del 79% del mercato mondiale dei palmari. Nel febbraio del 2000 il Palm IIIc, il primo palmare a colori, venne lanciato sul mercato.\nIl 2 marzo del 2000 3Com rese indipendente la controllata Palm, quotandola al NASDAQ (ticker PALM). Nell'agosto del 2001 Palm rilev\u00f2 Be Incorporated, software house sviluppatrice di BeOS e ne assunse i migliori programmatori.\nNel gennaio del 2002, Palm cre\u00f2 la societ\u00e0 \"PalmOS, Inc.\", che mut\u00f2 successivamente il nome in \"PalmSource, Inc.\", mentre Palm stessa cambi\u00f2 nome in \"PalmOne, Inc.\" e si focalizz\u00f2 sull'hardware. Nel giugno del 2002 venne commercializzato il PalmOS 5.\nNel giugno 2003 PalmOne annunci\u00f2 l'acquisizione di Handspring Inc e lo \"spin-off\" di PalmSource, che venne completato nell'ottobre dello stesso anno. Nel 2005 la societ\u00e0 effettu\u00f2 un nuovo cambio di denominazione ritornando ad essere la Palm Inc.\nNell'aprile 2010 la societ\u00e0 \u00e8 stata acquistata dalla Hewlett-Packard per 1,2 miliardi di dollari. Ad agosto 2011 HP decise di dismettere il marchio, mantenendo la produzione a proprio titolo."}
{"id": "80041", "revid": "3115", "url": "https://it.wikipedia.org/wiki?curid=80041", "title": "Naviglio Grande", "text": "Il Naviglio Grande (in lombardo: \"Navili Grand\" a Milano, \"Niviri\" in provincia; anticamente anche \"Tesinell\" o \"Navili de Gagian\") \u00e8 un canale navigabile dell'Italia settentrionale, situato in Lombardia. Nasce prendendo acqua dal Ticino nei pressi di Tornavento, circa 23 chilometri a sud di Sesto Calende, in prossimit\u00e0 della localit\u00e0 Castellana, e termina nella Darsena di Porta Ticinese a Milano.\nHa dislivello totale di 34 metri su una lunghezza di 49,9\u00a0km. Nel tronco da Tornavento\nad Abbiategrasso ha una larghezza variabile dai 22 ai 50 metri, mentre da Abbiategrasso a Milano si restringe anche fino a 15 metri, riducendosi a 12 nel tratto terminale.\nLa portata a Turbigo \u00e8 di 64\u00a0m\u00b3 al secondo in estate e di 35 in inverno, ridotta a 12 all'ingresso in Darsena, a motivo delle 116 bocche irrigatorie che danno acqua a un comprensorio di circa 50.000 ettari e ai 9\u00a0m\u00b3/secondo che cede al naviglio di Bereguardo.\nStoria.\nGli inizi, da Abbiategrasso a Landriano.\nIl Naviglio Grande \u00e8 stata la prima opera del genere a essere realizzata in Europa e storicamente \u00e8 il pi\u00f9 importante dei Navigli milanesi, nonch\u00e9 una delle grandi infrastrutture di ingegneria che sin dall'alto Medioevo caratterizzavano, con strade, ponti e irrigazione, il territorio lombardo, consentendo lo sviluppo dei commerci, dei trasporti e dell'agricoltura.\nSecondo diversi storici, le origini del Naviglio Grande si collegano a un canale scavato da Abbiategrasso a Landriano (sul Lambro Meridionale, al confine con il territorio di Pavia) a difesa dalle incursioni dei Pavesi, alleati del Barbarossa. Da dove il canale derivasse le acque \u00e8 incerto: forse dall'Olona naturale, dal Mischia (una roggia che scorre da Abbiategrasso a Milano passando da Cisliano arricchita da varie risorgive) o, infine, direttamente da un fosso derivato dal Ticino fino ad Abbiategrasso. La terza \u00e8 l'ipotesi pi\u00f9 probabile anche perch\u00e9 il canale, sia a monte sia a valle, veniva indicato come Canale Ticinello.\nCerta invece \u00e8 la data di costruzione del canale difensivo, il 1152, e l'artefice, Guglielmo da Guintellino, architetto militare genovese al servizio dei Milanesi, che tra il 1156 e il 1158 realizz\u00f2 anche il fossato a difesa della citt\u00e0 e, con il materiale di riporto degli scavi, costru\u00ec bastioni fortificati. A Milano esiste ancora oggi via Terraggio, parallela alla fossa interna, che prese il nome dal terrapieno (\"terraggio\", appunto) che aveva a ridosso e che risaliva a quell'epoca.\n\u00c8 dall'ampliamento di quel fosso e dal collegamento di Abbiategrasso, via Gaggiano, con Milano che si realizzer\u00e0 il naviglio. I cronisti e le cronache del duecento narrano diffusamente dell'inizio dei lavori per il \"navigium de Gazano\", ma si dividono su due date, il 1177 e il 1179. Quelli del XVI secolo si dividono anch'essi e per il 1177 propendono pi\u00f9 tardi il Cant\u00f9 e alcuni moderni. Non ci sono invece dubbi sul fatto che nel 1187 il naviglio fosse giunto a Trezzano e nel 1211 alle porte di Milano, a Sant'Eustorgio, nei pressi dell'attuale porta Ticinese.\nIl linciaggio del podest\u00e0.\nIl canale non era navigabile e per un certo periodo prevalse la sua funzione irrigua. Questa \u00e8 la conclusione cui giunge Gerolamo Biscaro comparando l'insieme dei documenti ancora esistenti. Lo divenne nel 1272, quando furono terminati, da Maestro Giacomo Arribotti i lavori di ampliamento e abbassamento del fondo ordinati nel 1257 dal podest\u00e0 Beno de' Gozzadini: per finanziare i lavori, il Gozzadini non impose nuove tasse, ma mantenne in vigore quelle che dovevano cessare addirittura l'anno precedente e non ne esent\u00f2 nemmeno i fondi ecclesiali; al termine del mandato, il suo operato fu sottoposto al giudizio dell'assemblea dei cittadini che, aizzati dal clero, gli chiesero la restituzione del denaro. Come ci\u00f2 non avvenne, lo condannarono a morte, lo linciarono e ne gettarono il corpo nella fossa.\nDal 1272, il Naviglio Grande fu percorso da una flottiglia di barche che, con i loro carichi, rivoluzionarono vita e abitudini di una vasta regione. Il canale non era ancora collegato al fossato che circondava la citt\u00e0; ci\u00f2 avverr\u00e0 dopo oltre un secolo per le esigenze della Veneranda Fabbrica del Duomo.\nDa Milano con l'impiego di \"barconi\" chiamati cagnone, mezzane o borcelli a seconda delle dimensioni e delle portate, risalivano verso il Lago Maggiore e fino a Locarno sale, grano, vini, manufatti, tessuti, stoviglie, letami e ceneri; a Milano giungevano ciottoli, mattoni, creta, sabbia, ghiaia, paglia e fieno dal bacino del canale e, dal Lago Maggiore, marmi, graniti, beole e pietre da costruzione, calce carbone, legna, vino, formaggi, pesce e bestiame.\nI \"privilegi\" per la Fabbrica del Duomo.\nIl 15 marzo 1386, l'arcivescovo di Milano Antonio da Saluzzo pose la prima pietra del nuovo duomo della citt\u00e0; doveva essere un grande edificio di mattoni tipico del gotico lombardo. L'anno successivo Gian Galeazzo Visconti, che vuole per la sua capitale un monumento superbo, si accorda con l'arcivescovo per una costruzione in marmo, nel solco delle grandi cattedrali europee del tempo. Per questo mette a disposizione della Fabbrica del Duomo le cave di Candoglia, oltre alla facolt\u00e0 di cavare pietre dove si trovino, e nel 1388 il diritto al trasporto esente da pedaggi, dazi e gabelle per tutto quanto sar\u00e0 necessario all'edificazione. \nCandoglia \u00e8 sul Toce, sulla sponda destra del Lago Maggiore e il marmo arriver\u00e0 a Milano via acqua passando dal lago al Ticino e poi al Naviglio Grande fino al laghetto di Sant'Eustorgio. Per essere riconosciuti, i barconi vengono contrassegnati con le lettere A.U.F. (\"Ad Usum Fabricae\") e ne nacque l'espressione \"a ufo\" (gratis, a sbafo). Sono doni generosi ma non del tutto disinteressati, perch\u00e9 d'ora in avanti sar\u00e0 la Fabbrica del Duomo a occuparsi della manutenzione del naviglio.\nDa Sant'Eustorgio al cantiere della cattedrale, resta un buon tratto via terra e cos\u00ec, dopo aver congiunto il Naviglio Grande con la fossa difensiva, lungo quest'ultima, sulla sponda interna nei pressi di Santo Stefano, si scava un bacino, il laghetto di Santo Stefano, appunto, che non \u00e8 vicinissimo al cantiere della nuova cattedrale come farebbe invece pensare la letteratura in merito, ma \u00e8 nel punto pi\u00f9 prossimo raggiungibile via acqua: si tratta di oltre quattrocento metri che i blocchi di marmo percorreranno, dopo essere stati caricati con apposite gru (\"falcone\" e \"falconetto\"), su robusti carri fino alla \"Cascina degli Scalpellini\", per essere trasformati in statue, fregi, doccioni e guglie. Il laghetto sar\u00e0 il primo pezzo dei navigli a essere chiuso: avvalendosi della sua autorit\u00e0 sanitaria, fu il direttore dell'attiguo ospedale a farlo interrare, perch\u00e9 insalubre, nel 1857.\nLa risalita alla fossa \u00e8 comunque difficile per il dislivello tra il centro di Milano e il suo allora margine meridionale di Milano e per superarlo si adotta una complicata manovra. La fossa \u00e8 alimentata da Seveso e Nirone e sfoga le acque in eccesso in canali irrigui: baster\u00e0 sbarrare il naviglio alle spalle dei barconi con una diga provvisoria e chiudere le bocche di deflusso della cerchia, perch\u00e9 l'acqua si alzi quanto basta a portarli al nuovo approdo. Risolto per\u00f2 un problema, se ne crea un altro, perch\u00e9 il blocco degli scolmatori mette in secca i canali irrigui.\nA risolverlo riusciranno, nel 1438, Filippino degli Organi e Aristotele Fioravanti, ingegneri della Fabbrica del Duomo. Con due chiuse invece di una, isolando un segmento del naviglio lungo quanto bastava ad accogliere il barcone, e allagando da monte soltanto quella porzione, si sollevava il natante al livello desiderato. Avevano ideato la \"conca\", il dispositivo idraulico che avrebbe rivoluzionato la navigazione interna. I vantaggi non erano solo per la reverenda Fabbrica, ma per l'intera citt\u00e0 che ora vedeva arrivare mercanzie e rifornimenti direttamente nel proprio cuore. I privati dovevano naturalmente sottomettersi al \"dazio di catena\", dazio che, a partire dal 1448, fu concesso dai Capitani della Libert\u00e0 alla Fabbrica del Duomo.\nLa prima conca fu demolita a met\u00e0 del secolo successivo per dare spazio alla costruzione dei bastioni delle mura spagnole (1548 - 1566), ma venne ricostruita poco distante tra il 1551 e il 1558 e fu attiva fino alla copertura dei navigli. \u00c8 la \"Conca di Viarenna\" della quale, in via Conca dei Navigli, dietro una cancellata di ferro, restano il rettangolo d'acqua dell'invaso e un'edicola: vi sono murati gli stemmi della Fabbrica, quello sforzesco e una lapide che ricorda come Lodovico il Moro nel 1497, anno della morte della consorte Beatrice d'Este, abbia donato la conca alla Fabbrica che ne rest\u00f2 titolare fino a quando Maria Teresa d'Austria non la riport\u00f2 al fisco.\nIl traffico sempre intenso mette naturalmente a dura prova il naviglio e le sue strutture, in particolare le sponde e le alzaie.\nNel 1502 viene affidato a Giovanni Antonio Amadeo, capo degli architetti della Fabbrica del Duomo, coadiuvato dall'architetto Lazzaro Palazzi suo cognato, il compito di \"removere, purgare e spazare dicto navilio et redurlo in debita forma per lo navigare\". \u00c8 una sorta di manutenzione straordinaria che riguarda anche sponde, ponti e soprattutto la profondit\u00e0 dell'acqua, che non dovr\u00e0 mai esser inferiore a un metro. Proprio di lavori di sponda si occup\u00f2 Leonardo da Vinci, che nel \"Codice Atlantico\", il 3 maggio 1509, annota come conclusi i lavori per il rifacimento della chiusa di San Cristoforo per la regolazione del flusso verso la Darsena. Per questi lavori ricevette, a San Cristoforo stesso, un \"diritto d'acqua\" (in pratica la propriet\u00e0 di una bocca irrigua) che \u00e8 menzionato nel suo testamento.\nIl rifacimento dell'incile.\nNel 1585, tocca a Giuseppe Meda, Pellegrino Tibaldi e Martino Bassi mettere mano alle opere di presa impiegando le \"moderne\" arti del costruire. Vengono rifatti lo sperone, alto due metri sull'acqua e ricoperto di pietra, che in pratica costituisce l'inizio della sponda destra del naviglio, e la \"paladella\", ossia la diga costruita diagonalmente sul fondo che divide il flusso dell'acqua del Ticino in due correnti, l'una verso il canale e la seconda che scorre liberamente a valle (la cosiddetta \"bocca di Pavia\"). \nIn condizioni ordinarie il suo culmine \u00e8 di poco sotto il pelo dell'acqua ed emerge durante le magre; si protende per 280 metri, circa due terzi dell'alveo, ed \u00e8 ricoperta di granito. L'impianto non \u00e8 sostanzialmente diverso dall'originale, ma tecniche e materiali nuovi rendono il manufatto assai pi\u00f9 robusto, in grado di reggere piene rilevanti e garantire la continuit\u00e0 della navigazione.\nUn'ulteriore modifica si rese necessaria all'inizio del XIX secolo per aumentare ancora la portata del Naviglio Grande in vista della completa apertura del Naviglio Pavese, a sua volta navigabile e irriguo. Fu chiusa una delle bocche di scarico a Tornavento, aumentando cos\u00ec la portata, e ci\u00f2 implic\u00f2 altri lavori come l'innalzamento e rafforzamento delle sponde e la posa sul fondo di briglie selciate per contenerne l'erosione. Infine, dal 1943 il tratto iniziale del naviglio, da Tornavento a Turbigo, non \u00e8 pi\u00f9 attivo (vi scorrono pochi centimetri d'acqua) ed \u00e8 stato sostituito dal Canale Industriale che alimenta tre centrali idroelettriche: l'acqua turbinata dalla terza si riversa nel naviglio e raffredda anche la centrale termoelettrica di Turbigo. \nL'acqua in eccesso ha un comportamento curioso: per alcune centinaia di metri risale l'alveo, fino alla prima bocca di scarico in Ticino e per questo ha preso il nome di Canale Regresso. Il restante alveo fino a Tornavento si chiama ora Canale o Naviglio Vecchio e la poca acqua che lo bagna proviene dalla falda; finisce anch'essa in Ticino attraverso la medesima bocca.\nL'irrigazione.\nL'apporto delle acque del naviglio si raccord\u00f2 efficacemente con la secolare opera di bonifica e di irrigazione dei monaci di Chiaravalle, di Morimondo e delle altre abbazie che avevano operato a sud di Milano. La semplificazione dei trasporti non facilitava soltanto i piccoli commerci che prima si svolgevano via terra, ma ne ampliava il raggio d'azione e ne arricchiva il catalogo, diffondendo il benessere. \nIl bisogno di legname della citt\u00e0, ad esempio, consent\u00ec il diboscamento e la creazione di nuovi spazi per l'agricoltura; l'afflusso di materie prime favor\u00ec il consolidarsi di arti e mestieri prima sacrificati. Questa situazione, fondamentale per le fortune di Milano, dur\u00f2 per secoli.\nL'irrigazione estiva durava dalla \"Madonna di marzo\" (25 marzo) alla \"Madonna di settembre\" (8 settembre), poi iniziava quella \"iemale\", con portate d'acqua minori (un quinto). Dopo la chiusura alla navigazione commerciale, che \u00e8 avvenuta nel 1979, il Naviglio Grande \u00e8 stato restituito alla sua prima funzione. \nLe sue centosedici bocche (quattro sole in sponda sinistra) danno ancora acqua a vaste estensioni di prato e colture nel Milanese e nel Pavese, anche se a causa dell'urbanizzazione non si tratta pi\u00f9 delle oltre 580.000 pertiche metriche, oltre 8.861.000 pertiche milanesi.\nL'acqua del naviglio alimenta, da Abbiategrasso, il canale Ticinello e il naviglio di Bereguardo e poi la Darsena a Milano da cui originano il naviglio Pavese e un secondo cavo Ticinello che ne costituisce il naturale scolmatore, ricongiungendosi alla Vettabbia.\nOggi \u00e8 ancora aperta la questione se il Naviglio Grande fu concepito come canale irriguo o navigabile: il nome \"navigium\" (= navigare) e il tortuoso percorso iniziale, allungato ad arte per addolcirne le pendenze, farebbero propendere per la seconda ipotesi; la grande portata alla presa dal Ticino per la prima. D'altra parte \u00e8 scontato che, alla presenza di un generoso adduttore d'acqua, l'uso irriguo si imponesse automaticamente a prescindere dalle originarie intenzioni. La storia per\u00f2 non ci ha lasciato il minimo indizio, neppure per azzardare delle supposizioni, su chi sia stato l'ideatore di una tale opera.\nCome si navigava.\nLa discesa verso Milano.\nPer le merci provenienti dal lago Maggiore e dai territori della Svizzera italiana, il porto di imbarco o di trasbordo era Sesto Calende; da l\u00ec si dovevano discendere i 22,3 chilometri del Ticino fino a Tornavento su una corrente veloce e spesso tumultuosa; il fiume scende di 47 metri, con una media di oltre due metri al chilometro e affrontarne le rapide non \u00e8 privo di pericoli. Il tempo che si impiega \u00e8 di circa due ore, meno quando il fiume \u00e8 grosso, e i barconi raggiungono velocit\u00e0 vicine ai venti chilometri all'ora.\nLe barche sono a fondo piatto, assai larghe. Le pi\u00f9 grosse, le \"cagnone\", misurano 23,5 metri per 4,75 e hanno una portata di 40 tonnellate; le barche \"mezzane\" o \"ossolane\", lunghe attorno ai 20 metri con un carico di 30 tonnellate e via via \"borcelli\" e \"battelle\" (usate per ridiscendere i cavalli) e barche pi\u00f9 piccole impiegate per i traffici locali. \nNessuno scafo poteva pescare a pieno carico pi\u00f9 di 75 centimetri, era vietato navigare nelle ore notturne e assolutamente interdetto il sorpasso tra natanti in movimento. Gli equipaggi per \"cagnone\" e \"mezzane\" erano almeno di quattro uomini: a governare il timone era, sul fiume, l'uomo pi\u00f9 esperto, \"la guida\", lungo il naviglio erano i \"navalestri\" e in citt\u00e0 il \"padrone del fosso\". La discesa da Tornavento alla Darsena durava circa sette/nove ore.\nLa risalita.\nRisalire la corrente era assai pi\u00f9 lento e complesso: dalla Darsena escono convogli (\"cobbie\") di dodici barche legate prua a poppa e affidate al \"fattore\", trainati da altrettanti cavalli. Fino a Castelletto di Abbiategrasso la pendenza \u00e8 dolce, quasi nulla e vi si giunge agevolmente in ventiquattro ore. Qui si dimezza la \"cobbia\", per affrontare la corrente pi\u00f9 rapida fino a Tornavento: dodici cavalli per sei barche. Giunti alla m\u00e8ta, i cavalli tornavano sui loro passi per rimorchiare le altre sei. \nDa Tornavento a Sesto Calende la manovra si ripeteva pi\u00f9 volte, riducendo il numero delle barche al traino e moltiplicando i tempi di percorrenza. Ancora nel 1800, per l'intero viaggio, occorrevano almeno due settimane. Per evitare urti tra barche che viaggiavano in verso opposto, si usava una sorta di senso unico alternato: fino a mezzogiorno si scendeva, dopo si risaliva. Il traino a cavalli rimase in uso praticamente fino a che dur\u00f2 la navigazione commerciale; solo dopo la seconda guerra mondiale ai quadrupedi si affianc\u00f2 qualche piccolo trattore, piccolo per l'angustia dell'alzaia sotto ponti e viadotti.\nProprio quello della lentezza era il maggiore problema per chi ne fruiva. Nel 1846, Carlo Cattaneo ebbe un'idea che avrebbe consentito di risparmiare moltissimo tempo nel tragitto: trasferire via terra i barconi da Tornavento a Sesto Calende e viceversa, mediante una ferrovia a cavalli, caricandoli su grandi carri. Fond\u00f2 una societ\u00e0 per la realizzazione dell'opera, ne commission\u00f2 la progettazione, chiese le opportune autorizzazioni all'imperial regio governo a Milano e nel 1851 i lavori (imponenti) poterono cominciare e poi, dal 1858 al 1865 \"La societ\u00e0 ferrata per il rimorchio delle barche\" fu operativa. \nL'Ipposidra (da \"ippos\", cavallo e \"idra\", acqua), che faceva in poche ore quello che richiedeva settimane, dovette per\u00f2 chiudere presto i battenti: da una parte gli utenti non erano cos\u00ec numerosi come il Cattaneo aveva preventivato, perch\u00e9 barcaioli e cavallanti non avevano nessun interesse immediato al risparmio di tempo e, cosa fondamentale, la ferrovia, quella a vapore, congiungeva oramai Milano a Sesto Calende e contro la sua concorrenza non c'era nulla da fare.\nIl trasporto dei passeggeri.\nLa mobilit\u00e0, intesa nel senso moderno del termine, non era un'esigenza primaria dei sudditi del Ducato. Lungo il naviglio le piccole barche erano il mezzo naturale per traghettare o spostarsi sui brevi percorsi verso le fiere o i mercati o per servire ai minuti traffici locali, ma nel Seicento comincia ad emergere l'esigenza dei viaggi e dal 1645 inizia un servizio regolare, da Tornavento fino alla Darsena a Milano, che raccoglie passeggeri dai vari paesi lungo il percorso. \n\u00c8 il cosiddetto \"barchett de Boffalora\", dalla localit\u00e0 dove inizia la fortunata omonima commedia dialettale di Cletto Arrighi, messa in scena per la prima volta nel 1871: il nome rester\u00e0, quasi proverbiale e indistintamente per tutte le corriere del Naviglio Grande, anche dopo che nel 1913 fu sospeso il servizio.\nEra un modo di viaggiare comodo, sicuro e soprattutto economico, malgrado l'approssimazione degli orari. Le barche che effettuavano il servizio, che erano due all'inizio del Settecento, divennero dodici alla fine del secolo e nel 1796, a cura del Custode delle Acque, fu emesso un regolamento organico che riformava e uniformava costi per passeggeri e bagagli, le posizioni e le caratteristiche degli approdi, comodi, in centro e a sponda bassa e armata. \nDal 1777 il servizio \u00e8 gestito da \"Giuseppe Castiglioni e Soci\", barcaioli di Boffalora: per ogni corriera due uomini a bordo e un terzo a terra a occuparsi del cavallo e dell'attiraglio. Non si era fatto nulla, del resto era impossibile, per abbreviare i tempi di percorrenza; anzi, l'aumento del traffico, con i laboriosi incroci di scafi e cavalli, aveva reso gli orari ancora pi\u00f9 vaghi.\nEppure, agli inizi del XIX secolo, il \"demone della velocit\u00e0\" aveva contagiato anche le placide alzaie. Nel 1830, tale Luigi Delagardette di Cuggiono programm\u00f2 un servizio di gondole da Turbigo a Milano: le grosse imbarcazioni, parenti di quelle veneziane per il fondo piatto e la prua e la poppa sollevate sopra il pelo dell'acqua, avevano entusiasmato il Custode per lo scarso moto ondoso che causavano: divise in prima e seconda classe, con quattro cavalli all'attiraglio e uno di scorta nelle stazioni intermedie, garantivano andata e ritorno in sette ore, naturalmente a un prezzo pi\u00f9 alto. \nAnche le poste, dal 1841, adottarono questo sistema celere. Prima si levarono alte le lamentele dei barcaioli tradizionali, poi si scaten\u00f2 la gara ad attaccare alle barche quanti pi\u00f9 cavalli si poteva e nel 1842 dovette intervenire il Custode, limitando il loro numero a quattro, \"affinch\u00e9 dalla gara ora apertasi nelle corse non seguano danni alle opere pubbliche e private del canale\". Il servizio venne sospeso, fatto salvo quello postale, e malgrado gli annunci contrari mai pi\u00f9 ripreso e tutto torn\u00f2 allo \"statu quo\".\nStesso esito avevano avuto una decina di anni prima i tentativi di portare sui navigli battelli a vapore che dal Naviglio Grande avrebbero avuto poi il vantaggio di uscire sul Ticino e proseguire sulle rotte del lago Maggiore (progetto della Direzione generale delle Poste). Nel 1834 Giuseppe Bruschetti viaggia \"a vapore\" da Milano ad Abbiategrasso con il battello \"Elisabetta\", ma non ci dice come il battello fosse arrivato a Milano. Tre anni prima era giunto in Darsena il piroscafo \"Arciduchessa\", proveniente da Venezia via Po e naviglio Pavese. Il problema per\u00f2 non sta nei battelli, ma nelle sponde dei canali che non reggono le onde generate, e non se ne fa nulla: occorrerebbe mettere mano all'intera struttura.\nLa fine degli usi commerciali.\nSono comunque gli ultimi anni di un grande periodo di splendore che non vedr\u00e0 una nuova alba. Il costo delle merci trasportate \u00e8 diventato molto alto, e poi sembra oramai che tutto debba andare di fretta, di corsa, persino \"la r\u00e8nna\". Il traino in risalita \u00e8 fatto con i trattori, viene costruito anche qualche barcone pi\u00f9 grande e pi\u00f9 capace, ma non serve a nulla. \nCos\u00ec il 31 marzo 1979, alle 14 l'ultimo barcone ormeggia alla Darsena, ha lo scafo metallico, \u00e8 lungo 38 metri e largo cinque, porta la matricola 6L-6043 ed era partito alle 6 del mattino da Castelletto di Cuggiono. Scarica l'ultimo carico di sabbia, 120 tonnellate, l'equivalente di oltre 20 autocarri. Da quel giorno sui Navigli solo l'acqua continuer\u00e0 a scorrere, ma solo per irrigare i campi.\nNaviglio e tempo libero.\nLo svago.\nDiverse fotografie del Naviglio degli ultimi decenni del XIX secolo e dei primi del XX sono dedicate a pescatori, bagnanti, barche di gitanti, in una piacevole atmosfera di relax vagamente \"belle \u00e9poque\", come se le alzaie facessero un po' il verso alle sponde della Senna. I \"falchett\" come gli \"apaches\", le lavandaie al posto delle sartine, i \"trani\", invece dei \"bistrot\". Per decenni \"porta Cicca\" o \"porta Cinesa\" rest\u00f2 l'epitome della Milano popolaresca e malandrina, con i suoi personaggi coloriti, le canzonacce sguaiate o stringicuore, le cappellette illuminate su ogni cantonata, gli artigiani e gli artisti dei vicoli e delle corti. \nNel secondo dopoguerra, fino a dopo la met\u00e0 degli anni cinquanta, Darsena e Naviglio Grande erano al centro del Carnevale Ambrosiano. Da gennaio, tra porta Genova e porta Ticinese si assiepavano baracconi, ottovolanti, autoscontri, giostre e attrazioni di ogni tipo: era la gremitissima e chiassosa \"Fiera di porta Genova\", punto di arrivo delle tradizionali sfilate dei carri che partivano dal centro, con \"el Meneghin\" e \"la Cecca\", le maschere milanesi, mentre in Darsena approdavano barconi infestonati e illuminati, carichi di folla e di maschere provenienti dai paesi del Magentino e dell'Abbiatense.\nLo sport.\nMa non era solo questo: sull'Alzaia e sulla Ripa del Naviglio Grande, oltre \"el pont de fer\" da cui d'estate si tuffavano i ragazzini, si insediarono tre delle pi\u00f9 gloriose societ\u00e0 sportive della citt\u00e0: la Rari nantes, la Canottieri Olona e la Canottieri Milano, nuoto, pallanuoto e remo sono il fulcro dell'attivit\u00e0. \nLa prima \u00e8 fondata nel 1895 da Giuseppe Cant\u00f9, scultore ed eccellente nuotatore; \u00e8 a Cascina Restocco, prima del Ronchetto del Naviglio, dall'anno della fondazione organizz\u00f2 il \"Cimento invernale\" una nuotata nelle gelide acque del naviglio l'ultima domenica di gennaio, poi nel 1903 la \"maratona natatoria Milano Abbiategrasso\". Sempre a Cascina Restocco nel 1910 si sono svolte le gare \"nel fiume\" dei Campionati italiani di nuoto di quell'anno. Chiuse la propria attivit\u00e0 nel secondo dopoguerra dopo aver vinto due scudetti nella pallanuoto.\nPi\u00f9 verso il centro, e sull'altra sponda, vicino a San Cristoforo, la Societ\u00e0 Canottieri Milano fondata il 15 ottobre 1890 da soci scissionisti di un'altra grande societ\u00e0 sportiva milanese, la Pro Patria: collezion\u00f2 varie partecipazioni olimpiche, storiche quelle del Campione Emilio Polli, appartenente alla prima leggendaria generazione di nuotatori italiani, e vinse tre titoli nazionali nel basket femminile. \u00c8 ancora attiva. I suoi armi si incontravano spesso sul naviglio con quelli della Canottieri Olona, la pi\u00f9 titolata delle tre societ\u00e0. \nFondata il 3 marzo 1894 da ex soci della \"Milano\" da Carlo Romussi, un giornalista radicale direttore del \"Secolo\" e molto attivo nella vita politica milanese, vinse il campionato nazionale di pallanuoto nel 1937 e nel 1947 ed ebbe tre componenti della propria squadra campioni olimpici a Londra l'anno successivo: Bulgarelli, Maioni e Cesare Rubini, icona dello sport milanese, capace di vincere, nello stesso anno, il titolo di pallanuoto e di pallacanestro. Nella sezione tennis furono soci Sergio Tacchini, Lea Pericoli, Giordano Maioli e Nicola Pietrangeli con i quali la societ\u00e0 guadagn\u00f2 vari titoli nazionali e internazionali. Dal 2009 ha raccolto il testimone del \"cimento invernale\" che ha trasformato in una gara sui 150 metri.\nNel primo tratto milanese, l'alzaia \u00e8 percorsa dal traffico ordinario e cos\u00ec la pista ciclabile per il Ticino pu\u00f2 cominciare solo da San Cristoforo. \u00c8 comoda, asfaltata, attraversa luoghi di grande interesse sia paesaggistico sia culturale ed \u00e8 percorribile da ciclisti di ogni livello, ma non ha i parapetti di protezione sull'intero percorso e dal marzo 2010 \u00e8 stata dichiarata parzialmente inagibile. \nGli sport dell'acqua e del remo si possono praticare in numerose strutture sia a Milano, dove sopravvivono due delle tre associazioni ricordate, sia in varie localit\u00e0 lungo il percorso. Da Abbiategrasso all'incile, il Naviglio Grande \u00e8 inserito nel territorio del Parco del Ticino e ci\u00f2 offre ai visitatori altre numerose occasioni di interesse.\nLa musica.\nA partire dagli anni cinquanta del XX secolo, Milano divenne una delle capitali europee del jazz ed era tappa obbligata delle \"tourn\u00e9e\" di tutti i grandi esecutori, che si esibivano nei teatri (Nuovo, Lirico e Piccolo teatro soprattutto). Brera era il quartiere dei locali dove suonavano le nostre quotatissime \"Bands\". \nNel 1969, per\u00f2, accadde un fatto straordinario: Giorgio Vanni, un buon batterista che aveva spesso suonato con gli americani, decise di aprire un jazz-club sul Naviglio Grande, in una vecchia cascina in fondo a via Lodovico il Moro, dopo Piazza Negrelli dove il tram numero 19 terminava il suo percorso. Lo chiam\u00f2 Capolinea e il locale divenne in pochissimo tempo un riferimento mondiale per i grandi jazzisti, ponendosi sul piano del Blue Note o del Caveau de la Huchette. \nAll'inizio, furono Joe Venuti e Tony Scott, amici di Vanni, a portarvi i colleghi ancora pi\u00f9 famosi, poi non vi fu solista o \"band\" che non vi suonasse. Famose e irripetibili le jam session notturne, con i musicisti che si ritrovavano in formazioni spontanee, non preordinate e che spesso suonavano fino a mattino. Le \"performance\" pi\u00f9 straordinarie spesso non hanno avuto altre testimonianze che quelle della memoria e la documentazione \u00e8 limitata o inesistente.\nIl presente e il futuro.\nSolo negli anni recenti un programma regionale per la valorizzazione dei Navigli lombardi ha consentito il recupero (in parte finanziato dalla stessa Regione Lombardia) di numerosi edifici storici nei comuni attraversati dal Naviglio Grande, nonch\u00e9 degli approdi e delle sponde dello stesso. La regione, nel 1993 dopo le opportune consultazioni, aveva licenziato un documento, il Master Plan Navigli, entro il quale aveva scelto di mantenere i propri interventi. Attorno a quello che oggi \u00e8 diventato \"la Bibbia\" per il recupero dei navigli, ha preso consistenza la Navigli s.c.a r.l., una societ\u00e0 consortile che raggruppa la regione, i comuni di Milano e Pavia, le relative provincie e camere di commercio, il consorzio Villoresi e quarantotto dei cinquantuno comuni rivieraschi. \nSi \u00e8 trattato di un consistente progresso nell'affrontare i problemi posti dalle molteplici competenze territoriali e amministrative, spesso pi\u00f9 polverizzate che frammentate. Dal 2003 \u00e8 attivo il servizio di navigazione del Naviglio Grande, i cui percorsi si articolano su battelli di carattere prevalentemente turistico che non sono integrati nel sistema tariffario di trasporti pubblici locali. Nel 2010 la s.c.a r.l. sembra avviata anche a un riconoscimento \"de jure\" del ruolo di coordinatore unico degli interventi. Nel frattempo, lavora assiduamente ai progetti pratici, quali l'organizzazione della navigazione turistica, la promozione, la didattica e i contatti con le diverse entit\u00e0 e associazioni locali interessate allo sviluppo dei navigli.\nSulle rive del Naviglio Grande e di quello Pavese, pedonalizzate, ogni sera si accende la \"movida\" milanese: ristoranti (magari su un vecchio barcone ormeggiato e trasformato), bar, pub e osterie, locali notturni attirano migliaia di persone. Il quartiere ha due facce, quella notturna e quella diurna ed \u00e8 ancora ricco di studi di artisti, di botteghe artigiane, di angoli pittoreschi e di cappellette illuminate sulle cantonate. Ogni estate si moltiplicano le occasioni di incontro, le mostre, le feste popolari per un pubblico pi\u00f9 familiare. Dall'alzaia ci si pu\u00f2 anche imbarcare per godersi il Naviglio dall'acqua. Navigando, pu\u00f2 poi capitare di imbattersi in uno dei molti eventi che le localit\u00e0 rivierasche organizzano con assiduit\u00e0, perch\u00e9 il risveglio del Naviglio Grande non \u00e8 un fatto circoscritto solo a Milano.\nIl 26 aprile 2015, sul Naviglio Grande, \u00e8 stata inaugurata la nuova Darsena che \u00e8 tornata navigabile dopo 18 mesi di lavori costati 20 milioni di euro. L'inaugurazione \u00e8 avvenuta in presenza del sindaco Giuliano Pisapia, insieme all'amministratore delegato di Expo, Giuseppe Sala. I lavori di ristrutturazione hanno riguardato la ricostruzione degli argini su viale D'Annunzio e la realizzazione delle bitte per far attraccare le imbarcazioni. Inoltre, sono state realizzate anche due passeggiate ciclopedonali che costeggiano l'acqua, di cui una tra via D'Annunzio e viale Gorizia (lunga 35 metri e con un ascensore per portare i disabili dal piano strada al piano sopraelevato) e un ponte pi\u00f9 corto sulla Conca di Viarenna, gi\u00e0 all'interno del perimetro di piazza XXIV Maggio, poi, dopo 80 anni, \u00e8 tornato all'aperto il Ticinello."}
{"id": "80045", "revid": "45951", "url": "https://it.wikipedia.org/wiki?curid=80045", "title": "Coop (Italia)", "text": ""}
{"id": "80048", "revid": "92723", "url": "https://it.wikipedia.org/wiki?curid=80048", "title": "Bernard Bolzano", "text": "Biografia.\nBernard Bolzano era figlio di Bernardo Pompeo, un mercante d'arte italiano nativo di Nesso e di Maria Cecilia Maurer che era la figlia di un mercante tedesco di Praga.\nNel 1796 Bolzano si iscrisse alla Facolt\u00e0 di Filosofia dell'Universit\u00e0 di Praga. Durante i suoi studi scrisse: \"La mia speciale predilezione per la matematica si fonda in modo particolare sui suoi aspetti speculativi, in altre parole apprezzo molto quella parte della matematica che \u00e8 stata allo stesso tempo filosofia.\" Nell'autunno del 1800 inizi\u00f2 a studiare teologia. In questo fu impegnato per i successivi 3 anni, durante i quali prepar\u00f2 anche la sua tesi di dottorato in Geometria. Consegu\u00ec il dottorato nel 1804, dopo aver scritto una tesi in cui esprimeva il suo giudizio sulla Matematica e sulle caratteristiche di una corretta dimostrazione matematica. Nella prefazione egli scrisse: \"Non potrei essere soddisfatto di una dimostrazione strettamente rigorosa, se questa non derivasse dai concetti contenuti nella tesi che deve essere dimostrata.\" \nDue anni dopo aver conseguito il dottorato Bolzano fu consacrato sacerdote cattolico romano. La sua vera vocazione era, comunque, l'insegnamento e nel 1804 gli venne assegnata la cattedra di filosofia e religione all'Universit\u00e0 di Praga. A proposito di questa cattedra va detto che in quegli anni, sull'onda degli entusiasmi suscitati dalla Rivoluzione francese si erano sviluppati i primi movimenti politici che rivendicavano la libert\u00e0 di pensiero e l'indipendenza delle comunit\u00e0 nazionali. Queste rivendicazioni preoccupavano fortemente gli stati autoritari e in particolare l'Impero austriaco, i cui confini comprendevano gruppi etnici molto diversi entro i quali andavano nascendo movimenti nazionalistici. Per contrastare questi movimenti l'Impero austriaco, in accordo con la Chiesa cattolica, decisamente su posizioni conservatrici di fronte alle conseguenze della rivoluzione francese, portava avanti una serie di iniziative. Tra queste vi era anche l'istituzione di una cattedra in filosofia della religione in ogni universit\u00e0, nella prospettiva di erigere baluardi contro il libero pensiero e le posizioni nazionalistiche.\nL'assegnazione della cattedra dell'Universit\u00e0 di Praga a Bolzano non ebbe affatto gli esiti sperati. Il suo insegnamento rispecchiava il fatto che egli fosse mosso da forti ideali pacifisti e che sentisse una viva esigenza di giustizia politica. Egli inoltre per le sue qualit\u00e0 intellettuali godeva di molto prestigio presso i colleghi accademici e presso gli studenti. In seguito a pressioni del governo dell'Impero austriaco si giunse quindi nel 1819 alla sospensione di Bolzano dal suo incarico. Data la sua personalit\u00e0 egli non si era arreso senza manifestare il suo disaccordo. In seguito fu sospeso con l'accusa di eresia, fu posto agli arresti domiciliari e gli fu proibito di pubblicare. Nonostante la censura del governo, i suoi libri furono pubblicati fuori dall'Impero austriaco ed egli continu\u00f2 a scrivere e a rivestire un ruolo importante nella vita intellettuale del suo Paese. La sua posizione per\u00f2 ebbe come conseguenza la limitatezza della sua influenza sullo sviluppo del pensiero matematico nel tempo della sua vita.\nBolzano nel 1810 scrisse \"Beytr\u00e4ge zu einer begr\u00fcndeteren Darstellung der Mathematik. Erste Lieferung\", la prima di una serie programmata di scritti sui fondamenti della matematica. Della seconda serie fanno parte \"Der binomische Lehrsatzl ...\" del 1816 e \"Rein analytischer Beweis ...\" (Pura dimostrazione matematica) del 1817, che contengono un tentativo di impostazione del calcolo infinitesimale che non ricorre al concetto di infinitesimale. Nella prefazione del primo dei due egli dichiara che il suo lavoro \u00e8 un esempio di un nuovo modo di sviluppare l'analisi. Sebbene Bolzano riuscisse a dimostrare esattamente quanto dichiarato, le sue teorie vennero comprese solo dopo la sua morte. Nel lavoro del 1817 Bolzano intendeva liberare i concetti di limite, convergenza e derivata da nozioni geometriche, sostituendoli con concetti puramente aritmetici e numerici. Egli era consapevole di un problema pi\u00f9 profondo: la necessit\u00e0 di raffinare e arricchire il concetto di numero stesso. In questo lavoro viene fornita la dimostrazione del teorema del valore medio con il nuovo approccio di Bolzano, e viene definita quella che adesso \u00e8 chiamata serie di Cauchy. Questo concetto appare in un lavoro di Cauchy quattro anni dopo, ma \u00e8 improbabile che il matematico francese avesse letto il lavoro di Bolzano. \nDopo il 1817 per molti anni Bolzano non pubblic\u00f2 lavori sulla matematica. Nel 1837, invece, pubblic\u00f2 \"Wissenschaftslehre\", (\"Dottrina della scienza\") un tentativo di una teoria completa di scienza e conoscenza. Molti studiosi, tra i quali Edmund Husserl, considerano questo testo come la prima importante opera sulla logica e i problemi della conoscenza successiva a quelle di Leibniz.\nTra il 1830 e il 1840, Bolzano lavor\u00f2 su un'opera maggiore, \"Gr\u00f6ssenlehre\" con la quale intendeva rileggere tutta la matematica sulle basi della logica; egli ne pubblic\u00f2 solo una parte, sperando che i suoi allievi lo terminassero e pubblicassero una versione completa. \nNel 1851, tre anni dopo la sua morte, venne pubblicato da un allievo il suo lavoro \"Paradoxien des Unendlichen\", uno studio sui paradossi dell'infinito. Per la prima volta compare il termine di insieme, nella forma tedesca \"Menge\". In questo lavoro Bolzano fornisce esempi di corrispondenza biunivoca tra gli elementi di un insieme infinito e di un suo sottoinsieme proprio. \nLa maggior parte dei lavori di Bolzano rimase nella forma di manoscritto, avendo quindi una circolazione molto ridotta e scarsa influenza sullo sviluppo della materia. Molte opere non furono pubblicate fino al 1862 e oltre. Le teorie di Bolzano sull'infinito matematico anticiparono quelle di Georg Cantor sugli insiemi infiniti. \nUn altro rilevante contributo dato da Bolzano \u00e8 l'individuazione di una funzione continua per ogni valore reale dell'argomento, ma mai differenziabile.\nDel metodo matematico.\nAll'interno dell'Introduzione alla \"Grossenlehre\" c'\u00e8 la sezione \"Von der mathematischen Lehrart\", tradotta in italiano con \"Del metodo matematico\", che contiene le sue idee fondamentali sulla logica e sulla matematica. In questo scritto Bolzano dice che l'imperitura opera di Euclide pu\u00f2 essere ampliata e migliorata. \nA tal proposito, volendo delineare i presupposti logico-filosofici di questo ampliamento, egli individua \"le proposizioni in s\u00e9\", composte a loro volta dalle \"rappresentazioni in s\u00e9\", le quali sono oggettive, ma non sono reali. Le proposizioni possono essere vere o false, mentre ci\u00f2 non riguarda le rappresentazioni. \nLe rappresentazioni a loro volta possono essere semplici (\"non\", \"essere\", \"qualcosa\") o composte da altre rappresentazioni semplici (ad es. \"triangolo\" \u00e8 composto da \"tre\" + \"angolo\"). Vi sono poi rappresentazioni senza oggetto (es. i figli di Hitler). Le rappresentazioni semplici con un solo oggetto sono definite intuizioni, mentre le rappresentazioni complesse corrispondono ai concetti. \nLe proposizioni i cui elementi sono concetti sono, se vere, pure verit\u00e0 concettuali; in caso contrario, sono proposizioni intuitive o empiriche. Non sempre vanno confusi con i contenuti di una rappresentazione di un oggetto i cosiddetti \"segni caratteristici\", che sono le propriet\u00e0 di un oggetto particolarmente adatte a consentirne l'individuazione. \nBolzano poi distingue tra oggetto e contenuto di una rappresentazione: per oggetto si intende qualunque cosa reale o non reale di cui si possa dire che venga rappresentato; il contenuto invece \u00e8 il significato della locuzione corrispondente a una rappresentazione, significato che sussiste anche se l'oggetto corrispondente non \u00e8 concepibile (es. \"quadrilatero rotondo\"). Bolzano definisce poi l'estensione di una rappresentazione come la totalit\u00e0 di oggetti che sottostanno alla rappresentazione considerata.\nNella seconda parte dello scritto in questione, Bolzano parla del rapporto di compatibilit\u00e0 ed incompatibilit\u00e0 reciproche delle proposizioni e dei segni specifici ad esempio, della matematica e delle regole che presiedono alla loro costituzione ed al loro uso. Egli asserisce che il matematico deve essere consapevole del significato dei concetti che usa e non deve demandarne ad altri (ad esempio i filosofi) la chiarificazione. A chi dice che la matematica sia una scienza di concetti che per\u00f2 avrebbe bisogno di intuizioni, egli obietta che di molti concetti matematici non \u00e8 possibile dare un'intuizione esaustiva, per cui l'immaginazione ha una funzione ausiliare e didascalica, ma non essenziale nella costituzione della scienza matematica stessa.\nInfine Bolzano anticipa la distinzione tra contesto di scoperta e contesto di giustificazione (tra le premesse psicologiche della conoscenza e quelle logiche). Ogni sistema autenticamente oggettivo ci deve fornire il nesso oggettivo tra diverse proposizioni concettualmente vere. In questo ambito viene operata la distinzione tra accertamenti (procedure che verificano una proposizione senza fondarla) e fondazioni (procedure che dimostrano una proposizione senza darci certezza della sua verit\u00e0). Nelle ultime pagine dello scritto Bolzano si occupa delle cosiddette dimostrazioni apagogiche (che dimostrano la verit\u00e0 di una proposizione partendo dall'assunzione del suo opposto contraddittorio). Bolzano nega a tal proposito che la considerazione del falso sia necessaria per la conoscenza del vero e concede alle dimostrazioni apagogiche solo una funzione euristica.\nBolzano \u00e8 anche ricordato per la scoperta di un regresso, noto come \"Regresso di Bolzano-Carroll\" (fu scoperto indipendentemente da Lewis Carroll, in una forma leggermente diversa, alcuni decenni dopo). Tale regresso concerne la possibilit\u00e0 di attribuire alle inferenze un valore giustificativo sulla verit\u00e0 delle conclusioni quando, tra le condizioni alle quali deve sottostare un soggetto logico P (una persona che miri a ragionamenti corretti o una sorta di macchina di Turing) per essere giustificato dall'inferenza, rientri la conoscenza da parte di P della validit\u00e0 dell'inferenza stessa."}
{"id": "80050", "revid": "125676905", "url": "https://it.wikipedia.org/wiki?curid=80050", "title": "Albus Silente", "text": "Albus Percival Wulfric Brian Silente (\"Albus Percival Wulfric Brian Dumbledore\"), noto semplicemente come Albus Silente (\"Albus Dumbledore\"), \u00e8 un personaggio della serie di romanzi di \"Harry Potter\", ideata e scritta da J. K. Rowling.\nPreside della Scuola di Magia e Stregoneria di Hogwarts e presidente del tribunale supremo dei maghi Wizengamot, incarna molti dei valori e dei tratti tipici del classico \"mago buono\" ed \u00e8 stato paragonato a Gandalf e ad alcune rappresentazioni del mago Merlino. Saggio, eccentrico, benevolo e ironico, nel mondo fantastico della saga \u00e8 generalmente ritenuto il mago pi\u00f9 potente di tutti i tempi per la sua intelligenza e per la sua grande conoscenza della magia, oltre a essere l'unico mago che Lord Voldemort abbia mai temuto veramente. \u00c8 il primo personaggio magico ad apparire nel romanzo \"Harry Potter e la pietra filosofale\", nonch\u00e9 il primo in assoluto nella versione cinematografica; tuttavia gli eventi relativi alla sua infanzia e adolescenza verranno rivelati solo nell'ultimo libro \"Harry Potter e i Doni della Morte\".\nNegli adattamenti cinematografici \u00e8 stato interpretato da Richard Harris nei primi due film, mentre a partire dal terzo viene impersonato da Michael Gambon a seguito della morte di Harris. Nel film \"Animali fantastici - I crimini di Grindelwald\", spin-off della saga originale, \u00e8 interpretato da Jude Law.\nCreazione e sviluppo.\nL'autrice ha dichiarato di divertirsi nello scrivere di Silente perch\u00e9 \u00e8 \"la quintessenza della bont\u00e0\". L'autrice ha detto che Silente parla per lei, perch\u00e9 conosce quasi tutto dell'universo di \"Harry Potter\". Secondo lei, Silente rimpiange il fatto \"che lui sia sempre stato l'unico a sapere, e colui che ha dovuto sopportarne il fardello. E avrebbe preferito non sapere\". Come mentore del protagonista Harry Potter, \"Silente \u00e8 un uomo molto saggio che sa che Harry dovr\u00e0 imparare alcune dure lezioni per prepararsi a ci\u00f2 che potrebbe accadere durante la sua vita. Gli permette di intromettersi in cose che vieterebbe a chiunque altro, e gli consente anche di confrontarsi con situazioni dalle quali preferirebbe proteggerlo\". In un'intervista del 1999, la Rowling ha affermato che vede Silente \"pi\u00f9 come un personaggio alla John Gielgud [...] piuttosto anziano e solenne\". Secondo la Rowling, Silente avrebbe circa 150 anni, sebbene abbia affermato sul suo sito che sia nato nel 1881, morendo quindi all'et\u00e0 di 115 anni; la stessa informazione \u00e8 riportata anche sul sito Pottermore.\nNell'ottobre del 2007, alla Rowling venne chiesto se Silente avesse mai trovato il \"vero amore\": lei ha risposto di aver sempre pensato a un Silente omosessuale e che si fosse innamorato di Gellert Grindelwald, che \u00e8 stata la sua \"grande tragedia\"; non ha tuttavia rivelato se Grindelwald ricambiasse i suoi sentimenti. La Rowling ha poi approfondito la questione elaborando le motivazioni alla base del \"flirt\" di Silente con l'idea del dominio magico sui babbani: \"ha completamente perso la sua bussola morale quando si \u00e8 innamorato e penso che sia conseguentemente diventato molto diffidente riguardo al suo giudizio su questi argomenti, diventando abbastanza asessuale. Ha condotto una vita di celibato e di dedizione ai libri\".\nNome.\nNell'originale Albus Silente \u00e8 \"Albus Dumbledore\": \"albus\" \u00e8 una parola latina significante \"bianco\", mentre \"dumbledore\" \u00e8 un'antica parola inglese per indicare il bombo (oggi \"bumblebee\") ; l'autrice ha scelto questo nome per dare l'idea di un mago sempre in movimento, che continua a parlottare tra s\u00e9 dando l'impressione di un ronzio. In italiano il nome \u00e8 stato tradotto con \"Silente\" basandosi sulla parola \"dumb\" (lett. \"muto\") contenuta nell'originale: tale scelta \u00e8 stata chiarita nella nota alla traduzione italiana presente nelle prime edizioni edite dalla Salani, dove \u00e8 spiegato che tale cognome rende meglio \"l'aura di superiore saggezza\" del personaggio, ed \u00e8 stata definita \"pi\u00f9 autorevole di tutte le variazioni possibili\" del nome originale. La Rowling ha definito questa scelta di traduzione una totale contraddizione se associata al carattere vivace del Preside, ma ha riconosciuto come non sia stato comunque dannoso per la popolarit\u00e0 del personaggio in Italia.\nBiografia del personaggio.\nInfanzia e incontro con Grindelwald.\nAlbus Silente \u00e8 il figlio primogenito di Percival e Kendra Silente, e fratello maggiore di Aberforth e Ariana. Il padre venne condannato alla reclusione ad Azkaban a seguito di un'aggressione ai danni di alcuni ragazzi babbani che avevano scoperto la natura magica di Ariana e l'avevano attaccata: lo shock causato dall'aggressione caus\u00f2 danni psicologici alla piccola, che da allora non fu pi\u00f9 in grado di controllare i propri poteri, i quali si manifestavano in violenti attacchi. Albus, iniziati gli studi a Hogwarts nella casa di Grifondoro, si rivela uno studente modello e uno tra i pi\u00f9 brillanti mai passati per la scuola. Terminati gli studi riceve la notizia della morte della madre causata da uno degli attacchi di Ariana, obbligando cos\u00ec il giovane a rinunciare alla carriera per dedicarsi alla sorella, nonostante le offerte di Aberforth di abbandonare gli studi per occuparsene personalmente. Albus si trova cos\u00ec costretto a una vita di solitudine e reclusione: in questo periodo fa la conoscenza di Gellert Grindelwald, ragazzo brillante quanto lui. Il giovane Silente rimane affascinato dalle idee del compagno, che prevedono la supremazia dei maghi sui babbani e la ricerca dei Doni della Morte per metterla in atto. Nonostante gli avvertimenti del fratello Aberforth, che aveva compreso la natura malvagia di Grindelwald, e nonostante egli stesso avesse intuito il male dietro le idee del compagno, Albus reprime queste idee sul nascere a causa dell'avidit\u00e0 e dell'infatuazione che aveva verso l'amico. Questo conflitto ideologico culmina con una lotta tra Aberforth e Grindelwald, cui si aggiunge Albus: durante lo scontro uno dei tre scaglia un incantesimo che uccide Ariana, presente sul posto. Grindelwald \u00e8 quindi costretto a fuggire e Aberforth, ritenendo il fratello responsabile della morte della sorella, taglia ogni contatto con lui.\nSilente, devastato dal dolore, fa richiesta per una cattedra da insegnante a Hogwarts, ottenendo il posto di Difesa contro le Arti Oscure e in seguito Trasfigurazione; da questo momento la sua vita fu costellata di numerosi successi, come la scoperta degli utilizzi del sangue di drago, gli studi di alchimia assieme all'amico Nicolas Flamel, e la nomina a Stregone Capo del Wizengamot. Nelle vesti di professore si reca all'orfanotrofio Wool's, a Londra, dove incontra il giovane Tom Orvoloson Riddle convincendolo a iscriversi a Hogwarts. Silente inizia a tenere d'occhio il giovane e, qualche anno pi\u00f9 tardi, quando viene aperta la camera dei segreti \u00e8 l'unico a sospettare di lui nonostante questi fosse riuscito a incastrare Hagrid. Nel mentre Grindelwald aveva acquisito sempre pi\u00f9 potere ed era entrato in possesso della Bacchetta di Sambuco, uno dei Doni. Silente, che da anni aveva rimandato lo scontro decisivo nel timore di scoprire di aver lanciato lui stesso l'incantesimo che aveva ucciso Ariana, \u00e8 quindi costretto ad affrontare l'ex amico in un duello magico che verr\u00e0 ricordato come il pi\u00f9 grande della storia. Silente sconfigge Grindelwald, entrando quindi in possesso della Bacchetta di Sambuco.\nCarriera da preside e morte.\nDopo la sua vittoria Silente \u00e8 nominato Preside di Hogwarts. In queste vesti deve far fronte all'ascesa di un nuovo Stregone Oscuro: Tom Riddle, divenuto noto con il nome di Lord Voldemort. Per fronteggiarlo, fonda una societ\u00e0 segreta di maghi nota come Ordine della Fenice, della quale fanno parte tra gli altri Aberforth, parte del corpo docenti di Hogwarts, Hagrid e Lily e James Potter. Durante un colloquio per assumere un nuovo docente di Divinazione, la candidata Sibilla Cooman pronuncia una profezia che preannuncia la nascita di un bambino destinato a far cadere il Signore Oscuro: parte della profezia viene udita dal Mangiamorte Severus Piton che la riferisce a Voldemort, il quale ritiene che il bambino a cui \u00e8 riferita \u00e8 il figlio di Lily e James, Harry. Comprendendo che Voldemort uccider\u00e0 sia Harry che i suoi genitori, Piton, essendo innamorato di Lily, chiede aiuto a Silente, il quale si prodiga per mettere al sicuro i Potter: nonostante ci\u00f2, Voldemort uccide Lily e James grazie al tradimento di Peter Minus, ma non riesce a uccidere Harry, perdendo gran parte dei suoi poteri poich\u00e9 la madre, sacrificandosi per salvarlo, ha imposto una potentissima protezione al piccolo. Silente chiede ad Hagrid di portare Harry dai Dursley, unici parenti in vita di Harry, perch\u00e9 la protezione resti sempre attiva attraverso il legame di sangue. Inoltre chiede a Piton, facendo leva sulla morte di Lily, di fare il doppio gioco con i Mangiamorte rimasti, assumendolo inoltre come professore di Pozioni per far credere loro di avere una spia all'interno di Hogwarts.\nDieci anni dopo, Silente e Flamel decidono di conservare la pietra filosofale a Hogwarts per proteggerla da Voldemort, che aveva rincominciato a muoversi: nonostante le grandi difese poste dai vari insegnanti la pietra rischia di venire rubata da Quirinus Raptor posseduto dallo stregone oscuro, ma viene fermato da Harry Potter, iscrittosi in quell'anno alla scuola; la pietra viene poi distrutta su comune decisione dei due stregoni. L'anno successivo la camera dei segreti viene riaperta, e Silente viene sollevato temporaneamente dal ruolo di Preside dal consiglio scolastico, su pressione di Lucius Malfoy, salvo poi tornare quando Ginny Weasley viene rapita e rinchiusa nella camera; quando Harry racconta di come il diario di Riddle abbia preso possesso di Ginny, Silente vede confermata la sua ipotesi sull'esistenza degli Horcrux di Voldemort. Dopo la fuga di Sirius Black \u00e8 l'unico a credere a Harry, Ron Weasley e Hermione Granger sull'innocenza dell'uomo, dando loro alcuni consigli su come poterlo salvare dalla condanna a morte. Ricopre il ruolo di giudice durante il Torneo Tremaghi e, dopo il ritorno di Voldemort, ripristina l'Ordine, sebbene il Ministero si rifiuti di ammettere il ritorno dello stregone e inizi una campagna diffamatoria nei confronti di Silente e Harry. Conoscendo la natura del legame tra Harry e Voldemort, per evitare che lo stregone oscuro faccia del male al ragazzo per giungere a lui evita ogni contatto con Harry per tutto l'anno scolastico, salvo rivedersi dopo che questi, attirato da Voldemort, si dirige al Ministero della Magia dove viene a conoscenza della Profezia. Giunto anch'egli al ministero, Silente ingaggia uno scontro magico con il Signore Oscuro, che viene interrotto dai maghi del ministero. Inizia quindi a cercare e distruggere gli Horcrux, riuscendo a trovare l'anello di Orvoloson Gaunt: scoperto che nell'anello era incastonata la Pietra della Resurrezione, uno dei Doni della Morte, non resiste alla tentazione di usarla nella speranza di rivedere i genitori e la sorella; facendo ci\u00f2 attiva una delle maledizioni poste in difesa dell'Horcrux, che viene limitata da Piton. Questi avverte Silente che, a causa della maledizione, non gli resta pi\u00f9 di un anno di vita, informandolo anche che Voldemort ha ordinato al giovane Draco Malfoy di assassinarlo: per impedire che il ragazzo si macchi di omicidio, pianificano insieme la morte dell'anziano Preside, e Silente rivela a Piton che Harry stesso \u00e8 un Horcrux involontario; quindi distrugge l'anello con la spada di Grifondoro. Durante l'anno Silente e Harry ricostruiscono il passato di Voldemort attraverso dei ricordi, e insieme provano a distruggere un altro Horcrux, il medaglione di Serpeverde. Le difese del medaglione indeboliscono molto Silente, e lui e Harry riescono a fatica a tornare a Hogwarts, dove Albus viene ucciso infine da Piton. La sua tomba viene posta nel parco della scuola, dove viene profanata qualche tempo dopo da Voldemort, desideroso di ottenere la Bacchetta di Sambuco.\nDescrizione.\nAspetto fisico.\nSilente \u00e8 descritto come un mago anziano molto alto, con barba e capelli argentati tanto lunghi da doverli infilare nella cintura per non inciampare e penetranti occhi azzurri, vestito solitamente con lunghe vesti da mago e occhiali a mezzaluna poggiati sul naso adunco.\nCarattere e personalit\u00e0.\nSilente viene presentato come un mago saggio, benevolo e dotato di uno strano senso dell'umorismo. Molto attento e pianificatore, appare talvolta freddo e distaccato, cercando di evitare qualsiasi manifestazione emotiva: lui stesso afferma, infatti, che l'affezionarsi a Harry lo ha portato a compiere errori nel suo piano per contrastare Voldemort, errori che per\u00f2 sono stati resi necessari dal voler tenere Harry al sicuro sia fisicamente che psicologicamente. Nonostante ci\u00f2, Silente \u00e8 descritto come il mentore perfetto per il protagonista, poich\u00e9 cerca di convincerlo delle potenzialit\u00e0 che ha dentro di s\u00e9, mostrandosi anche disposto ad ascoltarlo e supportarlo.\nSilente \u00e8 un uomo calmo, in grado di trarre il meglio da ogni situazione e che parla sempre con il cuore: queste sue caratteristiche lo accompagnano per tutta la saga, sebbene non sempre riveli le sue intenzioni a chi gli \u00e8 vicino facendolo quindi apparire come manipolatore. Altra caratteristica di Silente \u00e8 la sua umilt\u00e0: sebbene sia descritto da tutti come il pi\u00f9 grande mago del mondo, tende sempre a sminuire le sue capacit\u00e0, arrivando ad affermare che persino Voldemort possiede poteri che lui non ha.\nAll'emergere di informazioni relative al suo passato nel settimo libro, si scopre un lato della personalit\u00e0 di Silente che finora era rimasto nascosto: la sua frustrazione per il dover badare a una sorella malata nonostante le sue grandi potenzialit\u00e0. Questi suoi sentimenti lo hanno portato ad avvicinarsi a Gellert Grindelwald e alla sua idea di predominanza magica sui babbani. Nel rievocare questi fatti, Aberforth descrive il fratello di allora come arrogante e presuntuoso. Tuttavia, durante l'esperienza onirica di Harry al termine del libro, viene mostrato un Silente umano e vulnerabile, afflitto per ci\u00f2 che \u00e8 successo e che ha contribuito a far accadere, e che si sente responsabile della morte della sorella.\nAltro tratto che viene presentato del preside di Hogwarts \u00e8 la sua comicit\u00e0: dallo sconclusionato \"discorso\" di inizio anno nel primo libro alla sua personale esperienza con la Stanza delle Necessit\u00e0, riempita per l'occasione di vasi da notte. Nell'intervista contenuta nel DVD de \"La camera dei segreti\", lo sceneggiatore Steve Kloves ha affermato che considera Silente un personaggio affascinante a causa della saggezza di cui \u00e8 dotato, ma percepisce anche che \"Silente porta con s\u00e9 un terribile fardello, e conosce molti segreti e penso che porti su di s\u00e9 il peso del futuro del mondo magico\" e che \"l'unica maniera che ha per tenere a bada questa oscurit\u00e0 \u00e8 quella di essere stravagante e umoristico\". Viene tuttavia fatto notare anche quanto Silente possa essere terribile quando arrabbiato.\nPoteri e oggetti magici.\nSilente \u00e8 ritenuto essere il miglior mago vivente, e uno dei pi\u00f9 grandi stregoni di tutti i tempi. Molto versato nelle arti magiche, \u00e8 in grado di tener testa a Lord Voldemort, ed \u00e8 l'unica persona che questi abbia mai temuto veramente; \u00e8 inoltre riuscito a sconfiggere Grindelwald in un duello magico, passato poi alla storia come il pi\u00f9 grande duello di tutti i tempi, nonostante questi possedesse la Bacchetta di Sambuco. Nel mondo magico Silente \u00e8 ricordato poi per aver scoperto gli utilizzi del sangue di drago e per gli esperimenti di alchimia assieme a Nicolas Flamel. I suoi meriti gli hanno consentito di ottenere numerosi riconoscimenti, come la nomina a Stregone Capo del Wizengamot, il titolo di Supremo Pezzo Grosso della Confederazione internazionale dei maghi, il conferimento dell'Ordine di Merlino, nonch\u00e9 l'inserimento nella collezione delle figurine delle Cioccorane.\nBacchetta magica.\nSilente, nella saga di \"Harry Potter\", utilizza come bacchetta la leggendaria Bacchetta di Sambuco, uno dei tre Doni della Morte. Ne venne in possesso dopo aver sconfitto Gellert Grindelwald, suo precedente proprietario, nel 1945; non \u00e8 stato tuttavia rivelato che bacchetta utilizzasse in precedenza. Perde il possesso della Bacchetta di sambuco prima di morire, quando viene disarmato da Draco Malfoy sulla torre di astronomia. Viene posta nella sua tomba, ma viene successivamente rubata da Voldemort; dopo la morte di questi, Harry la ripone nuovamente nella tomba di Silente.\nOggetti magici e animale domestico.\nSilente possiede una notevole quantit\u00e0 di oggetti magici, alcuni creati da lui stesso: tra questi il Deluminatore (Deluminator), una specie di accendino d'argento che, contrariamente alla sua controparte comune, serve a eliminare qualsiasi luce nelle vicinanze. Silente lo ha dotato inoltre della capacit\u00e0 di far materializzare il possessore ovunque vi sia bisogno di lui. Dopo la sua morte, viene lasciato in eredit\u00e0 a Ron Weasley. Nel suo ufficio a Hogwarts si trova poi il Pensatoio, una ciotola in grado di contenere e far vedere i ricordi delle persone, posseduto in precedenza da tutti i presidi della scuola; vi si trovano anche un gran numero di strani oggetti d'argento dalle funzioni ignote. Per qualche tempo, inoltre, entra in possesso della Pietra della Resurrezione, incastonata nell'Anello di Orvoloson Gaunt, e del Mantello dell'Invisibilit\u00e0, preso in prestito da James Potter prima della sua morte e in seguito riconsegnato al figlio Harry.\nSilente ha come animale domestico una fenice di nome Fanny (Fawkes): estremamente fedele al padrone, il preside le affida talvolta anche compiti e missioni. Dopo la morte di Silente, scompare per sempre.\nApparizioni in altri media.\nSaga cinematografica di \"Harry Potter\".\nNegli adattamenti cinematografici de \"La pietra filosofale\" e \"La camera dei segreti\", Silente \u00e8 stato interpretato da Richard Harris, che avrebbe dovuto interpretare il preside per tutta la saga. Harris ha affermato che in origine non aveva intenzione di accettare il ruolo, poich\u00e9 era consapevole dei peggioramenti del suo stato di salute; ha accettato perch\u00e9 sua nipote, all'epoca undicenne, lo minacci\u00f2 di non rivolgergli pi\u00f9 la parola se avesse rifiutato. Harris era determinato a interpretare Silente anche ne \"Il prigioniero di Azkaban\", nonostante gli fosse stato diagnosticato un linfoma di Hodgkin, e chiese a David Heyman di non cercare un nuovo attore; tuttavia, la sua morte il 25 ottobre 2002 lo ha reso necessario.\nIl ruolo venne offerto a Ian McKellen, che lo rifiut\u00f2 avendo gi\u00e0 interpretato il ruolo simile di Gandalf nella trilogia de \"Il Signore degli Anelli\", come anche per il giudicare inappropriato prendere il ruolo che fu di Harris, poich\u00e9 questi aveva definito McKellen un attore \"terribile\". La famiglia di Harris si \u00e8 detta interessata nel vedere Peter O'Toole scelto come rimpiazzo.\nMichael Gambon venne scelto come nuovo interprete quattro mesi dopo la morte di Harris. Gambon non era interessato a migliorare l'interpretazione di Harris, e ha personificato Silente a modo suo, apponendo un leggero accento irlandese e completando le sue scene in tre settimane. Gambon ha poi ripreso il ruolo nei rimanenti film. Ha tuttavia ricevuto alcune critiche per la sua rappresentazione pi\u00f9 aggressiva e rumorosa del personaggio, che nei libri \u00e8 dotato di una calma imperturbabile. Ci\u00f2 \u00e8 stato attribuito alla politica di Gambon di non leggere il materiale dal quale i suoi film sono adattati.\nToby Regbo \u00e8 stato scelto per interpretare il giovane Silente ne \"I Doni della Morte - Parte 1\" e \"Parte 2\", per le scene \"flashback\" che forniscono informazioni essenziali sulla vita del personaggio.\nSaga cinematografica di \"Animali fantastici\".\nJude Law ha interpretato un giovane Silente nel secondo film della saga prequel, \"Animali fantastici - I crimini di Grindelwald\": il film vede Silente alle prese con l'ascesa di Gellert Grindelwald.\nAccoglienza.\nCritica.\nSono stati trovati molti punti in comune tra Albus Silente e altri personaggi di libri o film fantasy: tra questi vi sono il mago Merlino delle leggende bretoni, lo stregone Gandalf del \"Signore degli Anelli\", Obi-Wan Kenobi della saga \"Guerre stellari\", Brom e Oromis del \"Ciclo dell'Eredit\u00e0\" e il leone Aslan, delle \"Cronache di Narnia\". C'\u00e8 anche chi lo ha paragonato a un personaggio storico: John Dee, studioso dell'occulto alla corte di Elisabetta I d'Inghilterra. Dave Kopel accosta gli scritti della Rowling a \"Il pellegrinaggio del cristiano\" di John Bunyan e afferma che, tra i vari simboli cristiani che la Rowling ha usato nei suoi libri, Silente agisce come la figura del \"Dio Padre barbuto\" nel quale Harry ripone la sua fede di essere salvato da Lord Voldemort e dai suoi seguaci. IGN ha piazzato Silente al quinto posto nella lista dei loro personaggi preferiti di \"Harry Potter\", dicendo che \"[p]er un personaggio introdotto nella cultura popolare solamente dodici anni fa, il fatto che il professor Silente ha gi\u00e0 preso posto tra le figure dei grandi mentori della letteratura e del cinema la dice lunga\". Joe Utichi, sempre di IGN, lo ha definito il suo terzo personaggio preferito della saga, definendo la rivelazione del suo non essere \"infallibile\" uno dei temi pi\u00f9 strazianti dell'ultimo libro. WatchMojo lo posiziona sempre al terzo posto nella sua lista dei migliori personaggi di \"Harry Potter\".\nL'affermazione della Rowling sull'omosessualit\u00e0 di Silente ha causato un grande dibattito tra i critici. Melissa Anelli, \"webmaster\" del sito The Leaky Cauldron, ha detto a The Associated Press, che \"il definire omosessuale qualsiasi personaggio di \"Harry Potter\" da parte di J.K. Rowling causa grandi passi avanti sulla tolleranza dell'omosessualit\u00e0 [...] definendo qualcuno di cos\u00ec rispettato, talentuoso e gentile, come una persona omosessuale, sta rinforzando l'idea che l'omosessualit\u00e0 non \u00e8 qualcosa di cui vergognarsi\". Mark Harris, di \"Entertainment Weekly\", ha detto che \"la sua idea di rendere un amato professore/mentore gay in un mondo dove gli insegnanti omosessuali sono ancora diffamati come influenze negative [...] non \u00e8 accidentale\". Tanto gli attori quanto i direttori della serie cinematografica di \"Harry Potter\" hanno supportato la rivelazione dell'autrice. Alcuni critici hanno discusso le implicazioni dell'affermazione. Il colonnista del \"New York Times\" Edward Rothstein sostiene che \"la signorina Rowling pu\u00f2 pensare a Silente come omosessuale\", ma che \"non vi \u00e8 alcuna ragione per cui lo dovrebbe far chiunque altro\". Il giornale studentesco della East Tennessee State University ha accusato la Rowling di mentire, affermando che la sua risposta era una manovra pubblicitaria. Michelle Smith ha citato il principio del saggio \"Death of the Author\", sostenendo che il commento della Rowling \u00e8 irrilevante alla comprensione dei libri. \"Slate\" riferisce che un partecipante al dibattito del libro ha affermato che \"[e]ra chiaro che la Rowling non avesse pianificato di far uscire allo scoperto Silente. Si \u00e8 solo preoccupata di essere onesta con i suoi lettori\". Mike Thomas de l\"'Orlando Sentinel\" sostiene che col senno di poi Silente \u00e8 stato omosessuale sin dall'inizio e che ci\u00f2 spiega con semplicit\u00e0 il comportamento del personaggio e la relazione con Grindelwald. Thomas fa inoltre notare l'abilit\u00e0 che la Rowling mostra nel descrivere un personaggio omosessuale senza tuttavia stereotiparlo. Il militante per i diritti degli omosessuali Peter Tatchell sostiene che \"\u00e8 un bene che la letteratura per i ragazzi includa la realt\u00e0 dei personaggi omosessuali, poich\u00e9 esistiamo in ogni societ\u00e0. Ma sono dispiaciuto che lei non abbia mostrato la sessualit\u00e0 di Silente esplicitamente nei libri. Renderla ovvia avrebbe inviato un messaggio di comprensione e accettazione molto pi\u00f9 potente\". Un portavoce di Stonewall, gruppo inglese per i diritti degli omosessuali, ha ringraziato l'autrice affermando che \"\u00e8 meraviglioso che JK lo abbia detto. Mostra che non c'\u00e8 un limite a ci\u00f2 che i gay e le lesbiche possono fare, anche essere un preside stregone\".\nNella cultura di massa.\nSilente ha subito svariate parodie: nell'episodio de \"I Simpson\" intitolato \"Una coppia da Haw-Haw\" Lisa chiede a Homer che lui le legga il suo libro di Angelica Button affinch\u00e9 lei si addormenti. Homer, scoprendo durante la lettura che il personaggio del preside Baffogrigio muore (come accade a Silente in \"Harry Potter e il principe mezzosangue\"), nasconde la cosa a Lisa inventandosi un lieto fine. Lisa legger\u00e0 il finale autentico ma decider\u00e0 che quello di Homer \u00e8 migliore. Nel 2003, Comic Relief ha messo in scena una parodia intitolata \"Harry Potter and the Secret Chamberpot of Azerbaijan\", nella quale Silente \u00e8 interpretato da Nigel Planer, che per l'occasione indossa la barba e i vestiti utilizzati da Richard Harris. Silente compare inoltre in uno degli \"sketch\" su \"Harry Bladder\" del programma \"All That\", dove Kenan Thompson interpreta l'anziano preside Williame Banes Pimpell. Dopo la rivelazione della sessualit\u00e0 di Silente, il variet\u00e0 americano \"Saturday Night Live\" ha messo in scena uno \"sketch\" dove la Rowling (interpretata da Amy Poehler) mostra delle scene cancellate da \"Harry Potter e il prigioniero di Azkaban\" dove Silente (interpretato da Bill Hader) ha comportamenti da omosessuale stereotipato. Nello spettacolo \"A Very Potter Musical\", Silente \u00e8 interpretato dall'attore Dylan Saunders."}
{"id": "80051", "revid": "47767", "url": "https://it.wikipedia.org/wiki?curid=80051", "title": "Massenzia", "text": ""}
{"id": "80059", "revid": "1652635", "url": "https://it.wikipedia.org/wiki?curid=80059", "title": "Kamikaze", "text": " \u00e8 una parola giapponese, di solito tradotta come \"vento divino\" (\"kami\" significa \"divinit\u00e0\", un termine fondamentale nello shintoismo, e \"kaze\" sta per \"vento\"; \"ka\" inspirare e \"ze\" espirare). Internazionalmente e in generale \u00e8 riferita agli attacchi suicidi eseguiti dai piloti giapponesi (su aerei carichi di esplosivo) contro le navi alleate verso la fine della campagna del pacifico nella seconda guerra mondiale. Il termine \u00e8 mutuato dal nome di un leggendario tifone che si dice abbia salvato il Giappone da una flotta di invasione mongola inviata da Kublai Khan (gran Khan mongolo e imperatore cinese) sin dal 1274 con il primo tentativo ma anche nel 1281 con il secondo tentativo di occupazione del territorio nipponico. In Giappone la parola \"kamikaze\" viene riferita a questo tifone.\nGli attacchi aerei furono l'aspetto predominante e meglio conosciuto di un uso pi\u00f9 ampio di attacchi \u2014 o piani \u2014 suicidi da parte di personale giapponese, inclusi soldati che indossavano esplosivo ed equipaggi di navi cariche di bombe. In giapponese la locuzione usata per le unit\u00e0 che eseguivano questi attacchi \u00e8 , solitamente abbreviato in . Nella seconda guerra mondiale le squadre suicide provenienti dalla Marina imperiale giapponese furono chiamate , dove \"shinp\u016b\" \u00e8 la lettura-on (cinese) dei kanji che formano la parola \"kamikaze\"; le formazioni kamikaze delle forze aeree dell'Esercito imperiale giapponese erano invece denominata unit\u00e0 .\nDalla fine della seconda guerra mondiale, la parola kamikaze \u00e8 stata applicata a una variet\u00e0 pi\u00f9 ampia di attacchi suicidi, in altre parti del mondo ed in altre epoche. Esempi di questi includono \"Selbstopfer\" nella Germania nazista durante la seconda guerra mondiale ed attentati suicidi di natura terroristica e militare.\nL'uso internazionale corrente del termine \"kamikaze\" per identificare attentati suicidi di natura terroristica - o di qualsiasi altra natura - non viene adottato dalla stampa nipponica, che invece gli preferisce , abbreviazione della locuzione anglo-giapponese .\nSeconda guerra mondiale.\nSituazione.\nLe forze giapponesi, dopo la loro sconfitta nel 1942 alla battaglia delle Midway avevano perso l'iniziativa che avevano dal principio della guerra scoppiata nel Pacifico a dicembre 1941 (conosciuta ufficialmente in Giappone come \"Grande Guerra dell'Asia Orientale\"). Nel 1943-44 le forze alleate, sostenute dalla potenza industriale e dalle risorse naturali degli Stati Uniti d'America stavano avanzando costantemente verso il Giappone.\nI caccia giapponesi erano ormai messi in minoranza e surclassati dai nuovi caccia USA, particolarmente l'F4U Corsair e il Grumman F6F Hellcat e, a causa delle perdite in combattimento, i piloti di caccia abili stavano diventando sempre pi\u00f9 rari. Infine la scarsit\u00e0 di parti di ricambio e carburante rendeva problematiche anche le normali operazioni di volo.\nIl 15 luglio 1944, l'importante base giapponese di Saipan venne occupata dalle forze alleate. Ci\u00f2 rese possibile l'uso dei bombardieri a lungo raggio B-29 Superfortress per colpire direttamente il Giappone. Dopo la caduta di Saipan l'alto comando giapponese predisse che il prossimo obiettivo degli alleati sarebbero state le Filippine, strategicamente importanti per la loro posizione tra il Giappone ed i campi petroliferi del sud est asiatico.\nQuesta predizione si avver\u00f2 il 17 ottobre 1944 quando le forze alleate assaltarono l'isola di Suluan iniziando la battaglia del Golfo di Leyte. Alla 1\u00aa Flotta Aerea della Marina imperiale giapponese con base a Manila venne assegnato l'incarico di assistere le navi giapponesi che avrebbero tentato di distruggere le forze alleate nel golfo di Leyte. La 1\u00aa Flotta aerea disponeva di soli 40 aerei: 34 Mitsubishi A6M imbarcati su portaerei e 3 aerosiluranti Nakajima B6N Tenzan, 1 Mitsubishi G4M, 2 bombardieri Yokosuka P1Y Ginga e un aeroplano da ricognizione. Il compito che dovevano affrontare le forze giapponesi pareva totalmente impossibile. Il comandante della Prima Forza Aerea, il viceammiraglio Takijir\u014d \u014cnishi decise di formare una \"Forza d'Attacco Speciale Kamikaze\"; Onishi divenne il \"padre dei kamikaze\". In un incontro all'aeroporto di Mabacalat (Clark Air Base) vicino a Manila, Onishi che stava visitando i quartieri del 201\u00ba Corpo Navale di Volo sugger\u00ec: \u00abNon penso che ci sia un'altra maniera di eseguire l'operazione che mettere una bomba da 250 kg su uno Zero e farlo sbattere contro una portaerei per metterla fuori combattimento per una settimana.\u00bb\nLa prima unit\u00e0 kamikaze.\nIl comandante Asaiki Tamai chiese a un gruppo di abili studenti di volo che aveva personalmente addestrato di unirsi alla forza di attacco speciale. Tutti i piloti alzarono entrambe le mani, dando pertanto l'assenso a unirsi all'operazione. Pi\u00f9 tardi Asaiki Tamai chiese al tenente Yukio Seki di comandare la forza di attacco speciale.\nSi dice che Seki Yukio abbia chiuso gli occhi ed abbassato la testa per dieci secondi prima di chiedere: \u00ab\"La prego di lasciarmelo fare\"\u00bb.\nYukio Seki divenne pertanto il 24\u00b0 pilota kamikaze ad essere scelto.\nDunque, il 20 ottobre 1944 \u00e8 la data di nascita del reparto kamikaze, formato da 24 piloti del 21\u00ba Stormo:\nQuesti nomi furono tratti da un poema patriottico (waka o tanka) dello studioso giapponese classico Motoori Norinaga, scritta nel XVIII secolo:\n\"Shikishima no\"\n\"Yamatogokoro wo\"\n\"Hito towaba\"\n\"Asahi ni niou\"\n\"Yama-zakura bana\"\nI primi attacchi.\nAlmeno una fonte cita un episodio di aeroplani giapponesi scontratisi con la portaerei USS \"Indiana\" e l'incrociatore leggero USS \"Reno\" a met\u00e0 del 1944, considerandoli come i primi attacchi kamikaze della seconda guerra mondiale, ma le prove che questi scontri fossero intenzionali e non collisioni accidentali, possibili durante intense battaglie aeronavali, sono scarse.\nSecondo le testimonianze del personale alleato, il primo attacco kamikaze \u2014 nel senso generalmente accettato del termine \u2014 non venne eseguito dall'unit\u00e0 di Tamai, ma da un pilota giapponese non identificato. Il 21 ottobre 1944 l'ammiraglia della Marina Reale Australiana, venne colpita da un aeroplano giapponese armato con una bomba da 200\u00a0kg (441 libbre), dopo che il pilota giapponese aveva tentato di attaccare l'altro incrociatore australiano HMAS Shropshire che navigava a poca distanza; l'aereo era stato danneggiato seriamente dal fuoco antiaereo della \"Shropshire\" e se ne allontan\u00f2 a bassissima quota (50 piedi, meno di 20 metri) in direzione dell'\"Australia\". Le mitragliere a 8 canne di tipo \"pom-pom\", due cannoni Bofors da 40mm e due da 20mm della nave cercarono di impegnare l'aereo senza risultato ma probabilmente disturbando il pilota, e questo colp\u00ec l'albero anteriore, sopra il ponte di comando; vennero danneggiati il ponte di comando che era scoperto come in genere nelle navi britanniche dell'epoca, la centrale di controllo del tiro antiaereo e la piattaforma della girobussola, spargendo carburante e detriti su una vasta area. La bomba non esplose, altrimenti la detonazione avrebbe potuto effettivamente distruggere la nave. Nell'attacco morirono almeno 30 membri dell'equipaggio incluso l'ufficiale comandante, il capitano Emile Dechaineux, e la maggior parte del personale del ponte rendendo la nave di fatto inoperativa; tra i feriti ci fu il commodoro John Collins, comandante della forza australiana. Alcuni ritengono che l'attacco fosse suicida senza alcun dubbio ma non frutto di una tattica preordinata, come altri episodi verificatisi fin dal 1942.\nIl 25 ottobre l'\"Australia\" venne colpito nuovamente e forzato a ritirarsi nelle Nuove Ebridi per le riparazioni. Quello stesso giorno cinque caccia Zero condotti da Seki attaccarono una portaerei di scorta: la USS \"St. Lo\". Sebbene solo un kamikaze riuscisse a colpirla con efficacia, la bomba a bordo dell'aereo caus\u00f2 un incendio che fece esplodere il deposito bombe, affondando la portaerei. Altri colpirono e danneggiarono altre navi alleate, tra cui le portaerei di scorta USS \"Santee\", USS \"Suwannee\", USS \"Kitkun Bay\" e USS \"Kalinin Bay\". Poich\u00e9 molte portaerei americane avevano ponti di volo in legno, furono considerate pi\u00f9 vulnerabili agli attacchi kamikaze rispetto alle portaerei britanniche della Flotta Britannica del Pacifico, dotate di ponti in acciaio.\nL'\"Australia\" ritorn\u00f2 nella zona di combattimento nel gennaio 1945, prima della fine della guerra sub\u00ec (e sopravvisse) sei diversi attacchi di kamikaze, con una perdita totale di 86 vite. Tra le navi principali che sopravvissero ad attacchi multipli di kamikaze durante la seconda guerra mondiale, vanno ricordate l\"'Intrepid\" e la \"Franklin\", entrambe della classe \"Essex\".\nL'ondata principale degli attacchi kamikaze.\nI primi successi, come l'affondamento della \"St. Lo\" portarono a uno sviluppo immediato del programma e nel giro dei mesi successivi vennero lanciati oltre 2000 attacchi suicidi. Nel computo vanno compresi le azioni di guerra eseguite con le bombe razzo Yokosuka MXY7 \"Ohka\" (\"Bocciolo di ciliegio\", ribattezzate \"Baka\": \"folle\" dagli statunitensi), pensate come una sorta di missili a guida umana e costruite appositamente per questo scopo, e gli assalti condotti con piccole barche imbottite d'esplosivo, o torpedini guidate dette \"kaiten\".\nGli aerei kamikaze espressamente costruiti come tali, a differenza dei caccia o bombardieri in picchiata convertiti allo scopo, non possedevano meccanismi di atterraggio. Un aeroplano progettato specificamente, il Nakajima Ki-115 \"Tsurugi\", era realizzato con una struttura in legno, semplice da costruire e pensato per utilizzare le scorte di motori rimanenti. Il carrello non era retrattile e veniva sganciato poco dopo il decollo per consentire il riutilizzo con altri aeroplani.\nIl picco dell'attivit\u00e0 venne toccato il 6 aprile 1945 durante la battaglia di Okinawa, quando varie ondate di aeroplani condussero centinaia di attacchi durante l'Operazione Kikusui (Crisantemi galleggianti). A Okinawa gli attacchi dei kamikaze si focalizzarono all'inizio sui cacciatorpediniere in servizio di protezione e quindi sulle portaerei al centro della flotta. L'offensiva, per cui vennero utilizzati 1465 aeroplani, semin\u00f2 distruzione: i resoconti delle perdite variano, ma per la fine della battaglia almeno 21 navi americane erano state affondate dai kamikaze, insieme a navi alleate di altra nazionalit\u00e0 e dozzine di altre erano state danneggiate.\nL'offensiva comprese la missione di sola andata della nave da battaglia \"Yamato\", che non riusc\u00ec a raggiungere le vicinanze dell'operazione perch\u00e9 affondata dagli aerei alleati a diverse centinaia di miglia di distanza (Vedi Operazione \"Ten-Go\").\nA causa della scarsit\u00e0 del loro addestramento, i piloti kamikaze tendevano ad essere facili prede per gli esperti piloti alleati, che pilotavano aerei di molto superiori. Anche gli equipaggi navali alleati iniziarono a sviluppare tecniche per neutralizzare gli attacchi dei kamikaze, come sparare con i cannoni navali di grosso calibro nel mare lungo la direzione di attacco, per poterli inondare. Queste tattiche non potevano essere usate contro gli \"Okha\" ed altri attacchi veloci portati in picchiata dall'alto, ma questi ultimi aerei erano pi\u00f9 vulnerabili al fuoco antiaereo e ai caccia Alleati.\nNel 1945 l'esercito giapponese inizi\u00f2 ad accumulare scorte di centinaia di \"Tsurugi\", di altri aerei a elica, di \"Ohka\" e di navi suicide per fronteggiare le forze alleate, che si aspettavano avrebbero invaso il Giappone. Pochi di essi vennero usati.\nL'uso come difesa contro i raid aerei.\nQuando il Giappone inizi\u00f2 ad essere soggetto al bombardamento strategico da parte dei bombardieri B-29 \"Superfortress\" dopo la cattura di Iwo Jima l'esercito giapponese tent\u00f2 di usare attacchi suicidi contro questa minaccia.\nComunque questa si dimostr\u00f2 molto meno fruttuosa e pratica, poich\u00e9 un aeroplano era un bersaglio molto pi\u00f9 piccolo, manovrabile e veloce di una tipica nave da guerra. Aggiungendo a ci\u00f2 il fatto che il B-29 possedeva un formidabile armamentario difensivo, gli attacchi suicidi contro questo tipo di aeroplano richiedevano un'abilit\u00e0 di volo considerevole per avere successo. Ci\u00f2 era contrario allo scopo fondamentale di usare piloti sacrificabili e incoraggiare i piloti abili a balzare fuori prima dell'impatto era inefficace causando spesso la morte di personale vitale che calcolava male il tempo di uscita e falliva l'impatto e/o ne restava ucciso.\nEffetti.\nAlla fine della seconda guerra mondiale il servizio aeronautico della marina giapponese aveva sacrificato 2.526 piloti kamikaze, mentre quello dell'esercito ne aveva sacrificati 1.387. Secondo un dato ufficiale, di fonte giapponese, le missioni affondarono 81 navi e ne danneggiarono 195, ammontando (rispetto al conteggio giapponese dei danni inflitti) all'80% delle perdite USA durante le fasi finali della guerra nel Pacifico.\nSecondo una fonte delle forze aeree americane:\nTradizioni e folclore.\nL'esercito giapponese non ebbe mai problemi nel reclutare volontari per le missioni kamikaze; in effetti ci fu il triplo di volontari rispetto agli aerei disponibili. In conseguenza di ci\u00f2 i piloti esperti venivano scartati, in quanto considerati meglio impiegati in ruoli difensivi e di insegnamento. Il pilota kamikaze medio aveva circa 20 anni e studiava all'universit\u00e0. Le motivazioni nell'offrirsi volontario andavano dal patriottismo, al desiderio di portare onore alle proprie famiglie, al mettersi alla prova in maniera estrema.\nVenivano spesso tenute cerimonie speciali, immediatamente prima della partenza delle missioni kamikaze, nelle quali ai piloti che portavano preghiere delle loro famiglie venivano date decorazioni militari. Queste pratiche aiutavano a romanzare le missioni suicide, attraendo pertanto altri volontari. I kamikaze giapponesi inoltre indossavano la nota bandana bianca con dei motivi patriottici disegnati, chiamata hachimaki.\nSecondo la leggenda i giovani piloti delle missioni kamikaze spesso volano a sud-ovest dal Giappone sopra il monte Kaimon, alto 922 metri. La montagna \u00e8 anche detta \"Satsuma Fuji\" (indicando una montagna bella simmetricamente, come il Fuji, ma situata nella regione di Satsuma). I piloti delle missioni suicide vedevano questo guardandosi alle spalle, la montagna pi\u00f9 a sud del Giappone mentre erano in aria, dicendo addio al proprio paese e salutavano la montagna.\nI residenti dell'isola di Kikajima, ad est di Amami \u014cshima, dicono che i piloti delle missioni suicide lanciavano fiori dall'aria mentre partivano per la loro missione suicida. Presumibilmente le colline sopra l'aeroporto di Kikajima hanno campi di fiordalisi che sbocciano all'inizio di maggio.\nRappresentazioni artistiche ed influenza.\nCinema.\nIl regista statunitense Steven Spielberg inser\u00ec tra i personaggi del suo film \"L'impero del sole\" un giovane giapponese, amico del protagonista, che tenta inutilmente di partecipare a una missione suicida alla fine della guerra.\nUn altro film di discreto successo \u00e8 l\"'Eien no Zero\", di produzione giapponese.\nArti figurative.\nLo scultore Sergio Zanni espose kamikaze di grandi dimensioni nella mostra personale al PAC (Padiglione di Arte Contemporanea) di Palazzo Massari, Ferrara, dal 4 giugno al 29 agosto 2004.\nMusica.\nLa cantante veneta Donatella Rettore e il paroliere Claudio Rego s'ispirarono largamente alle missioni dei kamikaze per il loro album \"Kamikaze Rock 'n' Roll Suicide\" (1982)."}
{"id": "80066", "revid": "712828", "url": "https://it.wikipedia.org/wiki?curid=80066", "title": "Corvonero", "text": ""}
{"id": "80067", "revid": "599", "url": "https://it.wikipedia.org/wiki?curid=80067", "title": "Joseph Fourier", "text": ""}
{"id": "80081", "revid": "1369234", "url": "https://it.wikipedia.org/wiki?curid=80081", "title": "Woodstock (personaggio)", "text": "Woodstock \u00e8 un personaggio immaginario della striscia a fumetti \"Peanuts\" realizzata da Charles M. Schulz. Esordisce nel 1967 come spalla di Snoopy.\nCaratterizzazione del personaggio.\n\u00c8 un uccellino giallo e maldestro, amico di Snoopy, che scappa dai lombrichi e che abita su un ramoscello in un nido. Si tratta dell'unico personaggio principale che parla o pensa senza utilizzare le lettere dell'alfabeto latino. Semplicemente si limita ad esprimersi con delle linee verticali, e sorprendentemente Snoopy afferra sempre al volo ci\u00f2 che il suo amico giallo vuole riferirgli. \u00c8 un uccello particolare, di specie ignota che vola spesso a testa in gi\u00f9 e mai a quote superiori a quelle dei fili del telefono (ha paura dell'altezza).\nSpesso si lava nella ciotola d'acqua di Snoopy, cantando.\nD'inverno dovrebbe migrare a sud ma, non sapendo dove sia esattamente il sud, si limita a spostarsi sull'altro lato della cuccia di Snoopy. Woodstock e Snoopy col passare del tempo si vedono sempre pi\u00f9 spesso. Giocano insieme a football americano e a hockey su ghiaccio (nella fontanella del giardino, quando \u00e8 ghiacciata), viaggiano insieme, dormono insieme sul tetto della cuccia e insieme si fanno beffe del gatto dei vicini. Woodstock \u00e8 bravissimo con la macchina per scrivere, dattilografando le improbabili lettere che gli vengono dettate. Le minuscole dimensioni e i limiti fisici di Woodstock non gli impediscono di vivere mirabolanti avventure che poi racconta nel linguaggio degli uccelli (reso graficamente da una serie di tratti verticali) che solo il bracchetto \u00e8 in grado di capire. Con lo svolgersi delle storie arriviamo a conoscere a poco a poco anche alcuni amici di Woodstock (volatili in tutto identici a lui vestiti da scout), i quali vengono coinvolti nelle avventurose escursioni nei dintorni guidate da Snoopy, che spesso e volentieri terminano con una grigliata a base di marshmallows arrostiti.\nHa un gruppo di amici pennuti come lui:"}
{"id": "80082", "revid": "125145068", "url": "https://it.wikipedia.org/wiki?curid=80082", "title": "Rafia", "text": "La rafia \u00e8 una fibra tenace e grossolana, impiegata nell'industria dei cordami, nella cesteria e negli articoli da intreccio, come stuoie e borse in sostituzione della juta. Si ricava da una variet\u00e0 di palme dell'Africa tropicale che costituiscono il genere \"Raphia\", con grosso stipite, lunghe fronde pennate, grandi frutti di forma ellittica.\nStoria.\nLa prima azienda al mondo a progettare e realizzare impianti per la produzione di rafia in polipropilene fu la COVEMA di Milano fondata dai fratelli Dino e Marco Terragni. Covema collabor\u00f2 con la ditta svizzera Sulzer, produttrice di telai piani per tessitura di fibre naturali, per adattare i telai da loro prodotti per tessere rafia in polipropilene. I tessuti di rafia in polipropilene sono tuttora usati per fabbricare \"carpet backing\", teli di protezione, sacchi per riso, patate, agrumi, ecc. COVEMA svilupp\u00f2 anche linee accoppiamento per ricoprire il tessuto di rafia con un sottile film di polietilene in modo da rendere il tessuto impermeabile.\nCaratteristiche.\nUn filo di rafia ha lunghezza massima di circa 1,5 m e larghezza irregolare. Quando si presenta su rocchetto o in matassa con lunghezza superiore al metro e mezzo e larghezza regolare non \u00e8 veramente rafia, pu\u00f2 essere rafia sintetica, prodotta da un materiale plastico (polipropilene), o artificiale, come appunto \u00e8 la viscosa (derivata dal legno, quindi di base cellulosica anche se trattata chimicamente).\nIn tempi recenti questa fibra, particolarmente trattata e tinta, ha assunto un aspetto lucido, rigido, leggero e resistente.\nUtilizzi.\nViene utilizzata, anche a maglia o all'uncinetto, per confezionare borse, cappelli, tappeti, tovagliette all'americana, sottobicchieri e altri accessori d'abbigliamento o oggetti per la casa.\nLa rafia \u00e8 usata in idraulica e giardinaggio per la legatura degli innesti."}
{"id": "80087", "revid": "2225", "url": "https://it.wikipedia.org/wiki?curid=80087", "title": "Jacques Cousteau", "text": ""}
{"id": "80088", "revid": "767487", "url": "https://it.wikipedia.org/wiki?curid=80088", "title": "Mississippi Adventure", "text": "Mississippi Adventure (\"Crossroads\") \u00e8 un film del 1986 diretto da Walter Hill.\nIl film si basa su personaggi realmente esistiti: Robert Johnson, col suo presunto patto satanico, ed il suo amico Willie Brown.\nWalter Hill usa il classico tema del viaggio catartico del giovane che accompagna il vecchio, traendone insegnamenti di vita, per comporre un quadro affascinante della musica blues, vera protagonista della pellicola. Affida la gestione musicale al famoso musicista blues Ry Cooder, che ne produce anche la colonna sonora, ed i ruoli principali ad un acerbo ma convincente Ralph Macchio, appena uscito dal successo di \"Karate Kid\", ed al pi\u00f9 maturo Joe Seneca, che interpreta personalmente le proprie canzoni nel film. \nAltro musicista di rilievo \u00e8 Steve Vai, chitarrista affermato che affronta il personaggio di Eugene nel duello finale.\nTrama.\nEugene, che si fa chiamare \"Talent Boy\", \u00e8 un giovane amante della chitarra che vuole diventare un famoso bluesman. Quando scopre che in un ospizio della sua citt\u00e0 vive Willie Brown, un grande mito del blues, fa di tutto per farselo amico e per diventare un grande chitarrista.\nWillie Brown, dopo un primo rifiuto, si lascia contagiare dall'entusiasmo del ragazzo, ed insieme cominciano un'avventura che li porter\u00e0 nel Mississippi, patria del blues.\nEugene sa che Willie in giovent\u00f9 \u00e8 stato amico di Robert Johnson, il leggendario musicista che si dice abbia fatto un patto col Diavolo per poter suonare la chitarra come nessun altro al mondo; sa anche che Johnson ha inciso solo 29 canzoni sulle 30 pattuite, e spera che Willie possa insegnargli la canzone perduta.\nMa anche il vecchio Willie a suo tempo fece un patto col Diavolo, anche se la sua sorte fu diversa dall'amico Johnson: il ritorno nel Mississippi sar\u00e0 per lui l'occasione di fare un bilancio della propria vita e ... di riaffrontare il Diavolo.\nProduzione.\nRiprese.\nIl film \u00e8 girato fra New York, il Mississippi e gli studi Burbank in California.\nDistribuzione.\nUsc\u00ec negli USA il 14 marzo 1986.\nColonna sonora.\nLa musica originale del film \u00e8 curata da Ry Cooder, che compone la canzone \"Feelin' Bad Blues\", arrangia ed esegue \"Cross roads\" di Robert Johnson, scrive ed esegue con Joe Seneca il brano \"Willie Brown Blues\", e con Steve Vai i brani \"Butler's Bag\" e \"Head Cuttin' Duel\" (che rappresentano la sfida finale nel film).\nLo stesso Steve Vai scrive ed esegue \"Eugene's Trick Bag\", il brano che esegue il personaggio di Ralph Macchio nel finale, rifacendosi al Capriccio Op.1 #5 di Niccol\u00f2 Paganini."}
{"id": "80089", "revid": "122842139", "url": "https://it.wikipedia.org/wiki?curid=80089", "title": "Juta", "text": "La juta (scritto anche iuta, corcoro o canapa di Calcutta per via della somiglianza alla canapa pur non avendone lo stesso odore) \u00e8 una fibra tessile naturale ricavata dalle piante del genere \"Corchorus\", inserito nella famiglia delle Malvaceae. Come per il lino e la canapa, la materia tessile per la produzione si ricava dal fusto della pianta che pu\u00f2 raggiungere i 4 metri.\nCirca l'85% della produzione mondiale di iuta \u00e8 concentrata nel delta del Gange: i principali paesi produttori sono quindi Bangladesh e India, e in misura minore Cina, Thailandia, Birmania, Pakistan, Nepal e Bhutan.\nLa iuta \u00e8 altamente igroscopica, di colore bianco, giallognolo o bruno. Le fibre sono ruvide e tenaci e il filato risulta anch'esso ruvido, rigido e molto resistente. La iuta si pu\u00f2 lavorare all'uncinetto da sola o mescolata con altri filati, per realizzare oggetti vari, come borse, cinture, cappelli o tappeti.\nLa Juta Indian \u00e8 la qualit\u00e0 pi\u00f9 pregiata nel mondo tessile, la sua filaccia \u00e8 composta da filamenti lunghi circa 2 - 3 metri con fibre di 2 \u2013 5\u00a0mm. Pi\u00f9 il colore \u00e8 chiaro maggiore sar\u00e0 la qualit\u00e0, viceversa pi\u00f9 il colore \u00e8 bruno peggiore sar\u00e0 la qualit\u00e0.\nAlcune caratteristiche della iuta.\nNel panorama delle fibre tessili vegetali vanno inoltre ricordati il kapok, il rami\u00e8, la sisal, ricavate dalle piante tropicali e il cui uso \u00e8 limitato generalmente a reti, cordami, imballaggio.\nEtichettatura tessile.\nSigla JU"}
{"id": "80093", "revid": "834", "url": "https://it.wikipedia.org/wiki?curid=80093", "title": "Martin Hoellwarth", "text": ""}
{"id": "80095", "revid": "104458", "url": "https://it.wikipedia.org/wiki?curid=80095", "title": "Martin H\u00f6llwarth", "text": "Biografia.\nDebutt\u00f2 in campo internazionale ai Mondiali juniores di Reit im Winkl del 1991, vincendo l'oro dal trampolino K70. In Coppa del Mondo esord\u00ec il 1\u00ba dicembre 1991 nella K90 di Thunder Bay (21\u00b0), conquist\u00f2 il primo podio, valido anche per il Torneo dei quattro trampolini, il 6 gennaio 1992 nella K111 di Bischofshofen (2\u00b0) e la prima vittoria il 10 gennaio successivo nella K90 di Predazzo. In quindici stagioni di Coppa del Mondo ha ottenuto una trentina di piazzamenti individuali sul podio, arrivando tre volte secondo nel Torneo dei quattro trampolini, nel 1992, nel 2004 e nel 2005.\nIn carriera ha preso parte a tre edizioni dei Giochi olimpici invernali, (2\u00b0 nel trampolino normale, 2\u00b0 nel trampolino lungo, 2\u00b0 nella gara a squadre), (43\u00b0 nel trampolino lungo, 3\u00b0 nella gara a squadre) e (25\u00b0 nel trampolino normale, 14\u00b0 nel trampolino lungo, 4\u00b0 nella gara a squadre), a sei dei Campionati mondiali, vincendo sei medaglie, e a tre dei Mondiali di volo (9\u00b0 a Harrachov 2002 il miglior risultato)."}
{"id": "80098", "revid": "1234826", "url": "https://it.wikipedia.org/wiki?curid=80098", "title": "Rubeus Hagrid", "text": "Rubeus Hagrid, spesso chiamato semplicemente Hagrid, \u00e8 un personaggio della serie di romanzi di \"Harry Potter\", scritta e ideata da J. K. Rowling.\nHagrid \u00e8 un mezzogigante guardiacaccia e Custode delle Chiavi e dei Luoghi ad Hogwarts. \u00c8 colui che rivela la verit\u00e0 sulla sua natura e sull'esistenza del Mondo Magico ad Harry Potter, con cui in seguito instaura un profondo legame di amicizia.\nCompare in tutti gli adattamenti cinematografici della serie, dove \u00e8 interpretato dall'attore scozzese Robbie Coltrane; in italiano \u00e8 doppiato da Francesco Pannofino.\nCreazione e sviluppo.\nHagrid \u00e8 tra i personaggi che l'autrice ha affermato di aver creato \"il primissimo giorno\". \u00c8 ispirato ad un motociclista che la Rowling ha incontrato un giorno nel West Country: nonostante l'aspetto \"imponente e terrificante\", quando questi si sedette a fianco a lei inizi\u00f2 a parlare del suo giardino e dei fiori che coltivava. L'autrice ha spiegato che l'origine del suo cognome \u00e8 \"una vecchia parola dialettale inglese, che significa che stai avendo una nottataccia. Hagrid \u00e8 un gran bevitore \u2013 ha un sacco di nottatacce\". Il suo nome, Rubeus, deriva invece dalla parola latina \"rubeus\" (lett. \"rosso\") per riflettere l'alchimia e il suo contrasto con Albus Silente: la sua \"passionalit\u00e0\" contro l'\"ascetismo\" del Preside. In un suo articolo Rosemary Goring indica che la Foresta di Dean ha influenzato il lavoro della Rowling, e che Hagrid \u00e8 l'unico personaggio \"che nasce direttamente dalla foresta\". Secondo la Goring, le \"parole troncate [di Hagrid] sono una specialit\u00e0 di Chepstow\". Afferma inoltre che Hagrid \u00e8 fisicamente \"modellato sul capitolo gallese degli Hells Angels, enormi montagne di pelle e capelli che si avventano sulla citt\u00e0 e depredano il bar\".\nDiscutendo sulla morte dei personaggi nei suoi libri, la Rowling ha detto di essere sempre stata a conoscenza di star \"giungendo al punto in cui Hagrid trasporta un Harry vivo - ma ritenuto morto - fuori dalla foresta\". Ha detto che aveva pianificato sin dal principio che Harry sarebbe stato accompagnato verso la morte da dei \"fantasmi\" e che sarebbe \"tornato tra le braccia di Hagrid\", affermando inoltre che \"\u00e8 per questo che ha sempre fatto sopravvivere Hagrid\". Ha affermato infatti che \"sarebbe stato semplice far morire Hagrid in qualche modo\", ma che l'immagine che aveva di quel momento \u2013 un grande e paterno Hagrid che porta il corpo di Harry tra le braccia \u2013 era cos\u00ec forte da decidere il suo destino. Ha inoltre fatto notare il collegamento tra l'Hagrid che porta Harry nel mondo all'inizio della saga e quello che lo porta indietro dalla morte al termine.\nNella nota alla traduzione presente nelle prime edizioni pubblicate dalla Salani, viene affermato che nell'originale inglese Hagrid si esprime in un inglese piuttosto sgrammaticato, e che nella resa italiana quindi \"si \u00e8 pensato di rendere questa sua caratterizzazione con un italiano altrettanto sgrammaticato\".\nBiografia del personaggio.\nHagrid \u00e8 il figlio di un mago e della gigantessa Fridwulfa, la quale abbandona la famiglia subito dopo la nascita del figlio. Nonostante questa sua natura da mezzogigante, viene ammesso ad Hogwarts su permesso di Silente, verso il quale nutrir\u00e0 da qui in avanti un profondo rispetto e una grande ammirazione. Tuttavia la sua carriera scolastica si interrompe bruscamente quando Tom Riddle lo accusa di aver aperto la camera dei segreti ed aver utilizzato il mostro contenuto in essa per causare la morte di una studentessa, approfittando del fatto che Hagrid stesse effettivamente allevando una pericolosa creatura, cio\u00e8 un'acromantula di nome Aragog, di cui era entrato in possesso per vie illegali. Hagrid viene cos\u00ec espulso ma, poich\u00e9 suo padre era morto l'anno prima, Silente gli permette di restare al castello come guardiacaccia e Custode delle Chiavi, avendo intuito che dietro la faccenda ci fosse in realt\u00e0 Riddle stesso; inoltre, consente ad Aragog di vivere nella Foresta Proibita. Nel corso degli anni Hagrid fa la conoscenza di molti studenti, tra i quali Lily Evans e James Potter con cui stringe una buona amicizia. Durante l'ascesa di Voldemort si unisce all'Ordine della Fenice. Dopo la caduta del Signore Oscuro e la morte dei Potter, si occupa di recuperare Harry e di portarlo a Privet Drive dai Dursley, unici parenti del piccolo rimasti in vita, grazie ad una motocicletta volante donatagli da Sirius Black.\nDieci anni dopo viene incaricato da Silente di recuperare Harry, poich\u00e9 i Dursley si rifiutano sia di rivelargli la sua vera natura che di consegnargli le lettere di ammissione ad Hogwarts: Hagrid rivela quindi al ragazzo l'esistenza del Mondo Magico e la verit\u00e0 sulla morte dei suoi genitori, iniziando a stabilire con il ragazzo un solido rapporto d'amicizia; sempre su richiesta di Silente preleva dalla Gringott la pietra filosofale per portarla ad Hogwarts, dove contribuisce alla sua protezione prestando a Silente il suo cane a tre teste Fuffi. L'anno dopo la camera dei segreti viene riaperta, e Hagrid viene nuovamente accusato dell'accaduto, arrestato e condotto ad Azkaban: scoperto che la camera \u00e8 stata in realt\u00e0 riaperta da Ginny Weasley sotto l'influsso del diario di Riddle viene liberato, ma l'esperienza lo segna profondamente, tanto da rifiutare di pensarci e parlarne anche ad anni di distanza. In seguito viene nominato professore di Cura delle Creature Magiche, con grande scorno dei Serpeverde, ed in particolare di Draco Malfoy, che cercheranno costantemente di farlo licenziare: a causa di un incidente avvenuto durante la sua prima lezione, infatti, Malfoy resta ferito dopo aver provocato un ippogrifo, Fierobecco. Nonostante Hagrid riesca a dimostrare la sua innocenza la creatura viene condannata a morte perch\u00e9 ritenuta pericolosa, venendo per\u00f2 salvata da Harry e Hermione. L'anno seguente Hagrid fa la conoscenza di Olympe Maxime, preside dell'istituto magico di Beauxbatons in visita ad Hogwarts per il Torneo Tremaghi anch'essa mezzogigante. Hagrid le rivela la sua natura, ma viene udito dalla subdola giornalista Rita Skeeter, che pubblica un articolo sulla \"Gazzetta del Profeta\" nel tentativo di screditare Silente, includendovi anche alcune false interviste ottenute dai Serpeverde: Hagrid, vergognandosi moltissimo, attraversa un periodo di depressione, uscendone grazie all'aiuto di Harry, Ron, Hermione e Silente stesso. Dopo il ritorno di Voldemort, Hagrid viene mandato in missione da Silente presso i giganti, nella speranza di convincerli a non unirsi alla causa del mago oscuro. La missione \u00e8 un insuccesso, ma Hagrid fa la conoscenza di Grop, il suo fratellastro: decide cos\u00ec di portarlo ad Hogwarts nascondendolo nella Foresta Proibita e tentando di educarlo e di insegnargli a parlare, con scarsi risultati. Al suo ritorno, inoltre, viene posto in verifica da Dolores Umbridge, dipendente del Ministero della Magia nominata docente di Difesa contro le Arti Oscure e Inquisitore Supremo dal Ministro Cornelius Caramell: volendolo cacciare, lo attacca durante la notte assieme a degli Auror, ma Hagrid riesce a fuggire, tornando dopo il licenziamento della Umbridge. L'anno successivo Aragog muore, e durante il suo funerale Harry riesce ad ottenere il ricordo riguardante gli Horcrux da Horace Lumacorno. Hagrid partecipa al trasferimento di Harry da Privet Drive alla Tana, accompagnandolo con la moto volante di Sirius. Tornato ad Hogwarts, viene costretto a fuggire assieme a Grop a causa del suo sostegno verso Harry. Durante l'assalto al castello, Hagrid viene catturato nella Foresta Proibita e costretto a portare al castello il corpo di Harry, apparentemente ucciso da Voldemort: durante la battaglia finale neutralizza il Mangiamorte Walden Macnair, festeggiando poi la caduta di Voldemort per mano di Harry.\nDescrizione.\nAspetto fisico.\nHagrid \u00e8 descritto come un uomo alto e imponente, con una folta criniera di capelli scuri ed arruffati, occhi neri e lucidi, costantemente vestito con un pesante pastrano dotato di un gran numero di tasche nelle quali conserva gli oggetti pi\u00f9 disparati.\nCarattere e personalit\u00e0.\nHagrid rappresenta il classico stereotipo del gigante gentile: bonario, affabile, un buon amico sempre pronto a sostenere e difendere coloro in cui crede. \u00c8 molto leale verso Albus Silente, da lui ritenuto il pi\u00f9 grande mago mai esistito, non tollerando che si parli male di lui o lo si oltraggi in qualsiasi maniera. Non d\u00e0 alcuna importanza alla purezza di sangue, essendo lui stesso un mezzogigante, e reputa la famiglia e i legami di amicizia come qualcosa di indissolubile. Tende a vedere il buono in ogni situazione, tanto quando cerca di allevare creature pericolose quanto in situazioni peggiori come il ritorno di Voldemort.\nHagrid \u00e8 un grande amante degli animali, riuscendo a prendersi cura di molte creature differenti; ha tuttavia una certa predilezione verso le creature pi\u00f9 pericolose, da lui ritenute \"interessanti\": il suo sogno, infatti, \u00e8 di riuscire ad addomesticare un drago. Le sue conoscenze in materia gli consentono di ottenere la cattedra di Cura delle Creature Magiche nel terzo libro.\nDopo essere stato espulso da Hogwarts al terzo anno il preside di allora, Armando Dippet, fu convinto da Silente (ai tempi insegnante di Trasfigurazione) a consentire ad Hagrid di rimanere come guardiacaccia. Durante il periodo in cui Harry frequenta la scuola, Hagrid \u00e8 anche il Custode delle Chiavi e dei Luoghi ad Hogwarts: questo titolo, secondo la Rowling, significa che \"[Hagrid] pu\u00f2 decidere chi entra e chi esce da Hogwarts\". Parte del suo lavoro include condurre gli studenti del primo anno appena arrivati navigando su delle barchette attraverso il lago.\nPoteri e oggetti magici.\nEssendo un mezzogigante Hagrid \u00e8 dotato di una forza e una resistenza superiori alla norma, ed \u00e8 praticamente immune alla maggior parte degli incantesimi. Di contro, le sue abilit\u00e0 in campo magico sono piuttosto scarse, limitandosi alla conoscenza ed esecuzione di incantesimi semplici, spesso resi complicati dall'avere la bacchetta spezzata e mascherata da ombrello.\nBacchetta.\nLa bacchetta di Hagrid \u00e8 in quercia: secondo la Rowling, in Inghilterra questo albero \u00e8 considerato il re della foresta, rendendolo il pi\u00f9 adatto ad una personalit\u00e0 come quella di Hagrid. La bacchetta gli venne spezzata quando venne espulso: egli conserva tuttavia le due met\u00e0 in un ombrello rosa che porta sempre con s\u00e9 con il quale pu\u00f2 fare piccole magie, che per\u00f2 non sempre vanno a buon fine.\nApparizioni in altri media.\nAdattamenti cinematografici.\nHagrid \u00e8 stato interpretato in tutti gli adattamenti cinematografici della serie dall'attore scozzese Robbie Coltrane. Robin Williams era interessato al ruolo e fece quindi richiesta a Chris Columbus, regista dei primi due film, di partecipare al progetto, ma questi lo rifiut\u00f2 a causa della politica che prevedeva solo attori britannici e irlandesi. La Rowling aveva pensato sin dall'inizio a Robbie Coltrane per il ruolo di Hagrid, rispondendo \"RobbieColtraneforHagrid\" tutto d'un fiato quando le venne chiesto chi fosse in cima alla sua lista di scelte per il cast.\nColtrane era gi\u00e0 un fan dei libri e ha commentato che essere parte del franchise di \"Harry Potter\" era \"una cosa fantastica\". La Rowling ha discusso del passato e del futuro di Hagrid con Coltrane, assistendolo nella preparazione per il ruolo. Ha inoltre affermato che \"Robbie \u00e8 semplicemente perfetto per Hagrid perch\u00e9 questi \u00e8 un personaggio veramente amabile, piacevole, comico [...] ma deve avere \u2013 bisogna veramente percepirla \u2013 una certa durezza [...] e credo che Robbie la renda alla perfezione.\"\nL'ex rugbista Martin Bayfield interpreta Hagrid nelle scene di stunt a causa della sua enorme stazza, per enfatizzare l'altezza di Hagrid. Bayfield interpreta anche il giovane Hagrid nel secondo film.\nAccoglienza.\nIGN ha classificato Hagrid come il tredicesimo miglior personaggio di \"Harry Potter\", dicendo che Hagrid \u00e8 diventato un surrogato per il pubblico e che la breve scena in \"Harry Potter e il calice di fuoco\" dove ricorda dei momenti memorabili con Harry, Hermione e Ron ha lasciato loro un \"piacevole ricordo\". Joe Utichi, sempre di IGN, ha descritto Hagrid come il suo settimo personaggio preferito di \"Harry Potter\".\nNella cultura di massa.\nHagrid \u00e8 apparso in molte parodie di \"Harry Potter\". \u00c8 presente in uno scketch del programma statunitense \"Saturday Night Live\", interpretato da Horatio Sanz, nello stesso episodio in cui Lindsay Lohan interpreta Hermione; Bobby Moynihan inoltre ha interpretato Hagrid nel 2012, quando Daniel Radcliffe ha ospitato lo show. Nello show \"Big Impression\" di Alistair McGowan, Hagrid \u00e8 apparso in uno sketch intitolato \"Louis Potter and the Philosopher\u2019s Scone\", dove \u00e8 stato interpretato dallo stesso Robbie Coltrane. Hagrid \u00e8 stato inoltre parodiato in \"Harry Potter and the Secret Chamberpot of Azerbaijan\", un racconto pubblicato da Comic Relief nel 2003, ed \u00e8 stato interpretato da Ronnie Corbett.. Hagrid compare inoltre nella parodia teatrale \"Harry Potter and the Obnoxious Voice\", interagendo con Draco Malfoy e un dissennatore. In un episodio della seconda serie del \"Tracey Ullman's State of the Union\", Tracey Ullman parodizza la Rowling come prepotente e interessata a mantenere le sue creazioni sotto \"copyright\", credendo che un vagabondo stia impersonando Hagrid."}
{"id": "80100", "revid": "712828", "url": "https://it.wikipedia.org/wiki?curid=80100", "title": "Tassorosso", "text": ""}
{"id": "80102", "revid": "712828", "url": "https://it.wikipedia.org/wiki?curid=80102", "title": "Cho Chang", "text": ""}
{"id": "80106", "revid": "254059", "url": "https://it.wikipedia.org/wiki?curid=80106", "title": "Lavorazione a maglia", "text": "La lavorazione a maglia \u00e8 una antichissima arte che si realizza con strumenti chiamati ferri o aghi.\nContrariamente a quanto si potrebbe immaginare, la lavorazione a maglia non \u00e8 un'attivit\u00e0 riservata alla parte femminile della popolazione: fino al XIX secolo il lavoro a maglia era un'attivit\u00e0 economica rilevante e portata avanti soprattutto dagli uomini, solo in seguito alla diffusione dei telai meccanizzati per la lavorazione della maglieria questa \u00e8 diventata attivit\u00e0 di cura riservata alle donne, tuttavia ancora oggi, per esempio, alcuni Taquile\u00f1os, indigeni della regione del Lago Titicaca, si impegnano appunto in questa attivit\u00e0.\nGli strumenti di base: i ferri.\nGli strumenti di base dei lavori a maglia sono i \"ferri\", che si possono trovare in commercio in diversi materiali la cui scelta dipende dal gusto personale: acciaio, alluminio anodizzato, alluminio verniciato, plastica, acrilico (plexiglas), ottone cavo nichelato, fibra di carbonio, bamb\u00f9 e legno.\nI ferri si possono dividere in tre categorie:\nGli strumenti di base: gli accessori.\nOltre ai ferri, \u00e8 necessario avere a portata di mano altri strumenti:\nCi sono anche accessori facoltativi come:\nIn ogni caso, \u00e8 buona abitudine tenere a portata di mano carta e penna, per eventuali conteggi, promemoria, ecc.\nI filati.\nPer la lavorazione a maglia, si possono usare diversi tipi di filato:\nLe fibre vegetali.\nI primi filati ad essere utilizzati furono quelli derivanti dalle fibre vegetali come:\nLe fibre animali.\nLa filatura della lana si svilupp\u00f2 invece dopo quella delle fibre vegetali e furono gli Assiri e i Babilonesi a scoprire l'arte della lavorazione di questo materiale, arte che si diffuse rapidamente in tutto l'Occidente.\nDopo l'anno Mille, fu l'Italia a distinguersi per la produzione della lana, soprattutto per i prodotti provenienti da Firenze. Durante il Medioevo il commercio della lana rappresent\u00f2 il settore pi\u00f9 redditizio dell'economia inglese.\nDalla met\u00e0 del Quattrocento, il re d'Inghilterra decise che il mercato della lana dovesse svolgersi in una sola citt\u00e0 e a tale scopo venne nominata Calais, situata sulle coste francesi del canale della Manica.\nLa supremazia dei mercanti inglesi dur\u00f2 fino a quando si impose sul mercato la \"Compagnia dei Mercanti Avventurieri\" che commercializzava tessuti ottenuti da lana inglese, ma lavorati nei Paesi Bassi e nelle Fiandre grazie alla diffusione del telaio meccanico.\nQuanto alla seta, ricavata dal filamento del bozzolo del baco da seta, la cui lavorazione si praticava gi\u00e0 nella Cina del 2600 a.C. circa, era gi\u00e0 nota ai romani, che importavano pezze e filo. L'allevamento del baco da seta fu introdotto in Europa in epoca medievale ed \u00e8 stato praticato soprattutto nel nord Italia e particolarmente nella zona di Como.\nOggi in commercio vi sono vari tipi di filati che si possono ottenere dalla tessitura di fibre naturali, animali o vegetali oppure chimiche, artificiali e sintetiche.\nConsigli.\nLa tipologia e finezza del filato vanno scelte in base al lavoro che si vuole eseguire, preferendo lane o cotoni di buona qualit\u00e0 e che, per ogni colore utilizzato, appartengano allo stesso lotto di tintura, di modo che le diverse matasse, gomitoli o rocche in uso per quel colore non presentino differenze di tonalit\u00e0. Il codice identificativo del lotto di tintura \u00e8 detto \"numero di bagno\" e solitamente \u00e8 riportato sull'etichetta accanto al codice del colore.\nSe il filato si presenta in matasse, queste vanno dipanate trasformandole in gomitoli, operazione che si attua tramite un apposito strumento chiamato arcolaio o, in assenza di quest'ultimo, utilizzando due sedie ravvicinate con gli schienali in posizione contrapposta. \nLa seduta ideale per lavorare con i ferri tradizionali senza affaticare le braccia \u00e8 con schienale rigido e senza braccioli. I ferri circolari invece, grazie alla loro maneggevolezza, non richiedono accortezze riguardo seduta e posizione di lavoro, per cui possono essere utilizzati praticamente ovunque, compreso a letto. \u00c8 buona norma lavorare in un ambiente ben illuminato e fare una pausa di tanto in tanto, badando per\u00f2 a non lasciare il ferro a met\u00e0, per evitare che, alla ripresa del lavoro, le maglie risultino irregolari. Importante \u00e8 anche il frequente controllo delle misure del capo in esecuzione; detta misurazione deve avvenire sempre su un piano orizzontale, evitando di tirare il manufatto in senso orizzontale o verticale, e possibilmente servendosi di una riga rigida, anzich\u00e9 di un metro a nastro da sarta.\nLa lavorazione a maglia nell'arte.\nNella storia dell'arte, molti pittori si sono occupati di figure femminili intente nel lavoro a maglia:\nI lavori a maglia.\nI lavori a maglia vengono eseguiti utilizzando \"ferri da maglia\" che possono essere, a seconda del tipo di lavoro e della consuetudine del territorio, due ad una sola punta (per ottenere lavorazioni piatte da cucire per produrre maglioni o coperte in pezzo o strisce di dimensioni modeste), quattro, cinque o pi\u00f9 a doppia punta (per ottenere lavorazioni tubolari di piccole dimensioni come per guanti o calze, tuttavia prima dell'invenzione dei ferri circolari venivano anche usati per la produzione di maglioni e altri capi privi di cuciture o assemblati con la tecnica dello steeking), oppure i ferri circolari, con due punte e un cavo flessibile e di varia lunghezza (da 30 a 150\u00a0cm) che le connette, che viene usato singolo (con il quale \u00e8 possibile sia ottenere tessuti sia piatti sia tubolari, per eseguire maglioni o parti di maglione, cappelli ecc.).\nSi possono realizzare lavori a maglia consistenti in capi di abbigliamento, ma anche coperte, tovaglie, tende e un gran numero di altri oggetti di uso domestico, o anche solo decorativi.\nI filati principalmente utilizzati per i lavori a maglia sono la lana, il cotone, il lino, la seta e numerose fibre artificiali o sintetiche, anche frammiste con i filati naturali.\nLavorare a maglia necessita di pazienza inversamente proporzionale al grado di difficolt\u00e0 del lavoro (pi\u00f9 il lavoro \u00e8 intricato pi\u00f9 e interessante lavorarlo), creativit\u00e0 e manualit\u00e0.\nCuriosit\u00e0.\nDemocrito (V secolo a.C.) scriveva: \u00abNoi siamo stati discepoli delle bestie nelle arti pi\u00f9 importanti: del ragno nel tessere e nel rammendare...\u00bb."}
{"id": "80107", "revid": "124222919", "url": "https://it.wikipedia.org/wiki?curid=80107", "title": "Midlands Orientali", "text": "Le Midlands Orientali (\"East Midlands\" in inglese) sono una delle regioni dell'Inghilterra e occupano per la maggior parte la zona orientale della regione tradizionale delle Midlands. Le citt\u00e0 principali sono Nottingham, Leicester e Derby. Le Midlands Orientali confinano con le regioni Est dell'Inghilterra a sud-est, Sud Est a sud, Midlands Occidentali a ovest, Nord Ovest a nord-ovest e Yorkshire e Humber a nord. A est sono bagnate dal Mare del Nord. \"East Midlands Councils\" \u00e8 il coordinamento delle autorit\u00e0 locali.\nAltre citt\u00e0 nella regione comprendono Bolsover, Boston, Chesterfield, Corby, Daventry, Kettering, Hinckley, Lincoln, Long Eaton, Loughborough, Lutterworth, Oakham, Mansfield, Matlock, Market Harborough, Melton Mowbray, Newark, Northampton, Rushden, Sutton-in-Ashfield, Uppingham, Wellingborough e Worksop."}
{"id": "80108", "revid": "125670629", "url": "https://it.wikipedia.org/wiki?curid=80108", "title": "Serie di Fourier", "text": "In matematica, in particolare in analisi armonica, la serie di Fourier \u00e8 una rappresentazione di una funzione periodica mediante una combinazione lineare di funzioni sinusoidali. Questo tipo di decomposizione \u00e8 alla base dell'analisi di Fourier.\nStoria.\nLa serie prende il nome dal matematico francese Joseph Fourier (1768-1830), il quale fu il primo a studiare sistematicamente tali serie infinite. In precedenza esse erano state oggetto di investigazioni preliminari da parte di Eulero, d'Alembert e Daniel Bernoulli. Fourier applic\u00f2 tali serie alla soluzione dell'equazione del calore, pubblicando i suoi risultati iniziali nel 1807 e nel 1811. L'opera pi\u00f9 ampia, intitolata \"Th\u00e9orie analytique de la chaleur\", fu pubblicata nel 1822. Dopo la met\u00e0 del secolo Dirichlet e Riemann riformularono i risultati di Fourier con maggiore rigore e precisione e in forma pi\u00f9 soddisfacente. \nSuccessivamente sono state introdotte molte altre forme di trasformate integrali che hanno esteso l'idea iniziale di rappresentare ogni funzione periodica come sovrapposizione di armoniche. Esistono infatti molte altre successioni di funzioni ortogonali che godono di propriet\u00e0 simili a quelle dell'analisi di Fourier, spesso corrispondenti a soluzioni di una opportuna equazione differenziale come, ad esempio, le successioni di funzioni di Bessel. Un'ampia classe di successioni utili, inoltre, \u00e8 quella delle soluzioni dei cosiddetti problemi di Sturm-Liouville. Essi si riconducono anche alle soluzioni di equazioni di Schr\u00f6dinger della meccanica ondulatoria.\nDefinizione.\nUn polinomio trigonometrico \u00e8 una funzione periodica di periodo formula_1 definita sul campo reale del tipo\ndove i coefficienti formula_4 e formula_5 sono numeri reali, i coefficienti formula_6 sono in generale complessi ed formula_7 \u00e8 intero. La seconda forma si ricava dalla prima applicando la formula di Eulero.\nSi definiscano, al variare di formula_8, le funzioni\ne sia\nun prodotto interno in formula_11, dove formula_12 \u00e8 l'intervallo formula_13.\nAllora formula_14 \u00e8 un sistema di funzioni ortonormali rispetto al prodotto interno cos\u00ec definito. Si ha infatti\nUn tale sistema ortonormale in formula_11 \u00e8 detto \"sistema ortonormale trigonometrico\", ed \u00e8 un sistema completo.\nSi definisce serie di Fourier di una funzione formula_17 a quadrato sommabile la rappresentazione della funzione per mezzo di una combinazione lineare dei vettori di base formula_18 del sistema ortonormale trigonometrico:\nI coefficienti della combinazione sono quindi la proiezione della funzione sui vettori di base stessi\ne sono detti \"coefficienti di Fourier\". \nLe somme parziali della serie di Fourier sono ottenute troncando la serie in modo simmetrico\nLa serie di Fourier di una funzione pu\u00f2 essere espressa in diverse forme matematicamente equivalenti: rettangolare, complessa e polare.\nForma rettangolare.\nSi consideri una funzione di una variabile reale a valori complessi formula_22 che sia periodica con periodo formula_23 e a quadrato integrabile sull'intervallo formula_24. Si definiscono i coefficienti tramite la \"formula di analisi\":\ne la rappresentazione mediante serie di Fourier di formula_26 \u00e8 allora data dalla \"formula di sintesi\"\nCiascuno dei termini di questa somma \u00e8 chiamato \"modo di Fourier\". Nell'importante caso particolare nel quale la formula_26 \u00e8 una funzione a valori reali, spesso risulta utile servirsi dell'identit\u00e0 formula_29 per rappresentare equivalentemente formula_22 come combinazione lineare infinita di funzioni della forma formula_31 e formula_32. Si ottiene la serie di Fourier:\nCon formula_12 periodo della funzione e dove:\nPer funzioni pari compaiono solo i coseni:\nmentre per funzioni dispari compaiono solo i seni:\nI coefficienti formula_4 e formula_5 esprimono le ampiezze, ovvero i pesi delle sinusoidi e cosinusoidi, e formula_40 corrisponde al valore medio in un periodo della funzione formula_26. Tale formulazione si riconduce alla precedente rappresentazione se:\ne\nForma complessa.\nLa serie di Fourier in forma complessa di una funzione formula_26 \u00e8:\nin cui formula_46 e formula_47\nI coefficienti formula_48 sono calcolati tramite la relazione:\nSe la funzione formula_26 \u00e8 reale i coefficienti formula_48 soddisfano la propriet\u00e0 di simmetria hermitiana:\nQuesto fatto si pu\u00f2 vedere esplicitando la somma dei termini di ordine formula_7 e formula_54 della serie:\nDa cui, servendosi delle propriet\u00e0 delle funzioni trigonometriche (in particolare della parit\u00e0 del coseno e della disparit\u00e0 del seno) si trova:\nSi vede dunque che per avere una funzione reale descritta in serie di Fourier, la quantit\u00e0 formula_57 deve essere reale, mentre la quantit\u00e0 formula_58 deve essere immaginaria pura per ogni formula_59. Entrambe le condizioni sono verificate dalla propriet\u00e0 di simmetria hermitiana dei coefficienti.\nForma polare.\nUn'altra forma in cui \u00e8 possibile esprimere la serie di Fourier di una funzione formula_26 reale \u00e8 la forma polare:\nI coefficienti formula_62, formula_6 e formula_64 possono essere definiti partendo dai coefficienti formula_48 della forma complessa:\nConvergenza delle serie di Fourier.\nIn generale, la serie di Fourier di una funzione continua definita sulla circonferenza unitaria non converge alla funzione stessa, e di conseguenza la scrittura:\nnon vale per ogni funzione. Questo pu\u00f2 essere provato, ad esempio, attraverso il teorema di Banach-Steinhaus. In particolare, per ogni numero reale formula_68 esiste un sottoinsieme denso formula_69 dello spazio formula_70 delle funzioni continue definite su formula_12 tale che:\nSi dimostra tuttavia che per formula_73 esiste un polinomio trigonometrico formula_74 tale che:\nper ogni formula_76 reale. In particolare, nel 1904 il matematico ungherese Lip\u00f3t Fej\u00e9r mostr\u00f2 che la media aritmetica delle somme parziali della serie di Fourier di formula_77 converge uniformemente al valore della funzione stessa.\nNonostante i coefficienti di Fourier formula_78 e formula_79 si possano definire formalmente per ogni funzione tale per cui abbia senso considerare gli integrali che li caratterizzano, la convergenza della serie definita attraverso di essi alla funzione dipende dalle propriet\u00e0 specifiche di tale funzione. Se formula_22 \u00e8 a quadrato integrabile si ha:\nottenendo cos\u00ec una convergenza nella norma dello spazio \"L\"\u00b2.\nEsistono altri criteri che consentono di garantire che la serie converga in un dato punto, ad esempio il fatto che la funzione sia differenziabile nel punto. Anche una discontinuit\u00e0 con salto \u00e8 accettabile, poich\u00e9 se la funzione possiede derivate a sinistra e a destra allora la serie di Fourier converge al valore medio dei rispettivi limiti a sinistra e a destra. Si pu\u00f2 tuttavia riscontrare il fenomeno di Gibbs, e si ha la possibilit\u00e0 che la serie di Fourier di una funzione continua non converga punto per punto.\nPropriet\u00e0.\nLe propriet\u00e0 delle serie di Fourier sono in gran parte conseguenze delle propriet\u00e0 di ortogonalit\u00e0 e di omomorfismo delle funzioni formula_82, ed in generale delle propriet\u00e0 del gruppo delle rotazioni. Le funzioni formula_83 appartenenti alla base ortonormale sono omomorfismi del gruppo additivo della retta reale sul gruppo circolare, ovvero dell'insieme dei numeri complessi di modulo unitario dotato dell'ordinaria moltiplicazione del campo complesso. Come conseguenza di questo fatto, se:\nallora, denotando con formula_85 la trasformata di formula_86, si ha:\nInoltre, se formula_88 \u00e8 la trasformata di formula_89, allora:\nOssia, il coefficiente di Fourier della convoluzione di due funzioni \u00e8 il prodotto dei coefficienti di Fourier dello stesso grado delle due funzioni stesse. \nScambiando i ruoli di prodotto usuale e prodotto di convoluzione, se formula_91 allora i coefficienti di tale funzione prodotto sono dati dalla convoluzione su formula_92 dei coefficienti delle funzioni formula_77 e formula_86:\nI teoremi di Riesz-Fischer e Parseval determinano inoltre due importanti propriet\u00e0 delle serie di Fourier.\nIl teorema di Riesz-Fischer.\nIl teorema di Riesz-Fischer stabilisce che in uno spazio completo ogni successione in formula_96 definisce una funzione a quadrato integrabile. In particolare, il teorema determina le condizioni per cui gli elementi di una successione in formula_96 sono i coefficienti di Fourier di un qualche vettore di formula_98. \nSia formula_99 un sistema ortonormale di polinomi in uno spazio di Hilbert formula_100 e sia formula_6 una successione. Allora esiste un unico vettore formula_102 tale che gli elementi della successione siano i coefficienti di Fourier di formula_103\ndove formula_105 \u00e8 un prodotto interno. La successione definisce quindi una funzione formula_77 in formula_98.\nIl teorema di Parseval.\nSiano formula_108 e formula_109 due funzioni Riemann integrabili a valori complessi definite su formula_110. Siano esse periodiche con periodo formula_23; e siano le loro serie di Fourier date rispettivamente da:\nAllora:\nCome caso particolare, se formula_114 si ha:\nEsempio.\nSi consideri la funzione formula_116 (funzione identit\u00e0) per formula_117. Se si vuole considerare il suo sviluppo all'esterno di questo dominio, la serie di Fourier richiede implicitamente che questa funzione sia periodica (l'estensione periodica della funzione identit\u00e0 \u00e8 una funzione a dente di sega).\nPer calcolare i coefficienti di Fourier di questa funzione conviene osservare che formula_77 \u00e8 una funzione dispari, quindi si esprimer\u00e0 come una somma solo di seni, dato che formula_32\u00e8 una funzione dispari. Osservare la parit\u00e0 della funzione aiuta a ridurre i calcoli perch\u00e9 annulla dei coefficienti (in questo caso quelli del coseno).\nQuindi la serie di Fourier per la funzione in esame \u00e8:\nPu\u00f2 essere interessante vedere l'applicazione della serie di Fourier al calcolo del valore formula_124 della funzione zeta di Riemann."}
{"id": "80109", "revid": "2128848", "url": "https://it.wikipedia.org/wiki?curid=80109", "title": "Scuola senese", "text": "La scuola senese di pittura fior\u00ec in Italia tra il XIII ed il XV secolo e riusc\u00ec a competere con Firenze, nonostante fosse pi\u00f9 conservativa e si focalizzasse maggiormente sulla bellezza decorativa e l'eleganza dell'ultimo periodo dell'arte gotica.\nTra i suoi rappresentanti pi\u00f9 importanti troviamo Duccio di Buoninsegna, le cui opere mostrano una certa influenza bizantina, il suo apprendista Simone Martini, Pietro e Ambrogio Lorenzetti, Domenico e Taddeo di Bartolo, Stefano di Giovanni (il \"Sassetta\") e Matteo di Giovanni.\nNel XVI secolo ne fecero parte i manieristi Domenico di Pace Beccafumi e Giovanni Antonio Bazzi (il \"Sodoma\").\nDuecento.\nI primi dipinti conservati a Siena e nel territorio risalgono al periodo tra la fine del XII secolo e gli inizi del XIII. Opere come le croci dipinte di San Giovanni d'Asso (museo di Pienza), del convento di Santa Chiara (pinacoteca nazionale di Siena) o dell'abbazia di Sant'Antimo (museo di Montalcino) mostrano un forte sostrato romanico.\nLa prima opera sicuramente datata (1215) \u00e8 un dossale con il \"Paliotto del Salvatore\", dove si nota gi\u00e0 l'innesto di una forte influenza bizantina. Allo stesso autore anonimo (Maestro di Tressa), \u00e8 attribuita la \"Madonna dagli occhi grossi\", in origine sull'altare maggiore del duomo (1220-1230).\nIl passaggio a Siena di Coppo di Marcovaldo, prigioniero di Montaperti nel 1261, porta in citt\u00e0 un pi\u00f9 forte influsso bizantino, con la sua \"Madonna del Bordone\" (chiesa dei Servi, tavola oggi alterata da una ridipintura trecentesca dei volti di Maria e Ges\u00f9), che venne ripresa da Guido da Siena, figura famosa come primo esponente della scuola senese sebbene in larga parte ancora avvolta dal mistero. Tale autore firm\u00f2 la \"Maest\u00e0 di San Domenico\" (chiesa di San Domenico, Siena) verosimilmente negli anni sessanta del Duecento, sebbene la data apposta sulla tavola, oggi ritenuta una nota prettamente simbolica, riporti il 1221: sulla base di tale data venne sostenuta a lungo la priorit\u00e0 della scuola senese su tutte le altre toscane e italiane.\nContemporanei di Guido furono Dietisalvi di Speme e Guido di Graziano, caratterizzati da un energico ed espressivo bizantinismo: quest'ultimo risent\u00ec dell'influenza di Cimabue per la ricchezza di tonalit\u00e0 dei colori e la fluidit\u00e0 delle linee; gli sono attribuiti i dipinti con \"San Pietro in trono\" e con \"San Francesco\" della Pinacoteca nazionale di Siena.\nLe personalit\u00e0 pittoriche di questo periodo sono documentate anche nelle \"biccherne\", i dipinti commissionati dalle magistrature cittadine della Biccherna e della Gabella per decorare le coperte lignee dei libri contabili annuali.\nIn scultura si ebbe nel corso dello stesso secolo la realizzazione del pulpito del Duomo di Siena opera di Nicola Pisano (1266-1269), mentre il figlio, Giovanni Pisano venne incaricato della decorazione scultorea della facciata del duomo (1284-1297).\nDal manipolo di pittori attivi in citt\u00e0 allo scorcio del secolo, scatur\u00ec, col fondamentale esempio di Cimabue, la personalit\u00e0 ben pi\u00f9 alta e complessa di Duccio di Buoninsegna. Tra le sue prime opere figurano la \"Madonna di Crevole\" (dall'eremo di Montespecchio, oggi nel Museo dell'Opera metropolitana del Duomo, 1280 circa) e la \"Madonna dei Francescani\" (Pinacoteca nazionale, 1290 circa)), nelle quali si avverte il progressivo inserimento di elementi della pittura gotica e di una maggiore spontaneit\u00e0 nei gesti del Bambino. Del 1288 \u00e8 la vetrata circolare del Duomo, oggi nel Museo dell'Opera metropolitana, della quale Duccio forn\u00ec il disegno e sulla quale intervenne poi a pennello.\nPrima met\u00e0 del Trecento.\nDuccio di Buoninsegna realizz\u00f2 tra il 1308 e il 1311 la pala d'altare della \"Maest\u00e0 del Duomo\", conservata nel Museo dell'Opera metropolitana del Duomo, con predella e coronamento e decorata anche sul retro con scene della Passione di Cristo. Allo stesso autore \u00e8 attribuito da alcuni anche l'affresco con \"Resa del castello di Giuncarico\" del Palazzo Pubblico. La sua arte era caratterizzata dalla fusione di diverse tradizioni: la contemporanea pittura bizantina dei Paleologi, le figure monumentali di Cimabue, rese con le linee morbide ed eleganti e con la raffinata gamma cromatica della pittura gotica.\nSeguaci di Duccio furono il nipote Segna di Bonaventura (\"Madonna con Bambino\" della chiesa dei Servi) e Ugolino di Nerio (\"Vergine dolente\" e \"Crocifissione\" nella Pinacoteca nazionale).\nLa \"Maest\u00e0 del Palazzo Pubblico\", affresco nella \"sala del Mappamondo\" del Palazzo Pubblico, venne eseguita da Simone Martini che fu probabilmente allievo di Duccio, tra il 1312 e il 1315. La \"Maest\u00e0\" di Simone Martini \u00e8 pi\u00f9 vicina al gusto gotico, gi\u00e0 acquisito dagli orafi senesi, e tiene conto delle novit\u00e0 giottesche nella rappresentazione dello spazio, la cui profondit\u00e0 \u00e8 resa mediante la raffigurazione prospettica del baldacchino e dalla disposizione delle figure intorno al trono. A Simone Martini \u00e8 ancora attribuita la \"Madonna con Bambino da Lucignano d'Arbia\" e la tavola con il \"Beato Agostino Novello\", entrambi nella Pinacoteca nazionale. Nel 1328, tornato a Siena, Simone Martini esegu\u00ec un altro affresco nella \"sala del Mappamondo\", \"Guidoriccio da Fogliano all'assedio di Montemassi\". Nel 1333 firm\u00f2 insieme al cognato Lippo Memmi (autore anche della \"Madonna del Popolo\" nella chiesa dei Servi) l'\"Annunciazione tra i santi Ansano e Margherita\" per l'altare di sant'Ansano nel duomo, oggi agli Uffizi.\nA Pietro Lorenzetti, anch'egli della scuola duccesca e sensibile alle novit\u00e0 giottesche, si deve la \"Pala del Carmine\" della Pinacoteca nazionale (1329), pala d'altare raffigurante la Madonna con Bambino e santi, caratterizzata come altre sue opere dai gesti spontanei e dai colloqui di sguardi delle figure sacre. Insieme al fratello Ambrogio esegu\u00ec nel 1335 gli affreschi sulla facciata dell'ospedale di Santa Maria della Scala, perduti nel Settecento. Del ciclo di affreschi della sala capitolare della chiesa di San Francesco (1336-1337) restano, oggi staccati, la \"Crocifissione\", conservata in una cappella della chiesa, e il \"Cristo risorto\", nel Museo diocesano. Dello stesso periodo l'affresco mutilo della chiesa di San Domenico con un cavaliere presentato alla Vergine da san Giovanni Battista. Nel 1342 era terminata la pala d'altare con la \"Nativit\u00e0 della Vergine\" per l'altare di San Savino nel Duomo, oggi nel Museo dell'Opera metropolitana del Duomo.\nAl fratello di Pietro, Ambrogio Lorenzetti, si devono gli affreschi del \"Buon governo\" e del \"Cattivo governo\", nella \"sala della Pace\" del Palazzo Pubblico (1337-1339 e ancora la \"Madonna del Latte\" nel Museo diocesano, affreschi con scene dalla \"Vita di San Francesco\" nella chiesa del santo, e la \"Maest\u00e0 di Sant'Agostino\", lunetta affrescata nella chiesa di Sant'Agostino. La sua \"Annunciazione\", oggi agli Uffizi, mostra precoci ricerche spaziali (mattonelle del pavimento) e figure con volumi pacati e gravi.\nNegli stessi anni la scultura con Tino da Camaino, Goro di Gregorio e Giovanni d'Agostino mostra la volont\u00e0 di procedere sulla stessa strada della pittura gotica di Simone Martini, con atteggiamenti sinuosi ed eleganti e ritmo sciolto dei panneggi.\nSeconda met\u00e0 del Trecento.\nNella seconda met\u00e0 del Trecento si susseguirono diversi pittori che elaborarono i modelli di Simone Martini e dei Lorenzetti, come il miniatore Niccol\u00f2 di ser Sozzo (\"Assunta del Caleffo bianco\", nell'Archivio di Stato) o Luca di Tomm\u00e8 (polittico di \"Sant'Anna Metterza\"), che firmarono insieme il polittico con \"Madonna con Bambino tra i santi Giovanni Battista, Tommaso, Benedetto e Stefano\", datato al 1362.\nA Bartolomeo Bulgarini (per la critica forse coincidente con Ugolino Lorenzetti e con il Maestro d'Ovile) \u00e8 attribuita una \"Assunta\" della Pinacoteca nazionale, rivestita d'oro, a Lippo Vanni, miniatore e pittore, si devono l'affresco monocromo della \"Battaglia della Val di Chiana\", nella \"sala del Mappamondo\" del Palazzo Pubblico, e il ciclo di \"Storie della Vergine\" affrescato nella chiesa di San Leonardo al Lago.\nDi poco successivo \u00e8 Bartolo di Fredi (\"Adorazione dei Magi\", nella Pinacoteca nazionale, che dispiega un vivace tono narrativo e il gusto per la descrizione dei particolari lussuosi), che tenne bottega insieme ad Andrea di Vanni, quest'ultimo partecipe di un vero e proprio revival dei modi di Simone Martini (affresco \"Santa Caterina e devota\" nella chiesa di San Domenico, del 1390), a cui partecip\u00f2 anche Jacopo di Mino del Pellicciaio (\"Incoronazione di santa Caterina d'Alessandria\", nella Pinacoteca nazionale), mentre Paolo di Giovanni Fei fondeva la spazialit\u00e0 di Pietro Lorenzetti con l'eleganza dei gesti di Simone Martini (\"Nativit\u00e0 della Vergine\" della Pinacoteca nazionale).\nA cavallo tra la fine del XIV e gli inizi del XV secolo Taddeo di Bartolo \u00e8 autore di una \"Annunciazione\" del 1409, che riprende in parte quella celebre di Simone Martini, distendendola in forme pi\u00f9 ampie e pacate e con un sapiente equilibrio cromatico e negli stessi anni affresca la \"cappella dei Nove\" nel Palazzo Pubblico, dove sono raffigurati con precoce spirito umanistico uomini famosi dell'antichit\u00e0 con cartigli in latino, presi come esempi di buon governo. Negli stessi anni la \"sala di Balia\", sempre del Palazzo Pubblico, venne affrescata dal forestiero Spinello Aretino insieme al figlio Parri, con \"Storie di papa Alessandro III\", senese, mentre la volta venne affrescata con figure di santi da Martino di Bartolomeo.\nNella seconda met\u00e0 del secolo la scultura abbandon\u00f2 la lezione dei maestri del periodo precedente per tornare ai modelli di Nicola e Giovanni Pisano: tra gli scultori senesi ci fu anche Piero d'Angelo, padre di Jacopo della Quercia.\nQuattrocento.\nNel XV secolo la pittura senese segu\u00ec la propria tradizione, accogliendo solo superficialmente l'impostazione prospettica e i nuovi schemi compositivi provenienti da Firenze: i modelli restarono l'\"Annunciazione\" di Simone Martini e l'affresco del \"Buon governo\" di Ambrogio Lorenzetti.\nStefano di Giovanni, detto il Sassetta, formatosi a Siena, aveva recepito gli interessi per la prospettiva dei , approfonditi per la conoscenza della contemporanea pittura fiorentina, e contemporaneamente fu influenzato dallo stile gotico internazionale di Gentile da Fabriano. Nel 1423 esegu\u00ec la \"Pala della Lana\", pala d'altare per la corporazione omonima oggi dispersa tra vari musei, nel 1432 la \"Madonna della Neve\" per il Duomo, oggi agli Uffizi. Alcuni tavolette, da dipinti pi\u00f9 ampi dispersi, si conservano nella collezione Chigi Saracini.\nIl Maestro dell'Osservanza, forse da identificare con Sano di Pietro agli inizi della carriera e fortemente influenzato dal Sassetta, prende il nome da una \"Madonna con Bambino e i santi Ambrogio e Gerolamo\" dalla basilica dell'Osservanza. La prima opera nota di Sano di Pietro \u00e8 il \"Polittico dei Gesuati\" nella Pinacoteca nazionale, datata al 1444, dove ripete stilemi e composizioni gi\u00e0 consolidate. La sua vena narrativa si esplica nei piccoli formati delle predelle e nelle scene di cronaca cittadina (\"Predica di san Bernardino in piazza del Campo\" e \"Predica di san Bernardino in piazza San Francesco\").\nGiovanni di Paolo \u00e8 influenzato dalla pittura tardo gotica lombarda e fiamminga, visibile nell'importanza data al paesaggio, irreale, che domina lo sfondo, con attenta definizione dei particolari anche a grande distanza (\"Madonna dell'Umilt\u00e0\" del 1435, nella Pinacoteca nazionale). Pietro di Giovanni d'Ambrogio fu invece pi\u00f9 recettivo alle novit\u00e0 della pittura rinascimentale fiorentina e produsse opere con novit\u00e0 iconografiche e compositive.\nLe numerose immagini della Vergine dipinte da Matteo di Giovanni rivelano il perdurare della tradizione locale, nonostante l'attenzione per le ricerche anatomiche fiorentine. A lui si devono anche gli affreschi con la \"Strage degli Innocenti\" del Palazzo Pubblico, con composizione affollata ed esasperata espressione di sentimenti. Suoi allievi, che operarono negli ultimi anni del secolo, furono Guidoccio Cozzarelli e Pietro di Francesco Orioli (\"Visitazione\" alla Pinacoteca nazionale, che recepisce influssi da Domenico Ghirlandaio).\nDomenico di Bartolo fu il primo pittore senese a produrre opere schiettamente rinascimentali come la \"Madonna dell'Umilt\u00e0\" del 1433, nella Pinacoteca nazionale, con lo scorcio delle gambe e del cartiglio e i volti degli angeli musicanti che riprendono modelli di Filippo Lippi. Negli anni tra il 1441 e il 1444 dipinse per il \"Pellegrinaio\" dell'ospedale di Santa Maria della Scala un ciclo di affreschi sulla storia dell'istituzione e le sue attivit\u00e0 quotidiane. A Lorenzo di Pietro, detto il Vecchietta si deve nello stesso ciclo il \"Sogno della madre del beato Sorore\" e, negli anni tra il 1446 e il 1449, gli affreschi della \"Sagrestia vecchia\" dello stesso complesso. Il Vecchietta si era formato a Firenze e aveva lavorato con Masolino da Panicale e giunto a Siena immise le novit\u00e0 fiorentine nella tradizione locale. A lui si devono numerose opere: l'\"Arliquiera\" dell'Ospedale (armadio dipinto per la conservazione delle reliquie), con figure di santi e scene della Passione di Cristo inquadrate in ambienti resi in prospettiva, l'affresco con la \"Piet\u00e0\" dalla chiesa di San Francesco nel Museo diocesano, gli affreschi del battistero del duomo (1450-1453), aggiornati alle novit\u00e0 fiorentine nell'inquadramento architettonico, nelle anatomie dei personaggi e negli sfondi a paesaggio.\nImportante fu il soggiorno a Siena due miniatori padani, Liberale da Verona (dal 1466) e Girolamo da Cremona, allievo di Andrea Mantegna (dal 1470), che introdussero variet\u00e0 di pose e atteggiamenti in figure di solida concezione e una libert\u00e0 nell'uso del colore sconosciuti alla tradizione locale.\nFrancesco di Giorgio Martini form\u00f2 una bottega con numerosi collaboratori, che recep\u00ec influssi fiorentini da Sandro Botticelli. Neroccio di Bartolomeo de' Landi, formatosi come lui alla bottega del Vecchietta, ne fu socio fino al 1475; utilizz\u00f2 una approfondita conoscenza della cultura artistica contemporanea nell'ambito della tradizionale elegante linearismo senese. Allievo del Vecchietta era stato anche Benvenuto di Giovanni, autore degli affreschi con \"I miracoli di Sant'Antonio\" nel battistero del Duomo. Prosegu\u00ec la bottega il figlio Girolamo di Benvenuto.\nNell'ultimo decennio del secolo soggiorn\u00f2 a Siena Luca Signorelli, che vi dipinse gli affreschi monocromi della \"Sibilla eritrea\" e della \"Sibilla tiburtina\" nella cappella Bichi della chiesa di Sant'Agostino.\nNello stesso secolo la scultura vide la presenza a Siena di Lorenzo Ghiberti e di Donatello, oltre che del senese Jacopo della Quercia. Parallelamente prosegu\u00ec la tradizione locale della scultura lignea policroma (Domenico di Niccol\u00f2, Francesco di Valdambrino). Eseguirono anche opere di scultura diversi tra i pittori gi\u00e0 citati (il Vecchietta, Francesco di Giorgio Martini, Neroccio di Bartolomeo de' Landi, Giacomo Cozzarelli), mentre solo scultori furono Antonio Federighi e Giovanni di Stefano, figlio del Sassetta.\nI diversi artisti attivi a Siena soprattutto nel Quattrocento, fornirono inoltre i disegni per i pannelli in commesso marmoreo del pavimento del Duomo.\nCinquecento.\nL'ultima importante stagione dell'arte senese si ebbe nel XVI secolo, quando la citt\u00e0, autonoma e defilata da Firenze, conobbe un notevole sviluppo sotto la signoria di Pandolfo Petrucci. Il principale cantiere artistico era ancora il Duomo, dove lavor\u00f2 anche Michelangelo nel 1501 e dove Pinturicchio, nel 1502, affresc\u00f2 la Libreria Piccolomini usando, in parte, disegni di Raffaello. Grande impegno veniva inoltre profuso nel completamento del pavimento istoriato.\nImportanti sviluppi si ebbero con l'arrivo in citt\u00e0 del pittore piemontese Giovanni Antonio Bazzi, detto il Sodoma, che arricch\u00ec la composta maniera di Perugino alle novit\u00e0 leonardesche che aveva visto a Milano, ma fu soprattutto Domenico Beccafumi a creare uno stile sperimentale basato sugli effetti di luce, di colore e di scioltezza disegnativa. Nelle sue opere, come la \"Santa Caterina che riceve le stimmate\", si nota un'ispirazione alla tradizione quattrocentesca (da Perugino), ma con una sensibilit\u00e0 spaziale pi\u00f9 grandiosa, figure allungate e sottili, espressioni assorte e una sensibilit\u00e0 tutta personale per luce e colore.\nNell'inevitabile competizione tra i due artisti, l'estro originalissimo di Beccafumi perse alcune commissioni a favore delle forme pi\u00f9 classiche e rassicuranti del Sodoma. Una figura di mediazione fu quella di Bartolomeo Neroni, detto il Riccio, che ebbe una nutrita serie di allievi e continuatori, attivi in tutto il territorio senese. Un valido continuatore del Beccafumi fu Alessandro Casolani.\nQuando Beccafumi mor\u00ec, dopo aver lavorato ininterrottamente per quarant'anni nella sua citt\u00e0, era il 1551. Solo due anni dopo, nel 1553, la citt\u00e0 venne sanguinosamente espugnata da Cosimo I de' Medici, perdendo la sua secolare indipendenza e, praticamente, anche il suo ruolo di capitale artistica.\nSeicento.\nAgli inizi del Seicento, la cultura artistica cittadina aveva accolto le istanze della Controriforma, sviluppando un delicato colorismo derivato dall'esempio di Beccafumi e di Federico Barocci, di cui furono protagonisti Ventura Salimbeni e Francesco Vanni. Nel solco di questi due pittori mosse i primi passi anche Rutilio Manetti, che nel 1623 viene inviato dai Medici a Roma. Qui resta folgorato dalle novit\u00e0 dei caravaggisti, divenendo uno dei migliori seguaci del Merisi in Toscana, capace di coniugare una pennellata densa e pastosa con espressivi giochi di luce ed ombra.\nDopo la met\u00e0 del secolo, Bernardino Mei, protetto dal cardinale Fabio Chigi, fu interprete della pittura barocca ispirata alla scena romana."}
{"id": "80110", "revid": "1543377", "url": "https://it.wikipedia.org/wiki?curid=80110", "title": "Celestia", "text": "Celestia \u00e8 un simulatore spaziale 3D in tempo reale multipiattaforma che permette all'utente di viaggiare tra stelle e pianeti verificandone la reale posizione rispetto al periodo temporale indicato. Il programma \u00e8 disponibile per sistemi operativi Microsoft Windows, Linux e macOS e, essendo un software libero, pu\u00f2 essere scaricato e utilizzato gratuitamente.\nCaratteristiche.\nDiversamente da altri planetari, Celestia permette la visualizzazione dei corpi celesti da una prospettiva che non \u00e8 assolutamente legata alla superficie terrestre. Il programma utilizza le OpenGL per generare la grafica. Questa \u00e8 molto avanzata e spettacolare. Spesso ci si trova a girare per lo spazio solo per osservare asteroidi, pianeti, stelle, comete, e satelliti artificiali. Per navigare nello spazio bastano pochi tasti (vedi sotto) e quando si seleziona un corpo celeste vengono visualizzate numerose e precise informazioni come il nome, la distanza dal punto in cui ci si trova, il raggio, la durata del giorno, magnitudine, classe, temperatura, ecc. Il software si presenta ricco di contenuti e, a detta degli autori, preciso. \u00c8 presente un database di corpi celesti, \u00e8 possibile visualizzare costellazioni, orbite e molto altro ancora. Nell'ultima versione disponibile sono presenti diversi nuovi strumenti. \u00c8 possibile per esempio, creare filmati di presentazione, salvare le schermate e generare script. Gli script sono una sequenza di istruzioni che si danno al programma per eseguire determinate procedure. Grazie a questo strumento si ha un'evoluzione del filmato (cio\u00e8 il programma funziona autonomamente in base alle istruzioni date). Sicuramente, la novit\u00e0 pi\u00f9 interessante \u00e8 il \"cerca eclissi\". Grazie a questo strumento si possono prevedere le eclissi che avverranno in un determinato spazio temporale (selezionato dall'utente), riguardo a diversi pianeti nel sistema solare.\nEspansioni.\nIl programma base non \u00e8 chiuso a se stesso. Sul sito ufficiale sono presenti numerose aggiunte (in gergo, addon) che lo espandono ulteriormente. Si possono scaricare nebulose, pianeti, satelliti artificiali, aggiornamenti e qualche concessione alla fantasia (astronavi di Star Wars, Star Trek, ecc.). Esistono anche altri siti che forniscono materiale per espandere il database del programma permettendogli di coprire ogni aspetto della simulazione spaziale a livello amatoriale. Si stima che siano disponibili pi\u00f9 di 10 Gbyte di espansioni per il programma."}
{"id": "80113", "revid": "1874129", "url": "https://it.wikipedia.org/wiki?curid=80113", "title": "Nord Est (Inghilterra)", "text": "Il Nord Est (\"North East\" in inglese) \u00e8 una delle regioni dell'Inghilterra. La regione \u00e8 anche conosciuta come Northumbria. Confina con le regioni Yorkshire e Humber a sud e Nord Ovest a ovest, con la Scozia a nord e con il Mare del Nord a est.\nAspetti politici.\nIl 4 novembre 2004 si \u00e8 tenuto un referendum nella regione, che ha rigettato la proposta di creazione di un'assemblea regionale democraticamente eletta. Di conseguenza, nel 2008 anche l'esistente assemblea interprovinciale nominata dalle contee \u00e8 stata abolita. Anche un coordinamento di amministratori locali, inaugurato nel 2011, si \u00e8 sciolto nel 2016.\nEsiste un partito politico locale, che si ispira alle ideologie di un regionalismo dell'autonomia della regione stessa.\nSuddivisioni.\nLegenda: contea non metropolitana = \u2020 | contea metropolitana = *\nLa regione fu originariamente definita come Northumberland, Tyne and Wear, Contea di Durham e Cleveland. Da allora, la contea di Tyne and Wear \u00e8 stata abolita, Darlington si \u00e8 staccato dalla Contea di Durham e il Cleveland \u00e8 stato diviso in quattro parti.\nLa regione \u00e8 ora considerata come costituita da quattro sub-regioni distinte: la Contea di Durham, il Northumberland, Tyne &amp; Wear e la Tees Valley (l'ex Cleveland pi\u00f9 Darlington)"}
{"id": "80114", "revid": "287204", "url": "https://it.wikipedia.org/wiki?curid=80114", "title": "Capo Malin", "text": "Capo Malin (in inglese, spesso non tradotto, Malin Head, in gaelico irlandese Ceann Mh\u00e1lainne) \u00e8 un promontorio che raggiunge il punto pi\u00f9 settentrionale dell'isola d'Irlanda. \nSi trova nel Donegal, contea della Repubblica d'Irlanda, pi\u00f9 precisamente sulla punta estrema della penisola di Inishowen.\nLocalit\u00e0 di interesse.\nLuogo visitato da appassionati della natura, ma anche da semplici turisti affascinati dall'avere davanti a s\u00e9 l'idea di fine, il luogo ha anche molte zone vicine interessanti, una stazione meteorologica e una stazione Navtex.\nDal punto pi\u00f9 alto della zona, chiamato \"Banba's Crown\" (\"Corona di Banba\") da una regina pagana pre-Cristiana, si possono godere ottime visuali della penisola di Malin e del resto di Inishowen: una torre, oggi in rovina, fu costruita nel 1805 dall\"Admiralty\" britannica. Un sentiero situato in una zona pi\u00f9 occidentale si inerpica sulle basse ma impervie e suggestive scogliere, conducendo all\"Hell's Hole\" (\"Buco dell'Inferno\"), una grotta sotterranea dove le maree entrano con violenza, e poco pi\u00f9 la, un pittoresco arco naturale chiamato \"Devils' Bridge\" (\"Ponte del Diavolo\").\nCuriosit\u00e0 paradossale \u00e8 che il capo non va verso nord ma verso ovest, nonostante la sua caratteristica di punto estremo settentrionale.\nGuardando verso nord \u00e8 il pi\u00f9 delle volte visibile un piccolo isolotto, Inishtrahull, che se si esclude Rockall la cui nazionalit\u00e0 \u00e8 disputata, \u00e8 il territorio pi\u00f9 a nord della Repubblica d'Irlanda, mentre il tratto di mare che lo separa da Capo Malin viene chiamato \"Inishtrahul Sound\". In giornate particolarmente chiare sono visibili in lontananza anche le isole scozzesi Jura ed Islay.\nIn una zona si vede chiaramente una scritta formata con pezzi di pietre \"\u00c9IRE\", a delimitare per l'aviazione aerea durante la Seconda guerra mondiale che quel territorio era neutrale (lo Stato Libero d'Irlanda rimase fuori dal contesto bellico con una particolare forma di neutralit\u00e0, chiamata \"neutralit\u00e0 irlandese\")\nA questa col tempo si sono aggiunte scritte molto pi\u00f9 piccole di visitatori.\nIl promontorio prende il nome dal piccolo villaggio di Malin che lo precede sulla strada."}
{"id": "80115", "revid": "99810806", "url": "https://it.wikipedia.org/wiki?curid=80115", "title": "Quantizzazione del momento angolare", "text": "La quantizzazione del momento angolare rappresenta uno dei risultati fondamentali della meccanica quantistica e ha una enorme portata nella trattazione dei principali problemi di fisica delle particelle, oltre che condurre alla predizione dell'esistenza dello spin. \nDefinizione del momento angolare.\nIn meccanica quantistica il momento angolare \u00e8 un'osservabile, quindi \u00e8 rappresentato da un operatore hermitiano che chiamiamo formula_1.\nIn meccanica classica la definizione di momento angolare \u00e8 la seguente:\ndove formula_3 e formula_4 sono rispettivamente il vettore posizione e quantit\u00e0 di moto o momento lineare.\nAttraverso il principio di corrispondenza \u00e8 possibile definire il momento angolare in meccanica quantistica come:\nda cui si possono esplicitare le componenti nel modo seguente:\nOsserviamo immediatamente che formula_9 sono operatori hermitiani, infatti sono combinazioni lineari di operatori hermitiani tra loro commutanti (posizione e impulso riferiti a coordinate diverse, ad esempio formula_10 e formula_11, commutano).\nAlgebra degli operatori di momento angolare.\n1.In generale vale la relazione \ndove formula_13 \u00e8 il simbolo di Levi-Civita.\nDimostriamo tale relazione nel seguente caso particolare:\n2.Vale inoltre: \ndove l'indice i pu\u00f2 essere x, y oppure z.\nDimostriamo il caso particolare \ninfatti:\nSommiamo e sottraiamo:formula_24 e formula_25\nDa 1. si conclude che l'algebra delle componenti del momento angolare \u00e8 non commutativa.\nDa 2. si conclude che gli operatori formula_30 e formula_31 diagonalizzano nello stesso sistema ortonormale completo di stati.\nSoluzione dell'equazione agli autovalori: via algebrica.\nPer affrontare il problema dell'equazione agli autovalori \u00e8 conveniente utilizzare la notazione bra-ket creata da Dirac. Si cercano dunque gli autoket simultanei degli operatori formula_30 e formula_31.\nOperatori scala.\nSi introducono a questo punto dei nuovi operatori, detti operatori scala:\nCalcolo degli autovalori.\nformula_56 e formula_57\nDa cui segue che:\ncio\u00e8 m \u00e8 limitato sia inferiormente che superiormente.\nCon l'uso degli operatori a scala \u00e8 facile trovare i valori massimo e minimo di m, risolvendo:\nSi ottengono cos\u00ec le relazioni fondamentali\ndove n \u00e8 un intero qualsiasi e dunque j pu\u00f2 assumere qualsiasi valore intero o semintero.\nConclusioni.\nLe equazioni agli autovalori sono cos\u00ec risolte\ne si \u00e8 ottenuto il risultato fondamentale della quantizzazione del momento angolare. Inoltre si \u00e8 scoperto che la teoria quantistica ammette valori di j e di m seminteri: vedi spin."}
{"id": "80120", "revid": "16066", "url": "https://it.wikipedia.org/wiki?curid=80120", "title": "Paradosso di Russel", "text": ""}
{"id": "80121", "revid": "125832440", "url": "https://it.wikipedia.org/wiki?curid=80121", "title": "Corrado Pani", "text": "Biografia.\nDi origini sarde, esordisce ai microfoni della Radio Vaticana nel 1949 interpretando il ruolo di Ges\u00f9 bambino. Celebre doppiatore, ha prestato la sua voce soprattutto a Dean Stockwell nel film \"Kim\", Vic Morrow nel film \"Il seme della violenza\" e a Rod Taylor nel film \"Il gigante\", ma anche a G\u00e9rard Depardieu in un film di Giuseppe Tornatore del 1994, \"Una pura formalit\u00e0\", a Fabio Testi protagonista di \"Addio fratello crudele\" di Giuseppe Patroni Griffi da John Ford, nonch\u00e9 al personaggio di Peter Pan nel primo doppiaggio del film d'animazione \"Le avventure di Peter Pan\". Per la televisione, ha doppiato Erland Josephson, protagonista della serie televisiva \"Scene da un matrimonio\", scritta e diretta da Ingmar Bergman.\nRadio Rai.\nPartecipa giovanissimo ad alcune trasmissioni radiofoniche del dopoguerra in programmi dedicati ai ragazzi, nel 1949-1950 fa parte del programma mattutino giornaliero \"Casa serena\", dedicato alle donne e alle famiglie, legge le lettere degli ascoltatori e le relative risposte.\nNel 1951 entra a far parte della Compagnia di Prosa della Rai di Roma, come attor giovane, lavora a diversi radiodrammi e commedie, anche se in parti secondarie, con registi come Anton Giulio Majano e Guglielmo Morandi.\nCinema, teatro e televisione.\nPer il cinema, in cui esordisce nel 1953 (\"Il viale della speranza\"), ha lavorato talvolta anche con registi del calibro di Luchino Visconti, Valerio Zurlini, Nanni Loy e Mauro Bolognini, caratterizzando personaggi per lo pi\u00f9 di secondo piano. La sua ultima interpretazione risale al 2002, nel film \"Pinocchio\" di Roberto Benigni.\nSul palcoscenico esordisce nel 1955 come attor giovane, con \"T\u00e8 e simpatia\" di Maxwell Anderson diretto da Luigi Squarzina, dove costruisce il \"clich\u00e9\" del personaggio del giovanotto biondo, affascinante e di non specchiata moralit\u00e0, che lo accompagner\u00e0 per diverso tempo. Raggiunge la piena maturit\u00e0 artistica verso la fine degli anni cinquanta, sotto la direzione di Luchino Visconti, con testi di Arthur Miller e Ketti Frings, poi negli anni sessanta, diretto da Luca Ronconi ai suoi esordi nelle recite goldoniane messe in scena nel cortile del Palazzo ducale di Urbino, quindi con Giorgio Strehler al Piccolo Teatro di Milano.\nNegli anni settanta fu protagonista di alcuni spettacoli sotto la direzione di Aldo Trionfo al Teatro Stabile di Torino, primo fra tutti Il signor Puntila e il suo servo Matti di Brecht, accanto a Tino Buazzelli, dove interpretava in maniera spigliata il servo in livrea inappuntabile, costantemente impegnato a lucidare la lussuosa automobile del padrone, poi nel \"Peer Gynt\" di Ibsen, dove recitava su un cavallo a dondolo.\nNegli anni ottanta e novanta si riconferm\u00f2 attore di vaglia in diversi spettacoli, ancora con Ronconi e con Maurizio Scaparro, nel classico di Anton \u010cechov \"Il gabbiano\", portato in tourn\u00e9e per tre anni, dal 1998 al 2000. L'ultima sua apparizione, nel 2004, fu nella \"pi\u00e8ce\" \"Visiting Mr Green\" di Jeff Baron, recitata sino a pochi giorni prima della morte.\nNel 1960 si aggiudic\u00f2 il prestigioso premio \"Maschera d'argento\".\nIn televisione esord\u00ec nel 1954, partecipando al primo sceneggiato italiano, \"Il dottor Antonio\" diretto da Alberto Casella, ma la grande popolarit\u00e0 arriv\u00f2 negli anni sessanta e settanta con le numerose riduzioni di classici della letteratura, con Anton Giulio Majano, Daniele D'Anza e soprattutto con Sandro Bolchi.\nLe sue interpretazioni pi\u00f9 celebri sono nel 1963, con la trasposizione del romanzo di Riccardo Bacchelli \"Il mulino del Po\", per il quale ricevette un premio come attore televisivo dell'anno, quindi nel 1969 ne \"I fratelli Karamazov\", tratto dal romanzo di Dostoevskij, dove interpret\u00f2 Dimitri con intensit\u00e0 e lo rese celebre presso il pubblico televisivo e particolarmente amato da quello femminile. Molto popolare anche la sua interpretazione televisiva di \"Bel Ami\", simpatica canaglia che si addiceva molto al temperamento di Pani. Le sue ultime apparizioni furono al cinema nel 2002, nel \"Pinocchio\" di Benigni nei panni di un giudice che arresta il burattino, e in televisione l'anno dopo, quando recit\u00f2 in un episodio della mini-serie intitolata \"Un caso di coscienza\" diretta da Luigi Perelli. Nel 1989 il suo unico variet\u00e0 televisivo, \"Finalmente venerd\u00ec!\", accanto a Johnny Dorelli, Gloria Guida e Heather Parisi.\nVita privata.\nNegli anni sessanta, dalla sua chiacchierata unione sentimentale con la cantante Mina (che all'epoca provoc\u00f2 uno scandalo di notevoli proporzioni, poich\u00e9 l'attore era gi\u00e0 sposato dal 1959 con la collega Renata Monteduro) nacque il figlio Massimiliano, conosciuto e apprezzato arrangiatore e compositore musicale, nonch\u00e9 presentatore televisivo. Dopo il divorzio dalla Monteduro, si spos\u00f2 una seconda volta nel 1997 con Nadia Srebernik.\nMuore a Roma il 2 marzo del 2005, dopo una lunga malattia. Lo stesso anno gli viene assegnato, postumo, il Premio Gassman alla carriera. Riposa presso il Cimitero del Verano."}
{"id": "80123", "revid": "579851", "url": "https://it.wikipedia.org/wiki?curid=80123", "title": "Gestione della conoscenza aziendale", "text": ""}
{"id": "80124", "revid": "1598666", "url": "https://it.wikipedia.org/wiki?curid=80124", "title": "Nord Ovest (Inghilterra)", "text": "Il Nord Ovest (\"North West\" in inglese) \u00e8 una delle regioni dell'Inghilterra. Confina con la Scozia a nord, con le regioni Nord Est, Yorkshire e Humber e Midlands Orientali a est, Midlands Occidentali a sud, con il Galles e il Mare d'Irlanda a ovest.\n\u00c8 una delle regioni che, naufragata la creazione di un\u2019assemblea tentata fin dal 1998, si \u00e8 limitata a riunire dal 2011 un coordinamento delle autorit\u00e0 locali del territorio, e pertanto \u00e8 priva di personalit\u00e0 giuridica e non ha alcuna autorit\u00e0 diretta sui cittadini.\nSuddivisioni.\nLa regione \u00e8 divisa nelle seguenti aree di governo locale:"}
{"id": "80125", "revid": "466539", "url": "https://it.wikipedia.org/wiki?curid=80125", "title": "Howard Hawks", "text": "Biografia.\nNato in una famiglia benestante del Wisconsin, trasferitasi temporaneamente nell'Indiana, Howard Hawks ebbe un'infanzia e un'adolescenza agiate e svilupp\u00f2 un certo spirito d'avventura che lo port\u00f2 a dedicarsi con passione all'automobilismo, all'aeronautica e alla caccia. Dopo essersi laureato in ingegneria meccanica alla Cornell University, si spost\u00f2 a Los Angeles, dove un amico lo introdusse nel cinema, facendolo assumere come trovarobe dalla \"Famous Players-Lasky\". Qui divenne amico del divo Douglas Fairbanks Sr., con cui condivideva la passione per il tennis.\nCarriera.\nNel 1917, Hawks si trovava sul set del film \"The Little Princess\", in cui recitava Mary Pickford, moglie di Fairbanks. In un momento di indisposizione del regista Marshall Neilan, su consiglio del marito la Pickford chiede ad Hawks di dirigere la scena finale. Dopo una prima titubanza egli accett\u00f2.\nDopo aver prestato servizio durante la prima guerra mondiale, nel 1922 Howard Hawks fu scritturato dalla Paramount come sceneggiatore, per tornare di nuovo, e ufficialmente stavolta, dietro la macchina da presa, quando la Fox lo ingaggi\u00f2 per dirigere il film \"Bolidi in corsa\" (1926). Il suo primo successo fu \"Capitan Barbabl\u00f9\" (1928) in cui diresse la star del muto Louise Brooks.\nDopo aver diretto otto pellicole mute, ebbe la prima grande opportunit\u00e0 della sua carriera quando il produttore e milionario Howard Hughes gli affid\u00f2 la regia del film \"Scarface - Lo sfregiato\" (1932). Il film, girato nel 1930, metteva in scena la storia del perfido gangster \"Tony Camonte\" (interpretato da Paul Muni), ma per una serie di vicissitudini censorie pot\u00e9 essere proiettato nelle sale solo nel 1932. Nel 1934 regal\u00f2 alla storia del cinema la commedia \"Ventesimo secolo\", con John Barrymore e Carole Lombard, in cui ironizza sul mondo dello spettacolo e sull'eterna schermaglia tra i due sessi, argomento quest'ultimo che ricorrer\u00e0 spesso nelle commedie di Hawks, soprattutto \"Susanna!\" (1938), con Katharine Hepburn e Cary Grant, caratterizzato da un ritmo e una verve strepitosi, \"La signora del venerd\u00ec\" (1940) e \"Colpo di fulmine\" (1941).\nAnche se per molto tempo la sua fama \u00e8 rimasta legata al solo \"Scarface\", Hawks ha firmato numerosi film che sono rimasti nella storia del cinema, dirigendo attori come John Wayne in \"Il fiume rosso\" (1948), \"Un dollaro d'onore\" (1959), \"Hatari!\" (1962), \"El Dorado\" (1966) e \"Rio Lobo\" (1970), Marilyn Monroe in \"Il magnifico scherzo\" (1952) e \"Gli uomini preferiscono le bionde\", (1953) e la coppia Humphrey Bogart-Lauren Bacall in \"Acque del sud\" (1944) e \"Il grande sonno\" (1946).\nDopo essersi ritirato a vita privata (l'ultimo film \u00e8 datato 1970), Hawks mor\u00ec in seguito alle ferite riportate dopo una banale caduta in casa, all'et\u00e0 di ottantun anni. Pochi anni prima il mondo del cinema gli aveva tributato il massimo riconoscimento, un Oscar alla carriera, nella cerimonia del 1975.\nIl suo stile incisivo ed ironico non si fermava al genere brillante, ma esplorava i generi pi\u00f9 disparati, dal noir al film di guerra, dal western al film giudiziario. Questa inusuale capacit\u00e0 di muoversi con disinvoltura nei diversi stili e linguaggi cinematografici lo priv\u00f2 per lungo tempo dell'identit\u00e0 di \"autore\" e lo releg\u00f2 nella schiera degli onesti professionisti di Hollywood. Solo verso l'inizio degli anni sessanta i critici francesi dei \"Cahiers du cin\u00e9ma\" riscoprirono il talento del regista, definirono la sua tecnica \"\u00abinvisibile\u00bb\" e la sua cinepresa \"\u00aba livello dello sguardo\u00bb\", proprio per la sua capacit\u00e0 di non far avvertire la presenza della mano di un autore, e identificarono alcuni suoi temi e motivi caratteristici: la lotta fra i sessi, la determinazione, la velocit\u00e0 d'azione, il cameratismo, la collocazione dell'eroe sempre in situazioni di pericolo o in situazioni-limite.."}
{"id": "80128", "revid": "1305772", "url": "https://it.wikipedia.org/wiki?curid=80128", "title": "Eros (disambigua)", "text": ""}
{"id": "80130", "revid": "767487", "url": "https://it.wikipedia.org/wiki?curid=80130", "title": "Punti base della lavorazione a maglia", "text": "I punti base della lavorazione a maglia sono cinque e si chiamano in questo modo perch\u00e9 senza questi punti non si pu\u00f2 intraprendere nessun lavoro a maglia.\nSono i pi\u00f9 facili da lavorare ma sono la \"chiave\" di ogni lavoro a maglia, i primi passi per ogni principiante.\nEssi sono:\nPunto rasato rovescio.\n\u00c8 il rovescio (il dietro) del punto rasato diritto\nPunto riso.\nPunto riso detto anche Grana di riso.\nPunti derivati.\nVi sono poi i punti derivati, cos\u00ec chiamati perch\u00e9 si eseguono sempre secondo la lavorazione \"diritto\" e \"rovescio\", ma la maglia sul ferro non viene presa secondo il modo tradizionale.\nI punti derivati sono:"}
{"id": "80141", "revid": "121494561", "url": "https://it.wikipedia.org/wiki?curid=80141", "title": "Federazione Internazionale Sci", "text": "La Federazione Internazionale Sci \u00e8 un'organizzazione fondata nel 1924 per promuovere la pratica delle varie specialit\u00e0 dello sci e coordinarne l'attivit\u00e0 agonistica internazionale. \u00c8 nota anche come FIS (acronimo della denominazione francese \"F\u00e9d\u00e9ration Internationale de Ski\").\nLa FIS \u00e8 un'associazione di federazioni nazionali, con 101 membri nel 2005. Ha sede a Oberhofen am Thunersee in Svizzera. \u00c8 il massimo riferimento mondiale, nonch\u00e9 l'organizzatore ufficiale dei campionati mondiali e delle Coppe del Mondo di tutte le specialit\u00e0 dello sci. Dal 2021 il presidente della federazione \u00e8 lo svedese Johan Eliasch.\nLa nascita.\nLa Federazione Internazionale Sci fu fondata il 2 febbraio 1924 durante la \"Settimana internazionale degli sport invernali\" di Chamonix (Francia). La manifestazione, patrocinata dal Comitato Olimpico Internazionale, fu ufficialmente riconosciuta due anni dopo come I Giochi olimpici invernali.\nIn realt\u00e0 gi\u00e0 dal 1910 esisteva una commissione internazionale dello sci, promossa dai paesi nordici (Norvegia, Svezia, Finlandia) e dai paesi alpini (Francia, Svizzera, Italia), che cercava di coordinare lo sviluppo delle competizioni sportive dello sci, definendo tra l'altro i regolamenti da applicare nelle gare delle varie discipline.\nDurante il congresso che si svolse durante la \"Settimana internazionale degli sport invernali\", la commissione si trasform\u00f2 nella Federazione Internazionale Sci, a cui aderirono inizialmente 14 paesi. In tale occasione fu deciso anche di adottare ufficialmente la sigla FIS come abbreviazione del nome della federazione in ogni lingua.\nDiscipline.\nInizialmente la Federazione Internazionale Sci si occup\u00f2 soltanto di sci nordico, cio\u00e8 sci di fondo, salto con gli sci e combinata nordica. All'atto della fondazione fu stabilito che la FIS avrebbe organizzato annualmente una competizione a cui invitare sciatori di tutto il mondo. Si trattava dei Mondiali di sci nordico, anche se nelle prime edizioni la manifestazione ebbe nomi diversi.\nL'introduzione dello sci alpino, proposta nel 1928, fu approvata nel 1930. A partire dall'anno seguente, la FIS istitu\u00ec anche i Mondiali di sci alpino. Inizialmente le discipline alpine erano soltanto due, la discesa libera e lo slalom.\nNei decenni successivi la FIS introdusse nuove gare, aprendo le competizioni anche alle donne, ma rimanendo sempre nell'ambito dello sci nordico e dello sci alpino.\nLa svolta avvenne al Congresso FIS del 1967 a Beirut, in Libano. I membri del congresso dichiararono che \"lo sport dello sci, sotto la giurisdizione della FIS, comprende tutte le forme dello sci rese possibili dalla forza muscolare e dalla gravit\u00e0, sul terreno e su qualsiasi tipo di superficie artificiale o naturale\".\nQuesta decisione rese possibile negli anni seguenti l'introduzione di nuove specialit\u00e0. Nel 1979 vennero riconosciuti ufficialmente dalla FIS lo sci acrobatico e lo sci sull'erba, nel 1994 fu la volta dello snowboard.\nAttualmente la FIS si occupa delle seguenti discipline sportive:\nIl biathlon, disciplina affine allo sci nordico poich\u00e9 combina lo sci di fondo con il tiro a segno, non rientra nelle competenze della FIS. L'attivit\u00e0 agonistica internazionale del biathlon \u00e8 regolata dall'International Biathlon Union.\nPresidenti.\nElenco dei presidenti passati e attuali della FIS.\nSegretari generali.\nElenco dei segretari generali passati e attuali della FIS."}
{"id": "80142", "revid": "2225", "url": "https://it.wikipedia.org/wiki?curid=80142", "title": "La scuola senese", "text": ""}
{"id": "80143", "revid": "599013", "url": "https://it.wikipedia.org/wiki?curid=80143", "title": "Fis", "text": ""}
{"id": "80144", "revid": "124338206", "url": "https://it.wikipedia.org/wiki?curid=80144", "title": "Aeromobile", "text": "Un aeromobile \u00e8 una macchina costruita dall'uomo che si sostiene e si pu\u00f2 spostare nell'aria consentendo il trasporto di persone o cose all'interno dell'atmosfera terrestre. Utilizzano per la loro sostentazione le forze di reazione esercitate dall'atmosfera circostante: gli aeromobili la cui sostentazione \u00e8 in maggior parte dovuta a reazioni di tipo statico, ovvero alla spinta di Archimede, sono chiamati \"aerostati\", mentre quelli che si sostentano a mezzo di azioni prevalentemente aerodinamiche sono chiamati \"aerodine\".\nClassificazione.\nIn genere la classificazione degli aeromobili viene effettuata principalmente in base al tipo di sostentazione aerodinamica sviluppata e, in secondo ordine, in base al tipo di propulsione utilizzata.\nAerostati.\nMezzi meno densi dell'aria, gli aerostati sono aeromobili che ottengono una spinta ascensionale in base al principio di Archimede (sostentazione statica). La forza sostentatrice \"L\" di un aerostato di volume \"V\" riempito di un gas di densit\u00e0 \u03c1' minore della densit\u00e0 \u03c1 dell'aria alla quota di volo, sar\u00e0 pari a:\ndove \"g\" \u00e8 l'accelerazione di gravit\u00e0.\nGli aerostati hanno come organi sostentatori degli 'involucri' contenenti aria riscaldata o gas pi\u00f9 leggeri dell'aria (elio, idrogeno). Se possiedono un proprio sistema di propulsione e guida vengono detti dirigibili, oppure esserne privi pallone aerostatico, mongolfiera. I palloni, a loro volta, possono essere di tipo frenato, vale a dire ancorati al suolo in modo che la loro posizione in aria sia pressoch\u00e9 stazionaria, oppure liberi.\nIn Italia si preferisce riservare il termine pallone aerostatico ai mezzi cui \u00e8 affidato il compito di sollevare strumentazioni scientifiche, utilizzando invece il termine mongolfiera per i mezzi progettati per il sollevamento di esseri umani.\nAerodine.\nVengono detti aerodine gli aeromobili \"pi\u00f9 pesanti dell'aria\", la cui sostentazione \u00e8 ottenuta mediante un'azione aerodinamica sulle superfici del mezzo. L'aerodina \u00e8 quindi dotata di un \"organo sostentante\" capace di interagire con l'aria circostante in modo da generare la spinta ascensionale necessaria al volo.\nQuesto organo sostentante pu\u00f2 essere un'ala, nel caso dei velivoli o una pala in un elicottero, ma anche, tipicamente, un ugello, nei razzi.\nIn base al tipo di organo sostentante, le aerodine possono quindi dividersi in tre diverse classi: aerodine a sostentazione aerodinamica, aerodine a sostentazione per reazione diretta, e aerodine a sostentazione mista.\nAerodine a sostentazione aerodinamica.\nLa loro sostentazione \u00e8 direttamente legata al moto relativo dell'organo sostentante rispetto all'aria.\nPerch\u00e9 l'organo sostentante (che pu\u00f2 essere un'ala, nel caso dei velivoli o una pala, dotata di profilo alare, nel caso di elicotteri ed autogiri) possa infatti produrre una forza diretta verso l'alto (detta portanza) \u00e8 necessario che esso venga investito da un flusso d'aria. Questo avviene con il movimento dell'intero apparecchio (nel caso degli aeroplani, ad esempio) oppure con il movimento del solo organo sostentante e indipendentemente dal movimento dell'apparecchio medesimo (ad esempio, la rotazione delle pale in un elicottero od il loro movimento autonomo, nell'ornitottero).\nRientrano in questa classe:\nAerodine a sostentazione per reazione diretta.\nIn questo caso la sostentazione viene assicurata da sistemi meccanici (detti \"gettosostentatori\") capaci di accelerare grandi masse d'aria o gas (ad esempio ugelli). La sostentazione non richiede dunque che vi sia necessariamente un moto relativo. Il 'getto' pu\u00f2 essere prodotto da un motore a razzo o un turboreattore.\nRientrano in questa classe:\nAerodine a sostentazione mista.\nSono apparecchi che utilizzano entrambi i sistemi di sostentazione sopra citati, sia pure in fasi diverse del volo.\nAd esempio, gli apparecchi a decollo verticale VTOL del tipo a spinta vettorata, decollano utilizzando un getto d'aria verticale e poi, una volta sollevati, possono avanzare e volare come normali aeroplani. Alcuni considerano in questa categoria anche i cosiddetti STOL apparecchi a decollo ed atterraggio brevi."}
{"id": "80145", "revid": "125652039", "url": "https://it.wikipedia.org/wiki?curid=80145", "title": "Draco Malfoy", "text": "Draco Malfoy \u00e8 un personaggio della serie di romanzi di \"Harry Potter\", ideati dalla scrittrice britannica J. K. Rowling.\nDraco \u00e8 l'ultimo discendente della nobile casata purosangue dei Malfoy, nota per l'importanza che attribuisce alla purezza di sangue e per il sostegno dato a Lord Voldemort durante la sua ascesa. Draco \u00e8 uno dei principali antagonisti della serie, eterno rivale di Harry Potter tanto a scuola quanto sul piano ideologico. Dopo l'arresto di suo padre al termine del quinto libro si unisce ai Mangiamorte, rimanendo per\u00f2 ben presto orripilato dai metodi e dalle brutalit\u00e0 compiute da essi.\nCompare in tutti gli adattamenti cinematografici della serie, dove \u00e8 interpretato da Tom Felton; in italiano \u00e8 doppiato da Flavio Aquilone. \nCreazione e sviluppo.\nDraco ha il compito di far risaltare le qualit\u00e0 di Harry Potter ed \u00e8 vagamente ispirato ai bulli che l'autrice J.K. Rowling ha incontrato durante la scuola. L'autrice utilizza la famiglia Malfoy per introdurre temi di intolleranza e bigottismo in un ambiente dove le persone sono spesso giudicate solamente dai loro legami di sangue piuttosto che dal loro buon carattere o dai loro talenti.\nNome.\nMalfoy \u00e8 stato chiamato originariamente \"Draco Spungen\" nelle prime bozze de \"La pietra filosofale\". \"Spungen\" appare anche nell'elenco delle classi pre-canonico, ma venne cancellato e sostituito con il cognome \"Spinks\", mentre \"Malfoy\" \u00e8 stato aggiunto pi\u00f9 tardi dopo il completamento della lista. Philip Nel crede che \"Malfoy\" derivi dal costrutto francese \"mal foi\", significante \"malafede\" a indicare le deplorevoli convinzioni della famiglia sulla purezza di sangue; la stessa Rowling ha confermato questa ipotesi durante un'intervista. In un articolo pubblicato nel 2002, Aleen e Don Nilsen sostengno che \"Draco\" derivi da \"draconian\", e che il suo cognome derivi da \"mal\", un prefisso francese per \"cattivo\" o \"malvagio\".\nMolti dei parenti di Draco da parte di madre (la famiglia Black) si chiamano come stelle o costellazioni: analogamente Draco prenderebbe il nome dalla costellazione del dragone. Draco stesso avrebbe poi chiamato suo figlio Scorpius con il nome di un'altra costellazione, lo scorpione.\nBiografia del personaggio.\nDraco \u00e8 l'ultimo discendente dei Malfoy, una facoltosa famiglia di maghi purosangue; il padre, Lucius, \u00e8 un noto ex-Mangiamorte. Cresciuto tra gli agi e le ricchezze di Villa Malfoy, all'et\u00e0 di undici anni viene ammesso a Hogwarts: durante la visita a Diagon Alley per comprare il necessario per l'anno scolastico avviene il suo primo incontro con Harry Potter, al quale d\u00e0 subito una cattiva impressione a causa della sua arroganza e delle sue ideologie sulla purezza di sangue. Sull'espresso per Hogwarts entra subito in rivalit\u00e0 con Harry, dopo che quest'ultimo, irritato per alcuni commenti fatti da Draco a Ron Weasley sulle sue umili origini, rifiuta di unirsi alla sua cerchia. Giunto a scuola viene smistato in Serpeverde, come tutta la sua famiglia. Nel corso del primo anno cerca pi\u00f9 volte di far espellere Harry senza successo. L'anno successivo fornisce alcune informazioni sulla camera dei segreti a Harry e Ron, questi ultimi trasformati in Tiger e Goyle con la pozione Polisucco. Al terzo anno viene ferito dall'ippogrifo Fierobecco dopo averlo provocato, intraprendendo cos\u00ec una vera e propria campagna per l'esecuzione della creatura e il licenziamento di Hagrid, appena nominato professore di Cura delle Creature Magiche: Hagrid per\u00f2 viene giudicato innocente e Fierobecco viene salvato dall'esecuzione da Harry e Hermione, con grande scorno di Draco.\nAl quinto anno viene nominato prefetto di Serpeverde ed entra nella Squadra d'Inquisizione di Dolores Umbridge; dopo l'arresto di suo padre, introdottosi nell'Ufficio Misteri del Ministero della Magia assieme ad altri Mangiamorte per rubare la Profezia di Sibilla Cooman su ordine di Lord Voldemort, giura vendetta contro Harry. Si unisce quindi a sua volta ai Mangiamorte ed ottiene dal Signore Oscuro l'incarico di uccidere Albus Silente. Durante l'anno tenta in tutti i modi di uccidere il Preside ma i suoi piani falliscono sempre; nel mentre organizza un'invasione di Hogwarts da parte dei Mangiamorte. Riuscito a trarre Silente in trappola sulla torre di astronomia del castello, Draco si trova dinanzi all'anziano Preside molto indebolito, quindi non trova la freddezza necessaria per ucciderlo e riesce solo a disarmarlo: questo gesto lo rende inconsapevolmente il padrone della Bacchetta di Sambuco in possesso di Silente. Il preside per\u00f2 viene ucciso da Severus Piton, che in precedenza aveva giurato di adempire al compito qualora Draco non vi fosse riuscito. L'anno successivo, quando Harry, Ron e Hermione vengono catturati dai Ghermidori e condotti a Villa Malfoy, Draco viene disarmato da Harry, perdendo sia il possesso della Bacchetta di Sambuco sia della propria. Durante l'assalto dei Mangiamorte al castello di Hogwarts tenta di fermare il trio nella Stanza delle Necessit\u00e0, ma l'azione si conclude con la distruzione della stanza e del Diadema di Corvonero da parte di Tiger con l'incantesimo Ardemonio, che causa la morte di Tiger stesso e il salvataggio di Draco da parte di Harry. Al termine degli scontri si riunisce ai suoi genitori, riuscendo a evitare l'arresto grazie all'intervento di Harry. Diciannove anni dopo, Draco \u00e8 stato assolto da tutte le accuse da Mangiamorte e si \u00e8 sposato con Astoria Greengrass, dalla quale ha avuto un figlio di nome Scorpius.\nDescrizione.\nAspetto fisico.\nDraco \u00e8 descritto come un giovane pallido, dal viso affilato, i capelli biondo platino lisci e gli occhi chiari.\nPersonalit\u00e0.\nDraco, aderendo al credo della sua famiglia, ritiene che alle streghe e ai maghi nati babbani, che lui e altre persone definiscono spregiativamente \"sanguemarcio\", dovrebbe essere negata l'educazione alla magia: tale ideologia gli \u00e8 stata inculcata dalla sua famiglia, in particolare dal padre Lucius, il quale verr\u00e0 sempre visto come un punto di riferimento da Draco, che cercher\u00e0 costantemente di renderlo fiero. Presentato sin da subito come un personaggio borioso, razzista e classista, cerca di ottenere l'amicizia di Harry al solo fine di aumentare il proprio prestigio: al secco rifiuto di Harry, il quale sceglie il traditore del sangue Ron Weasley e la nata babbana Hermione Granger, inizia un'acerrima rivalit\u00e0 con il ragazzo, sostenuto anche dalla propria famiglia.\nIl suo status di purosangue e il fatto di appartenere a una delle famiglie pi\u00f9 influenti del mondo magico lo hanno fatto crescere come un ragazzo viziato, convinto della propria superiorit\u00e0: a Hogwarts, dove vige l'uguaglianza tra gli studenti, viene posto sullo stesso piano di quella gente che lui disprezza. Il continuo desiderio di imporre la propria volont\u00e0 sugli altri lo trasforma in un bullo che, diversamente da quanto accade con il bullismo \"fisico\" di Dudley Dursley, \u00e8 in grado di colpire gli altri nei loro punti deboli, siano questi le scarse capacit\u00e0 magiche di Neville Paciock o l'assenza dei genitori di Harry. Inizia anche a provare un certo complesso di inferiorit\u00e0 verso Harry stesso, il quale \u00e8 benvoluto da tutti.\nDopo essersi unito ai Mangiamorte, gli viene affidata da Voldemort, convinto del suo fallimento, la missione di uccidere Silente come punizione per gli sbagli del padre: Draco inizia quindi a mostrarsi insicuro e riluttante a seguire il sentiero tracciato dai propri genitori. Nonostante ci\u00f2, essendo stato minacciato di morte da Voldemort in caso di fallimento ed essendo intenzionato a riportare in alto l'onore della propria famiglia dopo l'arresto di suo padre, persevera nel proprio scopo ma, quando infine si trova dinanzi al Preside, non riesce a commettere l'omicidio. Si mostra quindi il vero carattere di Draco, quello di un ragazzo insicuro che ha agito al solo scopo di compiacere prima il padre e poi Voldemort in nome di un'ideologia che gli \u00e8 stata imposta.\nBacchetta.\nLa bacchetta di Draco \u00e8 di biancospino con crine di coda di unicorno: la Rowling, sul suo sito, sostiene che tale legno \u00e8 adatto e rispecchia la personalit\u00e0 di Draco, ma gliel'ha assegnato senza rendersi conto che era il legno \"giusto\" per la sua bacchetta. Alla fine del sesto libro disarmando Silente diventa inconsapevolmente il padrone della bacchetta del preside, ossia la leggendaria Bacchetta di Sambuco, uno dei Doni della Morte. Nel settimo libro, durante la fuga di Harry e compagni da Villa Malfoy, viene disarmato dal protagonista perdendo possesso sia della sua bacchetta sia della Bacchetta di Sambuco, che passano cos\u00ec a Harry.\nApparizioni in altri media.\nDraco \u00e8 uno dei personaggi principali dell'opera teatrale \"Harry Potter e la maledizione dell'erede\": qui aiuta Harry, Ron e Hermione a salvare suo figlio Scorpius e Albus Severus Potter da Delphini Riddle utilizzando una giratempo in suo possesso.\nAdattamenti cinematografici.\nNegli otto film della saga cinematografica \u00e8 interpretato dall'attore Tom Felton. Il Draco di Felton ha ottenuto particolare successo soprattutto tra le fan di sesso femminile, che hanno circondato cos\u00ec il personaggio di un alone romantico che l'autrice ha cercato invano di far svanire. Dapprima divertita, la Rowling ha poi affermato che \"l'idolatrazione di Draco Malfoy mi preoccupa... spero che non lo stiate confondendo con Tom Felton, che invece \u00e8 un bel ragazzo. Draco non \u00e8 una brava persona\". L'interpretazione di Draco ha valso a Felton la vittoria agli MTV Movie Awards 2010 e 2011 per il miglior cattivo.\nAccoglienza.\nIn un'intervista alla Royal Albert Hall, Rowling ha notato che ai ragazzi piace travestirsi pi\u00f9 da Draco che da Harry Potter, e che la gente \"si sta affezionando troppo a Draco\", cosa che ritiene essere \"leggermente preoccupante\". Nella stessa intervista, Stephen Fry afferma che non appena Harry incontra Draco ha notato che c'\u00e8 del razzismo anche nel mondo magico e che molte persone al potere possono essere \"sgradevoli e corrotte come nel nostro mondo\". Fry ha anche notato che \"Malfoy, Tiger e Goyle sono quasi irrimediabilmente cattivi\" ma che il primo, a differenza dei suoi compagni, \"\u00e8 ragionevolmente elegante\". IGN ha descritto Malfoy come ottavo miglior personaggio in Harry Potter.\nNella cultura di massa.\nI testi della band di \"Wizard rock\" \"Draco and the Malfoys\" sono scritti traendo spunto dai libri della serie di \"Harry Potter\" ma dal punto di vista di Draco Malfoy. Come la band \"Harry and the Potters\", i membri dei \"Draco and the Malfoys\" si vestono come studenti di Hogwarts, in questo caso a tema Serpeverde.\nDraco \u00e8 parodiato dal personaggio di Jerko Phoenix nella serie \"I maghi di Waverly\", negli episodi \"Scuola di maghi - Parte 1 e 2\" della prima stagione, nei quali Alex e Justin Russo vanno a una scuola di magia chiamata WizTech. Draco compare inoltre come Sacco, interpretato da Shane Lyons, nello sketch \"Harry Bladder\" del programma \"All That\", nel quale Harry Bladder e altri studenti spesso incontrano Sacco mentre combina guai. Nella produzione teatrale \"Harry Potter and the Obnoxious Voice\" si vede Malfoy interagire con Hagrid e un Dissennatore. Draco \u00e8 stato parodiato anche in uno sketch del programma \"Big Bite\", dove \u00e8 conosciuto come Mailboy (con suo padre Lucius parodiato come Mailman). In \"A Very Potter Musical\" Draco \u00e8 interpretato dall'attrice Lauren Lopez. Nello spettacolo \u00e8 palesemente attratto da Hermione e trascorre gran parte del tempo ad atteggiarsi e a rotolare sul pavimento."}
{"id": "80147", "revid": "712828", "url": "https://it.wikipedia.org/wiki?curid=80147", "title": "Serpeverde", "text": ""}
{"id": "80148", "revid": "712828", "url": "https://it.wikipedia.org/wiki?curid=80148", "title": "Grifondoro", "text": ""}
{"id": "80149", "revid": "76963", "url": "https://it.wikipedia.org/wiki?curid=80149", "title": "Michel Gondry", "text": "Biografia.\nGondry nasce a Versailles, Francia, e ben presto si appassiona alla musica pop. Si trasferisce a Parigi ed inizia la sua carriera di musicista nel gruppo francese Oui Oui, come batterista. Il gruppo realizza due album e diversi singoli, e Gondry realizza i relativi videoclip promozionali, fino al 1992, anno dello scioglimento della band. Uno dei video diretti dal regista passa su MTV e viene notato da Bj\u00f6rk, che gli chiede di dirigere il video di \"Human Behaviour\".\nLa collaborazione con la cantante islandese prosegue a lungo, dando vita a sei video, mentre Gondry inizia a lavorare anche con artisti come Rolling Stones, The White Stripes, Chemical Brothers, Foo Fighters, Massive Attack, Kylie Minogue, Daft Punk, Lenny Kravitz e Radiohead dirigendo, inoltre, acclamati e celebri \"spot\" pubblicitari, come quelli per la Levi's (lo spot \"Drugstore\" del 1994 si aggiudica un Leone d'oro al Festival internazionale della pubblicit\u00e0 di Cannes), la vodka Smirnoff e la Gap.\nGondry \u00e8 spesso citato insieme ai registi Spike Jonze e David Fincher come rappresentanti della grande influenza dello stile dei \"videoclip\" nel mondo del cinema. Il suo primo lavoro in questo campo \u00e8 il cortometraggio \"La lettre\" (1998).\nNel 2001 approda sul grande schermo con il lungometraggio \"Human Nature\", nel quale conserva tutte le caratteristiche creative e visive dimostrate nei lavori precedenti; il grande successo arriva nel 2004 grazie a \"Se mi lasci ti cancello\", con Jim Carrey e Kate Winslet, scritto insieme all'amico sceneggiatore Charlie Kaufman, nel quale concentra tutto il talento visivo e rivoluzionario del suo stile. Il film gli vale un Oscar 2005 per la miglior sceneggiatura originale, su due \"nomination\" ricevute (alle quali vanno aggiunte quattro candidature ai Golden Globe).\nNel 2006 esce il suo lavoro successivo, \"L'arte del sogno\", con Gael Garc\u00eda Bernal e Charlotte Gainsbourg. Nel 2008 \u00e8 la volta di \"Be Kind Rewind\", con Jack Black, Mos Def, Danny Glover e Mia Farrow. Nel 2012 la \"docufiction\" \"The We and the I\", studio sulle differenti modalit\u00e0 di interazione di un gruppo rispetto ai singoli, \u00e8 stata scelta per aprire la Quinzaine des R\u00e9alisateurs del Festival di Cannes.\nStile e tematiche.\nNel cinema di Gondry assumono assoluta rilevanza la scenografia e gli effetti digitali. Queste due componenti sono alla base dell'estetica onirica del regista francese. Dai suoi videoclip fino ai recenti lavori, Gondry ricrea un piccolo mondo onirico e visionario, attingendo dall'innocente mondo dell'infanzia, i suoi sogni e desideri. Se gli effetti digitali servono per stupire e attrarre lo spettatore, usando trovate visive surreali e originali, la scenografia \u00e8 pi\u00f9 votata alla perizia artigianale che ricorda molto il mondo dei balocchi, dando cos\u00ec al suo Cinema una persistente atmosfera retr\u00f2 e malinconica. I personaggi, soprattutto quelli maschili, risultano timidi e chiusi in se stessi, delineando oltre che una probabile componente autobiografica, anche uno dei temi pi\u00f9 cari al regista: la comunicazione interpersonale."}
{"id": "80151", "revid": "345405", "url": "https://it.wikipedia.org/wiki?curid=80151", "title": "Claude Debussy", "text": "\u00c8 considerato in patria e nel mondo uno dei pi\u00f9 importanti compositori francesi di sempre, nonch\u00e9 uno dei massimi protagonisti del simbolismo musicale.\nNella sua musica confluirono le tematiche della scuola francese da Gounod a Faur\u00e9, la ricerca pianistica di Chopin, la scoperta di inconsuete armonie orientali e le innovazioni verso una nuova armonia di Wagner. Figura a s\u00e9 stante rispetto ai suoi colleghi musicisti, con cui non sempre ebbe relazioni facili, si trov\u00f2 pi\u00f9 a suo agio con poeti e pittori; nei salotti letterari si avvicin\u00f2 a quel clima estremamente raffinato nato dalle poesie di Charles Baudelaire e poi di Verlaine e Mallarm\u00e9. La sua sensibilit\u00e0 era capace di cogliere quelle sfumature e quei riflessi impalpabili tipici della pittura impressionista; infatti secondo l'opinione di numerosi musicologi, fra cui Mila, Debussy viene considerato uno dei principali esponenti del cosiddetto \"impressionismo musicale\", anche se lo stesso compositore ne neg\u00f2 l'appartenenza. Pi\u00f9 significative furono invece le chiare influenze simboliste nate dall'ascolto della musica wagneriana e dalla frequentazione di Mallarm\u00e9. \nIl cammino per trovare un suo linguaggio autentico fu lungo e laborioso. Dopo aver composto brani significativi come il \"Pr\u00e9lude \u00e0 l'apr\u00e8s-midi d'un faune\" e la \"Suite bergamasque\", raggiunse il suo primo vero successo a quarant'anni con l'opera \"Pell\u00e9as et M\u00e9lisande\". Con \"La Mer\" elabor\u00f2 un vero rinnovamento dello stile sinfonico; egli per\u00f2 predilesse sempre il pianoforte per le sue composizioni lasciando opere come \"Images\", \"Children's Corner\" e i 24 \"Pr\u00e9ludes\".\nNella sua opera si trovano costantemente aspetti per lui irrinunciabili: la bellezza, un'espressione fondata su un grande equilibrio ed esattezza e una costruzione compositiva solida, elementi che si ritroveranno nella futura musica del novecento.\nBiografia.\nI primi anni: nascita, formazione ed esordi.\nNato in una famiglia di modeste condizioni di commercianti di porcellane, Debussy ebbe le prime nozioni di musica da Antoinette Maut\u00e9 de Fleurville suocera del poeta Paul Verlaine, discreta pianista, che gli diede gratuitamente lezioni; anche se il padre avrebbe voluto che il suo primogenito si arruolasse in Marina, M.me de Fleurville riusc\u00ec a convincerlo a farlo studiare musica e si adoper\u00f2 per farlo entrare al Conservatoire national sup\u00e9rieur de musique et de danse de Paris (1872-1884). Qui il giovane Debussy, superato l'esame di ammissione il 22 ottobre 1872, studi\u00f2 pianoforte con Antoine Marmontel, composizione con Ernest Guiraud e solfeggio con Albert Lavignac.\nMarmontel cap\u00ec subito le possibilit\u00e0 artistiche del giovane Debussy, anche se non apprezzava le sue eccentricit\u00e0 pianistiche. Nel 1877 Achille-Claude entr\u00f2 a far parte della classe di armonia di \u00c9mile Durand, insegnante molto rigoroso che si scontr\u00f2 pi\u00f9 volte con l'allievo per l'originalit\u00e0 delle sue idee. Nel 1880, grazie al Conservatorio, ottenne l'incarico di pianista accompagnatore presso la baronessa russa Nade\u017eda von Meck, ricca mecenate e buona musicista dilettante, seguendola nei suoi viaggi in Italia. In questo periodo scrisse il suo Trio per pianoforte e archi.\nIn questo stesso periodo conobbe Henri Vasnier, architetto appassionato d'arte, che lo prese in simpatia e che gli consigli\u00f2 di partecipare al Prix de Rome; tra la fine del 1880 e il 1881 Debussy scrisse alcune liriche per la moglie di Vasnier, Marie, che aveva una bella voce di soprano, con l'intento di entrare nelle sue grazie. In quello stesso anno Debussy inizi\u00f2 una relazione segreta con Madame Vasnier che dur\u00f2 alcuni anni; Henri Vesnier sospett\u00f2 solo in seguito che vi fosse un'intesa troppo intima fra sua moglie e il giovane musicista, ma non fece comunque mancare a Debussy il sostegno e l'incoraggiamento. Nel 1882 il giovane compositore partecip\u00f2 alla prima prova d'esame per il Prix de Rome, ma non riusc\u00ec a superarla. L'anno successivo arriv\u00f2 al secondo posto; nel 1884 finalmente ottenne la desiderata vittoria del prestigioso e ambito premio con la Cantata su \"L'enfant prodigue\" di \u00c9douard Guinaud, grazie all'appoggio di Charles Gounod che egli aveva conosciuto precedentemente. \nVilla Medici.\nIl musicista part\u00ec per l'Italia e soggiorn\u00f2 a Roma, a Villa Medici, dove studi\u00f2, grazie alla borsa di studio, tra il 1885 e il 1887; qui ebbe modo di conoscere Franz Liszt ed entr\u00f2 in contatto con la musica di Giovanni Pierluigi da Palestrina e di Orlando di Lasso, della quale rimase subito entusiasta. Il musicista visse a Villa Medici dal 28 gennaio 1885 al 2 marzo 1887, studiando e componendo presso l'Accademia di Francia. Sempre a corto di denaro, Debussy non si faceva scrupolo di chiedere aiuti ad amici e conoscenti, anche al conte Giuseppe Primoli che aveva conosciuto in un salotto solo da pochi giorni a cui fece una richiesta di cinquecento franchi per pagare la cena dopo la vittoria al Prix de Rome. Debussy, durante la sua permanenza nella citt\u00e0, visit\u00f2 molti luoghi attorno alla capitale; diverse volte si rec\u00f2 a Fiumicino e fu ospite nella villa del conte Primoli, di cui era diventato amico, anche durante l'assenza del proprietario. \nLa permanenza romana fu comunque un periodo difficile per Debussy, il quale fatic\u00f2 molto a portare a termine gli incarichi compositivi dati dal Conservatorio; la mancanza di ispirazione era da lui attribuita al contesto poco favorevole e deprimente in cui si trovava. Rientr\u00f2 finalmente a Parigi nel marzo 1887.\nRientro a Parigi.\nTornato in patria il musicista si dedic\u00f2 alla composizione dei \"Cinq po\u00e8mes de Baudelaire\" per voce e pianoforte. Ritorn\u00f2 ad abitare con i genitori al 27 di rue de Berlin in un appartamento pi\u00f9 grande di cui aveva un ingresso personale che gli permetteva di essere indipendente. In uno dei tanti locali che frequentava, \"Le Chat noir\", cabaret nei pressi di Pigalle, conobbe Erik Satie che l\u00ec lavorava come pianista e che divenne suo buon amico per tutta la vita. Un suo grande desiderio era sempre stato quello di ascoltare la musica di Wagner e poich\u00e9 fino ad allora nessuna sua opera era ancora stata rappresentata sulle scene parigine, nel 1888, grazie all'aiuto finanziario dell'amico \u00c9tienne Dupin, riusc\u00ec ad andare a Bayreuth, dove conobbe le opere wagneriane nel loro tempio pi\u00f9 sacro: ebbe modo di assistere al \"Parsifal\" e a \"I maestri cantori di Norimberga\"; probabilmente il suo stile di compositore venne ad affinarsi proprio all'ascolto della musica di Wagner.\nDebussy per\u00f2 non era ancora totalmente libero dagli impegni de \"Prix de Rome\"; alla fine dell'anno riusc\u00ec finalmente a terminare il suo terzo \"invio\", \"La Damoiselle \u00e9lue\" per voci femminili, coro e orchestra, opera che venne apprezzata dall'Institut. Nel frattempo passava molto del suo tempo libero nei caff\u00e8 frequentati da artisti e letterati dove affin\u00f2 la sua formazione intellettuale e conobbe, fra gli altri, Paul Dukas e Ernest Chausson. Il locale privilegiato era \"Chez Pusset\" dove gente di teatro, pittori e musicisti discutevano fino a tarda notte e di cui Debussy divenne un habitu\u00e9.\nIl 6 maggio 1889 si apr\u00ec a Parigi l'Esposizione universale dove il compositore fece \nla conoscenza dell'arte orientale; rimase colpito dal \"teatro annamita\" che utilizzava strumenti inconsueti, ma soprattutto lo affascinarono le musiche orientali, in particolare il Gamelan giavanese che influenzer\u00e0 in modo significativo la sua opera; Debussy rimase fortemente impressionato da questa nuova musica, dalla sua polifonia e dagli inusuali arabeschi, tutti aspetti che si rifletteranno gi\u00e0 nella sua \"Fantaisie\" composta proprio in quel periodo.\nL'influenza di Wagner, e soprattutto del \"Parsifal\", \u00e8 evidente nel poema lirico \"La Damoiselle \u00e9lue\", scritto fra il 1887 e il 1888, e nei \"Cinq po\u00e8mes de Baudelaire\", terminati nel 1889, mentre altri suoi brani dello stesso periodo, in particolar modo l'impostazione delle arie scritte sul testo di poesie dell'amico Verlaine (\"Ariettes oubli\u00e9es, Trois m\u00e9lodies, F\u00eates galantes\"), sono in uno stile pi\u00f9 volubile, come sar\u00e0 poi nel \"Quartetto per archi\" in Sol minore del 1893, influenzato dalla musica di Franck; in tale opera non solo \u00e8 presente l'utilizzo del modo frigio, ma anche quello di altri modi meno consueti, in particolare il modo tonale intero, per creare un'armonia oscillante, come nel \"Pr\u00e9lude \u00e0 l'apr\u00e8s-midi d'un faune\" per orchestra, ispirato dal poema di Mallarm\u00e9, utilizzato poi per il balletto omonimo di Ni\u017einskij, e l'opera \"Pell\u00e9as et M\u00e9lisande\", scritta in larga misura intorno al 1893-1895 sebbene non completata fino al 1902. Queste opere portarono una fluidit\u00e0 nel ritmo e un colore nuovo per la musica occidentale. \nAi primi di agosto del 1889 si rec\u00f2 nuovamente a Bayreuth per assistere al \"Tristano e Isotta\", opera che conosceva bene sulla carta, ma che non aveva ancora ascoltato in teatro; questo incontro con il \"Tistano\" segn\u00f2 la fine del periodo wagneriano di Debussy.\nIl 1890 fu una data importante per il musicista; il suo desiderio di rinnovamento \u00e8 sottolineato dal cambiamento della grafia della firma e soprattutto dall'abbandono del nome Achille-Claude, che egli non aveva mai amato, preferendo Claude-Achille; due anni dopo pass\u00f2 definitivamente al semplice Claude, con cui sar\u00e0 conosciuto nel resto della sua carriera e che lo identifica ancora oggi. Lasci\u00f2 la casa dei genitori decidendo, alla fine dell'anno, di andare ad abitare in casa dell'amico \u00c9tienne Dupin; sempre in questi mesi fece la conoscenza di Mallarm\u00e9 che influenzer\u00e0 non poco la sua concezione dell'arte e la sua musica. Inizi\u00f2 in questo periodo la composizione di alcune delle sue opere pi\u00f9 importanti, il \"Pr\u00e9lude \u00e0 l'apr\u00e8s-midi d'un faune\" e la \"Suite bergamasque\"; inoltre inizi\u00f2 la sua prima vera relazione stabile, con Gabrielle Dupont.\nDebussy compositore; la vita privata e i capolavori.\nDebussy ebbe una vita molto movimentata, soprattutto sentimentalmente. All'et\u00e0 di 18 anni inizi\u00f2 una storia clandestina con Marie-Blanche Vasnier, moglie del ricco funzionario statale parigino che lo aveva appoggiato e sostenuto nei suoi studi. La relazione dur\u00f2 otto anni ed entr\u00f2 in crisi in seguito alla vittoria di Debussy al Prix de Rome, il prestigioso concorso prevedeva la permanenza obbligatoria nella capitale italiana per due anni e la lontananza pose fine poco per volta alla relazione. Tornato a Parigi nel 1887, Debussy non ebbe pi\u00f9 incontri intimi con Madame Vasnier anche se continu\u00f2 a frequentare la sua abitazione. Nell'inverno fra il 1889 e il 1890 conobbe una giovane dagli occhi verdi e i capelli rosso-bruni che si chiamava Gabrielle Dupont, figlia di un sarto di Lisieux; a lei il musicista dedic\u00f2 il primo atto di \"Rodrigue et Chim\u00e8ne\" apponendo il nome di lei sulla prima pagina della partitura. Con Gabrielle ebbe una tempestosa relazione durata nove anni, condivise una vita da boh\u00e9mien e coabit\u00f2 prima al 42 di rue de Londres, poi al 10 di rue Gustave Dor\u00e9, nel XVII \"arrondissement\". Nonostante la sua relazione continuasse in maniera apparentemente tranquilla, Debussy si invagh\u00ec di Th\u00e9r\u00e8se Roger, cantante che aveva interpretato \"La damoiselle \u00e9lue\" nel 1893, arrivando a fidanzarsi ufficialmente con lei per alcuni mesi, raccontando a tutti che la sua ultima fidanzata se ne era andata.\nDebussy aveva intanto impostato la stesura di un'opera lirica, \"Pell\u00e9as et M\u00e9lisande\", dopo aver assistito a teatro al dramma omonimo di Maurice Maeterlinck; lavorava anche al suo \"Pr\u00e9lude \u00e0 l'apr\u00e8s-midi d'un faune\" che fu eseguito in prima assoluta a dicembre 1884 alla presenza di Mallarm\u00e9 che si dimostr\u00f2 entusiata della musica. Nell'inverno termin\u00f2 anche i primi tre brani delle \"Images\" per pianoforte e continu\u00f2 ancora a scrivere e limare il suo \"Pell\u00e9as\", chiuso in una stanza da cui usciva di rado. L'opera fu terminata nel 1895, ma Debussy continu\u00f2 a modificarla e a rifinirla; egli cerc\u00f2 di farla rappresentare alla fine dell'anno, ma per disaccordi con Maeterlinck non se ne fece nulla.\nVerso il 1897 la storia con Gaby Dupont entr\u00f2 in crisi per la perenne mancanza di denaro e soprattutto per le infedelt\u00e0 del musicista; quando Gabrielle trov\u00f2 la prova evidente di un suo nuovo tradimento, tent\u00f2 il suicidio sparandosi un colpo di revolver. L'azione non ebbe conseguenze, ma Debussy, in questa situazione di grande disagio, attravers\u00f2 nuovamente un periodo di crisi compositiva, inizi\u00f2 infatti a lavorare con molta difficolt\u00e0 ai tre \"Nocturnes\" per orchestra. \nLa storia con Gaby ebbe termine nell'inverno del 1898; Gabrielle era in un certo modo ancora presente nella vita di Debussy quando lui conobbe e si invagh\u00ec di un'amica di lei, Rosalie Texier, detta \"Lily\", un'indossatrice di sartoria. Gaby lasci\u00f2 definitivamente il musicista e intrecci\u00f2 una nuova relazione con un banchiere. Il compositore spos\u00f2 Lily nel 1899 con una cerimonia molto semplice a cui non parteciparono neppure i genitori degli sposi. Nonostante Lily fosse una persona innamorata, pratica, diretta e benvoluta da amici e colleghi del marito, Debussy col tempo svilupp\u00f2 una crescente irritazione nei confronti di sua moglie per via delle sue limitazioni intellettuali e della sua mancanza di sensibilit\u00e0 e cultura musicale.\nNel 1902, tra mille difficolt\u00e0, fu finalmente rappresentata \"Pell\u00e9as et M\u00e9lisande\" che fu in gran parte osteggiata dalla critica, ma che riscosse un gran successo di pubblico. Nell'estate del 1903 Debussy soggiorn\u00f2 con la moglie a Bichain in Borgogna dove inizi\u00f2 la composizione de \"La mer\" e termin\u00f2 le \"Estampes\" per pianoforte. Nel 1903 conobbe Emma Bardac grazie a suo figlio Raoul, che era allievo del musicista; Emma era moglie del banchiere Sigismond Bardac e, al contrario di Lily, era una donna istruita, raffinata, brillante nella conversazione, musicista dilettante e anche stimata cantante. Ben presto Debussy si avvicin\u00f2 ad Emma e dal giugno 1904 divennero amanti. Lily si rec\u00f2 a Bichain da sola, anche se non era ancora a conoscenza della relazione del marito. Il musicista scrisse il pezzo per pianoforte \"L'isle joyeuse\" per Emma dopo aver trascorso con lei giornate felici sull'isola di Jersey e abbandon\u00f2 quindi la Texier. Lily, disperata tent\u00f2, come la Dupont, di suicidarsi sparandosi in petto in Place de la Concorde nell'ottobre del 1904; sopravvisse, ma il proiettile le rimase incastrato in una vertebra per il resto della vita.\nDebussy dovette subire la riprovazione della societ\u00e0 civile dell'epoca e molti suoi amici si allontanarono. Lo scandalo provocato da tale azione costrinse Debussy e la Bardac (gi\u00e0 incinta di lui) a recarsi segretamente in Inghilterra nell'aprile del 1905. La coppia si sistem\u00f2 nel Grand Hotel di Eastbourne, dove Debussy complet\u00f2 la suite sinfonica \"La Mer\" e divorzi\u00f2 da Lily il 2 agosto. A giugno venne finalmente pubblicata la \"Suite bergamasque\" con il celebre \"Claire de lune\". Debussy ed Emma tornarono a Parigi a fine settembre, giusto in tempo per la nascita della loro bambina Claude-Emma (l'unica figlia avuta dal compositore) il 30 ottobre. Chiamata affettuosamente \"Chou-chou\", Claude-Emma era la dedicataria del famoso \"Children's Corner\", una raccolta di sei pezzi per pianoforte composta nel 1908, anno in cui i suoi genitori finalmente si sposarono.\nLa malattia e gli ultimi anni.\nNel febbraio 1909 il musicista avvert\u00ec i primi sintomi della malattia che lo avrebbe portato alla fine. Torn\u00f2 in Inghilterra, ma dovette annullare alcuni concerti gi\u00e0 fissati e non si sent\u00ec nemmeno di assistere alla rappresentazione del \"Pell\u00e9as et M\u00e9lisande\" al Covent Garden. Nel 1910 mor\u00ec il padre, Manuel Debussy, e il compositore ne fu sinceramente addolorato, anche se in realt\u00e0 non avevano mai condiviso molto sull'arte e sulle idee. Nello stesso anno, il musicista scrisse il balletto \"Khamma\" e prese accordi, a fine anno, con Gabriele D'Annunzio per la musica di scena de \"Le martyre de Saint S\u00e9bastien\". Nel maggio 1912 assistette al balletto sul suo \"Pr\u00e9lude \u00e0 l'apr\u00e8s-midi d'un faune\" che cre\u00f2 scandalo e che non piacque all'autore. Successivamente Debussy firm\u00f2 un contratto con Djagilev per un nuovo balletto, \"Jeux\", che fu rappresentato il 15 maggio 1913 dai Balletti russi. Durante l'estate compose \"La bo\u00eete \u00e0 joujoux\" ispirato dalla figlia Chou-chou. Sempre afflitto da problemi economici, Debussy accett\u00f2 di dirigere concerti in Russia, a Roma, a L'Aja e ad Amsterdam. \nAllo scoppio della Prima guerra mondiale, dietro pressione della moglie che temeva l'avanzata dei tedeschi, Debussy lasci\u00f2 Parigi e si trasfer\u00ec con la famiglia a Angers nella regione della Loira. Nel marzo 1915 il compositore perse la madre, e poco dopo la suocera. Si trasfer\u00ec poi a Dieppe in Normandia e quindi a Pourville, in una villa messa a disposizione da amici, trascorrendo qui l'ultimo periodo sereno. Al rientro a Parigi la malattia, che si era aggravata, gli provoc\u00f2 molte sofferenze e nel mese di dicembre 1915 il compositore sub\u00ec un intervento che serv\u00ec solo a ritardare gli effetti del cancro; venne sottoposto a radioterapia e trattato con morfina per il dolore. Come se non bastassero i problemi di salute, nel corso del 1916 il musicista venne condannato a pagare la somma di trentamila franchi \nnon pi\u00f9 versati alla prima moglie, Lily, dal 1910. Nonostante le precarie condizioni nel 1917 Debussy riusc\u00ec ancora a tenere diversi concerti per beneficenza, l'ultimo a Biarritz, il 14 settembre.\nClaude Debussy mor\u00ec a Parigi il 25 marzo del 1918, alle 22:15, per il cancro da cui era afflitto da diversi anni, mentre l'esercito tedesco bombardava la citt\u00e0 con il cannone a lunga gittata Parisgesch\u00fctz. Era solo otto mesi prima che la vittoria venisse dichiarata in Francia. In quel momento la situazione militare francese era considerata critica, e questa circostanza non permise che gli fosse dato l'onore dei funerali di Stato, o di cerimoniose orazioni al momento della sepoltura, o celebrazioni delle sue opere.\nNel disperato clima bellico che si respirava al tempo in Francia, la sua processione funebre si tenne in maniera veloce e sobria per le vie deserte della citt\u00e0, fino al cimitero di P\u00e8re-Lachaise: vi parteciparono non pi\u00f9 di venti persone, tra cui Paul Dukas e l'editore Durand. Solo dopo la fine della guerra, otto mesi dopo, fu possibile celebrarne degnamente la morte e poco dopo il suo corpo venne traslato nel cimitero di Passy, dietro il Trocad\u00e9ro, dove attualmente riposa tumulato insieme con la moglie Emma, morta nel 1934, e con la figlia Chou-chou, la quale invece sopravvisse al padre per nemmeno un anno, perendo a soli tredici anni (1919) durante un'epidemia di difterite.\nLa morte di Debussy, come anche l'intera prima guerra mondiale, coincisero con la fine del periodo denominato Belle \u00c9poque, che testimoniava lo sbocciare a Parigi di innovazioni, nuovi stili di vita e di nuove esperienze artistiche.\nLa Francia ha, fin dal principio, riconosciuto e celebrato il genio musicale di Debussy, onorandolo come uno dei suoi pi\u00f9 stimati figli. Dal 1980 fino all'introduzione dell'euro nel 2002, il suo volto ha campeggiato sulla banconota da 20 franchi. Nel 2010 gli \u00e8 stato intitolato il cratere Debussy sul pianeta Mercurio.\nLo stile.\nLa musica di Debussy presenta influenze sia nazionali (Charles Gounod, C\u00e9sar Franck, Jules Massenet, Gabriel Faur\u00e9, Erik Satie), sia internazionali (Fryderyk Chopin per il pianoforte, Modest Petrovi\u010d Musorgskij per l'antiaccademismo e per l'uso della modalit\u00e0, Giovanni Pierluigi da Palestrina per l'arabesco). Debussy, pur apprezzando la musica di Wagner, \u00e8 stato, soprattutto per la sua avversione al titanismo, un antiwagneriano come la maggior parte dei suoi connazionali. Soprattutto dopo il suo secondo soggiorno a Bayreuth si allontan\u00f2 dalla concezione wagneriana sostenendo che da quel tipo di musica non poteva nascere un vero rinnovamento. Tuttavia \u00e8 vicino alla sua musica per quanto riguarda la concezione del discorso musicale aperto e continuo; questo in Wagner si traduce con la cosiddetta \"melodia infinita\", che \u00e8 tuttavia vincolata all'armonia tonale, mentre in Debussy il discorso musicale \u00e8 costruito con piccole immagini balenanti in continuo rinnovamento, ma indipendenti tra loro grazie all'appoggio a un linguaggio armonico non vincolante e fatto di espedienti extratonali volti all'ambiguit\u00e0, come la scala esatonale (per toni interi) in cui i rapporti tensiodistensionali, dati dall'alternanza di tono e semitono, vengono meno, essendo essa composta da intervalli identici. Rudolph R\u00e9ti ha dichiarato che l'impresa di Debussy fu la sintesi della \"tonalit\u00e0 melodica\" a base monofonica con le armonie, sebbene diverse da quelle della \"tonalit\u00e0 armonica\".\nLo stile di Debussy oscilla inizialmente tra una scrittura che risente dei modelli del Barocco e del primo classicismo (notevoli in questo senso le influenze da Rameau, Couperin, Frescobaldi, Scarlatti e Bach) e la scrittura chopiniana, il tutto riveduto in maniera eclettica. La sua vera cifra appare dopo le frequentazioni dell'ambiente artistico simbolista che per lui fu veramente una scuola. Il simbolismo, se \u00e8 fondamentale per comprendere l'evoluzione della sua arte, non \u00e8 per\u00f2 sufficiente a delineare completamente la musica di Debussy: il compositore, infatti, scriveva le sue opere per un'intima necessit\u00e0, rinnovando il linguaggio musicale al di l\u00e0 di ogni scuola o suggestione predefinita. La sua musica \u00e8 stringata, non pomposa e colossale, puntando alla brevit\u00e0 aforistica alla maniera degli impressionisti e dei simbolisti; come loro, inoltre, Debussy ricerca l'innovazione nell'esotismo. Debussy compie quindi una sintesi tra estetica classica e modernismo, grazie a un contrappunto innovativo e a dinamiche molto curate, privilegia il colore timbrico sulla linea melodica, sceglie preferibilmente sonorit\u00e0 lievi e luminose (acute), elabora una scrittura ritmica estremamente complessa, ma dall'andamento fluttuante e sospeso che reinventa il modo di suonare il pianoforte.\nDiverse opere di Debussy si basano secondo alcuni studi sulle proporzioni della sezione aurea, ovvero sul rapporto \"a:b=(a+b):a\", rintracciabili negli astratti principi di simmetria musicale ed aritmetica su cui il compositore usava basare le sue eteree e smaterializzate composizioni. L'esempio pi\u00f9 tipico di questo rigore compositivo sono \"La Mer\" e il primo movimento dei \"Nocturnes\", \"Nuages\".\nComposizioni.\nComposizioni per pianoforte.\nDebussy scrisse molta musica per pianoforte e s\u2019impegn\u00f2 a sfruttare tutte le potenzialit\u00e0 timbriche ed espressive di tale strumento. I brani pi\u00f9 importanti con cui cominciarne l'ascolto sono opere che, alla moda di Verlaine, guardano al decoro rococ\u00f2 con moderni cinismo e perplessit\u00e0 (\"Suite bergamasque\", 1890-1905; \"Pour le piano\", 1901).\nIl suo primo volume di \"Images pour piano\" 1904 - 1905 evoca tonalit\u00e0 che erano raramente state udite in lavori di suoi contemporanei, come ad esempio frasi che ricordano lo sciabordio dell'acqua nel primo brano \"Reflets dans l'eau\" o come l'omaggio all'influenza di Jean-Philippe Rameau in una lenta e misteriosa danza di corte nel secondo brano \"Hommage \u00e0 Rameau\".\nDebussy cominci\u00f2 ad associare la sua musica con impressioni visuali dell'Oriente, Spagna, paesaggi, e altro, in una sequenza di messe in scena di brevi brani. Ci\u00f2 pu\u00f2 essere ascoltato nel volume di brani conosciuto come \"Estampes\", composto nel 1903 e che raggruppa brani opportunamente intitolati, ad esempio \"Pagodes\" che evoca una sensazione d'Oriente e di magnifiche pagode con le loro solenni torrette. Il secondo brano in \"Estampes\" dal titolo \"La soir\u00e9e dans Grenade\" rammenta vividamente un'atmosfera spagnola.\nPure nella sua famosa \"Children's Corner\" per pianoforte, che scrisse per la sua amata figlia che chiamava \"Chou-chou\", si suggeriscono suggestioni dall'Oriente dovendosi infine notare anche una nuova ondata di influenza jazz nel suo pezzo \"Golliwogg's Cake-walk\", mentre Debussy si diverte alle spalle di Richard Wagner con una citazione di un tema dal \"Tristano e Isotta\".\nL'ultimo volume degli \"\u00c9tudes\" (1915) similmente interpreta variet\u00e0 di stili e trame, meramente come esercizi pianistici, e comprende brani che sviluppano all'estremo forme irregolari come anche altri influenzati dai lavori del giovane Stravinskij (presenza anche nella suite \"En blanc et noir\" per due pianoforti, 1915). La rarefazione di questi lavori \u00e8 presente anche nell'ultimo gruppo di musiche, i \"Trois po\u00e8mes de Mallarm\u00e9\" (1913), e nella \"Sonata per flauto, viola e arpa\" (1915), nonostante la sonata e i pezzi ad essa simili ricatturino anche il classicismo inquisitivo ispirato dalle poesie di Verlaine. Il progettato gruppo di sei sonate \u00e8 bruscamente interrotto dalla morte del compositore. \nBalletti.\nIl balletto \"Jeux\" (1912-1913) contiene alcune delle pi\u00f9 notevoli innovazioni nell'armonia che va al di l\u00e0 di ogni modulazione tradizionale; la musica \u00e8 fluttuante e apparentemente priva di legami in una forma che si muove liberamente al di sopra del suo proprio spazio. Debussy non am\u00f2 molto il soggetto di Vaclav Ni\u017einskij, il balletto ebbe per di pi\u00f9 uno scarso successo, cancellato subito dallo scandalo suscitato pochi giorni dopo da \"La sagra della primavera\" di Stravinskij.\nAltri successivi lavori teatrali, come i balletti \"Khamma\" (1911-1912) e \"La bo\u00eete \u00e0 joujoux\" (1913), non furono totalmente orchestrati da Debussy. \"Le martyre de Saint S\u00e9bastien\" (1911), musiche di scena su testo di Gabriele D'Annunzio, \u00e8 da ricordare per il sostegno a un'antica atmosfera modale che era altrimenti sfiorata solo in brevi pezzi per piano (ad esempio \"La cath\u00e9drale engloutie\"). \"Le palais du silence ou No-Ja-Li\" (1913-1914) \u00e8 un balletto incompiuto di cui restano solo poche pagine.\nMedia.\nComposizione per pianoforte \"Mazurka\"."}
{"id": "80156", "revid": "125251643", "url": "https://it.wikipedia.org/wiki?curid=80156", "title": "Sassetta", "text": "Biografia.\nIl soprannome Sassetta \u00e8 attestato solo dal Settecento e, sulle prime, sotto la forma di cognome. Cos\u00ec si trova per la prima volta nel Pecci: Stefano Sassetta; ma il Pecci probabilmente trasse il nome da un'erronea lettura di documenti.\nNacque in data sconosciuta probabilmente a Siena, anche se ci sono ipotesi su una sua possibile nascita a Cortona, come suggerito dalla comparsa del nome della citt\u00e0 accanto a quello dell\u2019artista in molti documenti. Si ignora del tutto l\u2019ambito della sua formazione artistica. Di lui si hanno comunque le prime notizie a Siena, nel 1423. Pittore riconosciuto e apprezzato dai contemporanei, come dimostrano le committenze nel duomo, nel palazzo pubblico e su una porta di accesso della citt\u00e0, fu maestro di molti discepoli. Trascurato dai critici d\u2019arte per molti anni fu rivalutato solo agli inizi del XX secolo. John Pope-Hennessy osserv\u00f2 come fosse stato cacciato in un obbrobrioso angolo dal Crowe dal Cavalcaselle l'artista che, siamo nel 1939, \u00e8 il pi\u00f9 familiare dei pittori italiani. Oggi \u00e8 considerato il maggiore esponente della pittura senese della prima met\u00e0 del Quattrocento.\nLa prima opera.\nLa prima opera certificata \u00e8 la pala di altare realizzata per il Palazzo dell\u2019Arte della Lana. Commissionata nel 1423, di questa opera composita rimangono solo pochi pannelli dispersi in vari musei, anche se molti di essi si trovano nella Pinacoteca Nazionale di Siena.\nDai frammenti rimasti si nota un pittore molto legato alla tradizione della pittura senese, in particolare a quelle di Pietro e Ambrogio Lorenzetti, ma sensibile alle sperimentazioni del rinascimento fiorentino, certamente note al pittore. Cos\u00ec nella \"preghiera di San Tommaso\" della Pinacoteca Vaticana si vede un\u2019articolazione degli spazi architettonici complessa ed unica, che vuole anche trasmettere l\u2019austerit\u00e0 e il rigore religioso del santo, attraverso il pancale ed il leggio spogli resi in prospettiva. Molto articolati gli spazi della chiesa nella scena del \"miracolo eucaristico\" dove le figure sono oltretutto volumetriche. Anche nell\u2019ultima cena le figure sono volumetriche e disposte in una precisa simmetria. Nel \"Sant\u2019Antonio colpito dai demoni\" la scena principale passa quasi in secondo piano rispetto ai dettagli naturalistici del paesaggio e al cielo con le striature bianche, il primo forse di tutta la pittura italiana a noi pervenuta. Infine, la scena concitata dell\u2019\"esecuzione di un eretico\" mostra, oltre ad accurati dettagli naturalistici, una sperimentazione di movimenti e posizioni umane ed animali che ricorda quella messa in atto da Paolo Uccello. Sono tutti elementi che richiamano alle innovazioni sperimentate dall\u2019ambiente fiorentino di quegli anni.\nLa Madonna della Neve.\nUn\u2019altra opera importante \u00e8 la \"Pala della Madonna della neve\" commissionata nel 1430 per l\u2019altare di San Bonifacio nel Duomo di Siena e terminata nel 1432 secondo documenti a noi pervenuti. La tavola raffigura la \"Madonna in trono e quattro santi\" e, nella predella, \"Storie della fondazione di Santa Maria Maggiore\"). Oggi \u00e8 esposta nella Galleria degli Uffizi (donazione Contini-Bonacossi), Firenze. Qui l\u2019artista mostra una maturazione verso uno stile pi\u00f9 equilibrato ed elegante. Le figure sono esili e dalle movenze e posture raffinate, ma ancora una volta l\u2019opera tradisce l\u2019influenza fiorentina nella studiata disposizione dei santi a semicerchio nello spazio, mentre le posizioni delle mani e delle braccia di Maria assecondano tale disposizione. Anche la disposizione degli angeli in alto, raffigurati dal basso con quell\u2019ardito stendere le braccia per incoronare Maria \u00e8 un vezzo estraneo alla cultura senese.\nA Sansepolcro.\nL\u2019opera pi\u00f9 importante \u00e8 sicuramente il \"Polittico di Borgo San Sepolcro\", realizzato per la Chiesa di San Francesco di Sansepolcro tra il 1437 e il 1444. Era il complesso d'altare pi\u00f9 grande del Quattrocento italiano, composto da 48 tavole disposte su due facce (forse oltre 50 se si ipotizzano anche pilastrini laterali). Disperso nell'Ottocento, ne sono state ritrovate circa la met\u00e0. Alla \"Madonna in trono e quattro santi\" sulla faccia anteriore, corrisponde l\u2019\"estasi di San Francesco e otto scene della sua vita\" su quella posteriore. In questa tavola lo stile dell\u2019artista si acuisce ulteriormente in senso gotico, le figure diventano pi\u00f9 raffinate e le posture pi\u00f9 eleganti ed aristocratiche, le impostazioni lorenzettiane sembrano deviare verso lo stile di Simone Martini, andando incontro a quella tradizione senese riluttante ad adattarsi ad incorporare le innovazioni fiorentine. Anche quelle ardite sperimentazioni di spazialit\u00e0 che trovavamo nella Maest\u00e0 degli Uffizi, come la disposizione a semicerchio dei santi o la raffigurazione dal basso degli angeli, non sono pi\u00f9 presenti, seppure l\u2019opera intera e le singole scene non regrediscano nel conferimento del senso di profondit\u00e0.\nLe molte versioni della Madonna dell\u2019Umilt\u00e0.\nLe numerose versioni di \"Madonna dell\u2019Umilt\u00e0\" pervenuteci dall\u2019artista permettono, meglio di altre opere, di apprezzare l\u2019evoluzione stilistica del Sassetta. La tavola di Venezia (1430 circa) ha una volumetria e monumentalit\u00e0 figurativa tipica dell\u2019arte dei fratelli Lorenzetti e riconducibile a quella della coeva Madonna della Neve. Le successive tavole della Pinacoteca Vaticana (1433) e di Cortona (1435 circa) fanno trasparire una diversa delicatezza, pur non tradendo la monumentalit\u00e0 delle prime opere dell\u2019artista. Con le tavole di Washington (1435-1440), Siena (1438), Pittsburgh (1440 circa) e Zagabria (1440 circa) le figure della Madonna e del Bambino diventano snelle ed affusolate, per poi assumere quella grazia Martiniana nella tavola di Grosseto (1445 circa) che \u00e8 probabilmente un lacerto derivato da una Maest\u00e0 piuttosto che da una Madonna dell\u2019Umilt\u00e0. Le due versioni pi\u00f9 tarde, esposte a New York e Berlino (1445-1450), assumono un\u2019astrazione figurativa che allontana ulteriormente lo stile dell\u2019artista dal naturalismo fiorentino, esemplificata dalla forma ad uovo della testa della vergine, dal colore pallido del suo viso, dalle guance rosse, dalle ridotte dimensioni degli angeli.\nIl Sassetta mor\u00ec nel 1450, per una polmonite contratta lavorando all'affresco dell'Incoronazione della Vergine sulla porta Romana di Siena. L'opera fu poi terminata dal suo allievo Sano di Pietro.\nStile.\nIl suo stile sospeso tra gotico e Rinascimento \u00e8 caratterizzato dai tratti allungati dei personaggi e dall'uso costante dello sfondo dorato. Artista ancorato alla tradizione gotica senese, \u00e8 caratterizzato da notevolissimi interessi prospettici e naturalistici, sia nelle scene principali che nelle tavole di predella, sviluppatisi praticamente in contemporanea alle opere di Masaccio e del primo Paolo Uccello a Firenze, dove probabilmente si rec\u00f2 in giovent\u00f9. \nTali sperimentazioni in senso rinascimentale sono pi\u00f9 marcate nelle prime fasi di attivit\u00e0 dell\u2019artista, per poi andare man mano affievolendosi con gli anni, per non tradire quello stile senese che aveva ancora come principale punto di riferimento Simone Martini. Per questo motivo, per usare un\u2019espressione cara a Longhi, il Sassetta \u00e8 forse il principale esponente del \u201crinascimento umbratile\u201d senese di primo Quattrocento, ovvero dello stile gotico senese ombreggiato di rinascimento fiorentino. Le sue ardite sperimentazioni rinascimentali di giovent\u00f9 testimoniano un artista capace, abile nell\u2019integrare la tradizione senese con le innovazioni fiorentine, in maniera misurata, senza mai mettere in secondo piano la tradizione stilistica della sua citt\u00e0. Per questo motivo Cesare Brandi descrive il Sassetta come un \u201csenese minutissimo, ma pieno di segreti pensieri ed infedelt\u00e0 mentali, che non dice tutto quello che sa, ma ben sa tutto quello che dice\u201d. \nCon il trascorrere degli anni, il Sassetta volle attenuare le sue sperimentazioni in modo consapevole, forse per non disdegnare i gusti di una citt\u00e0 e di una committenza ancora non in grado di accettare di doversi adeguare allo stile della vicina ed antagonista Firenze."}
{"id": "80160", "revid": "1718925", "url": "https://it.wikipedia.org/wiki?curid=80160", "title": "Transaminasi", "text": "Le transaminasi (o aminotransferasi) sono una sotto-sottoclasse di enzimi (appartenenti alla classe delle transferasi e aventi ) predisposti a catalizzare la reazione di transaminazione, ovvero il trasferimento del gruppo amminico \u03b1 da un amminoacido a un \u03b1-chetoacido.\nLa scoperta delle transaminasi avvenne all'Universit\u00e0 di Napoli nel 1955 grazie alle ricerche di Fernando De Ritis, Mario Coltorti e Giuseppe Giusti.\nCaratteristiche.\nLe transaminasi sono usate in medicina soprattutto al fine di evidenziare la presenza o meno di un danno epatico, e i loro valori normali sono indicati nei referti di laboratorio e variano a seconda della metodica analitica adottata. Le transaminasi pi\u00f9 note sono due:\nReazioni di transaminazione.\nLa reazione di transaminazione indicata nella definizione \u00e8 la prima tappa del catabolismo degli amminoacidi e serve a incanalare gruppi amminici verso l'\u03b1-chetoglutarato al fine di trasformarlo in glutammato, il quale poi verr\u00e0 sottoposto a una reazione di deaminazione ossidativa (catalizzata dalla glutammato deidrogenasi) per formare uno ione ammonio che sar\u00e0 utilizzato per generare urea.\nLa reazione catalizzata dalle transaminasi \u00e8 la seguente:\nNelle cellule esistono molti tipi di transaminasi le quali utilizzano \u03b1-chetoglutarato come accettore del gruppo amminico ma divergono tra loro per la specificit\u00e0 nei confronti dell'amminoacido utilizzato. Le reazioni catalizzate da tali enzimi sono tutte facilmente reversibili (la loro costante di equilibrio, in effetti, \u00e8 molto vicina a 1).\nTutte le transaminasi utilizzano lo stesso gruppo prostetico, il piridossal fosfato, forma coenzimatica della vitamina B6, quale trasportatore temporaneo del gruppo amminico. Il piridossal fosfato \u00e8 legato covalentemente, tramite un legame imminico (con formazione di una base di Schiff), con il gruppo amminico \u03b5 di un residuo di lisina, in assenza del substrato (l'amminoacido).\nQuando arriva l'amminoacido il suo gruppo amminico \u03b1 si sostituisce a quello \u03b5 della lisina. La nuova base di Schiff che si \u00e8 venuta a creare rimane saldata al sito attivo dell'enzima attraverso la formazione di legami multipli non covalenti. Essa perde un protone dal carbonio \u03b1, formando un intermedio chinonoide, la cui riprotonazione determina la produzione di una chetimina che presenta un doppio legame tra il carbonio \u03b1 e l'azoto del substrato legato. Una successiva reazione di idrolisi determina il distacco di un \u03b1-chetoacido e la formazione di piridossammina fosfato.\nAmminoacido (1) + Enzima-Piridossal fosfato \u21d4 \u03b1-Chetoacido (1) + Enzima-Piridossammina fosfato\nLa seconda parte della reazione si svolge in modo diametralmente opposto: un \u03b1-chetoacido si lega alla piridossammina fosfato e successivamente si stacca un nuovo amminoacido e si rigenera il piridossal fosfato.\n\u03b1-Chetoacido (2) + Enzima-Piridossammina fosfato \u21d4 Amminoacido (2) + Enzima-Piridossal fosfato\nVisto il meccanismo della reazione catalizzata da tali enzimi risulta che le transaminasi catalizzano la reazione a due substrati con un meccanismo a ping-pong.\nLocalizzazione nell'organismo.\nLe transaminasi sono enzimi ubiquitari nell'organismo. La GOT o AST \u00e8 localizzata nel fegato, nel miocardio, nel rene, nell'encefalo e nella muscolatura scheletrica; la GPT o ALT \u00e8 presente in concentrazione molto pi\u00f9 elevata nel fegato che negli altri tessuti.\nLa GOT o AST catalizza la seguente reazione:\nAspartato + \u03b1-Chetoglutarato \u21d4 Ossalacetato + Glutammato\nLa GPT o ALT catalizza quest'altra reazione:\nAlanina + \u03b1-Chetoglutarato \u21d4 Piruvato + Glutammato\nUso delle transaminasi come indice di malattia.\nLe transaminasi sono usate in medicina soprattutto al fine di evidenziare la presenza o meno di un danno epatico.\nSi pu\u00f2 registrare un aumento delle transaminasi nelle epatiti acute, croniche, nelle epatopatie tossiche, nella calcolosi del coledoco e della colecisti, nelle colecistiti acute, nei casi di colestasi intraepatica, nella mononucleosi infettiva.\nSi possono registrare alterazioni anche in corso di malattie del miocardio (tipo infarto del miocardio e miocarditi) o dei muscoli (traumi, distrofia muscolare) nonch\u00e9 un loro rialzo potrebbe manifestarsi durante fasi acute della malattia celiaca. \nSi registra un graduale ritorno ai valori normali delle transaminasi nel sangue in via di guarigione; \u00e8 necessario per\u00f2 sottolineare che quando il danno epatico si \u00e8 instaurato in modo massiccio e cronico, ossia vi sia stata una lisi notevole di cellule epatiche nel tempo, con trasformazione cirrotica, un ulteriore abbassamento delle transaminasi non \u00e8 indice di guarigione bens\u00ec del fatto che non ci sono pi\u00f9 cellule epatiche a riversare questi enzimi nel sangue (indice di prognosi negativa).\nLa GOT (o AST) \u00e8 presente all'interno della cellula legata ai mitocondri, mentre la GPT (o ALT) si trova soprattutto libera nel citoplasma. Se la cellula \u00e8 integra, tali enzimi rimangono all'interno della stessa; un fenomeno infiammatorio causato da virus o da tossici, che determini alterazione della permeabilit\u00e0 della membrana e/o distruzione della cellula, fa s\u00ec che le transaminasi vengano liberate all'esterno della cellula e riversate nel torrente sanguigno, con conseguente aumento della loro concentrazione plasmatica, misurabile con metodiche di analisi biochimica.\nValori normali di laboratorio.\nI valori di riferimento per le transaminasi sono:\nTali valori possono essere comunque differenti a seconda dei laboratori e delle metodiche utilizzate per la rilevazione."}
{"id": "80162", "revid": "767487", "url": "https://it.wikipedia.org/wiki?curid=80162", "title": "Carabinieri", "text": ""}
{"id": "80163", "revid": "599013", "url": "https://it.wikipedia.org/wiki?curid=80163", "title": "Fai", "text": ""}
{"id": "80164", "revid": "228587", "url": "https://it.wikipedia.org/wiki?curid=80164", "title": "Paolo di Giovanni Fei", "text": "\u00c8 uno dei pittori trecenteschi che rappresenta la continuit\u00e0 dell'arte senese di Simone Martini e di Lippo Memmi, attraverso Bartolo di Fredi, suo probabile maestro.\nBiografia.\nLa prima notizia storica che si ha di Paolo di Giovanni Fei \u00e8 del 1369, quale membro del Consiglio generale della Repubblica di Siena.\nTra le sue opere, l'unica identificabile con certezza tramite i documenti coevi \u00e8 la \"Presentazione della Vergine al tempio\", per la quale l'artista ricev\u00e9 un pagamento di 50 fiorini d'oro nel 1398 dal Camerlingo dell'Opera del Duomo.\nFra le opere che gli si attribuiscono, nella produzione giovanile, si annoverano la \"Madonna col Bambino\" della collezione Wildenstein di Londra, \"la Madonna dell'Umilt\u00e0\", del Duomo di Siena, la \"Madonna col Bambino\" e \"Angeli\" di Santa Maria della Scala.\nIn questi dipinti la delicatezza degli incarnati e la trasparenza dei colori sembrerebbero ispirati dalle opere di Simone Martini e Lippo Memmi.\nFu maestro del Sassetta\nLe opere.\nEsistono una Madonna con Bambino del 1370 e una Madonna dell'Umilt\u00e0 del 1390 esposte all'Opera del Duomo di Siena; quest'ultima proverrebbe dall'altare Piccolomini del Duomo di Siena."}
{"id": "80168", "revid": "124361836", "url": "https://it.wikipedia.org/wiki?curid=80168", "title": "Sapone", "text": "Il sapone \u00e8 generalmente un sale di sodio o di potassio di un acido carbossilico alifatico a lunga catena. Viene prodotto e usato per sciogliere le sostanze grasse nei processi di pulizia.\nSi prepara per mezzo di un processo denominato saponificazione, ovvero per idrolisi alcalina, di grassi di origine animale o vegetale. Il processo porta alla formazione del sale carbossilico (il sapone) e un alcol (generalmente glicerina).\nAzione detergente.\nUtilizzato come detergente, il sapone ha funzione di tensioattivo. La molecola del sapone ha una testa idrofila ionizzata negativamente e una coda idrofobica.\nIl potere pulente della miscela acqua e sapone \u00e8 attribuito all'azione delle micelle, piccole sferette rivestite all'esterno di gruppi polari idrofili (la testa della molecola) e contenenti all'interno una tasca idrofobica costituita dalle code idrofobiche che disciolgono le sostanze grasse. Dato che tutte le teste delle molecole di sapone recano una carica negativa, la repulsione elettrostatica impedisce alle micelle di ri-aggregarsi e le mantiene in sospensione nell'acqua. In altre parole siccome acqua e grasso normalmente non si miscelano, l'aggiunta di sapone consente al grasso di disperdersi nell'acqua ed essere risciacquato. I detergenti sintetici funzionano con meccanismo simile.\nIl pH fisiologico della pelle sana oscilla mediamente fra 5,4 e 5,9; in corrispondenza delle ascelle, della regione perianale e dei genitali \u00e8 approssimativamente 6,5, mentre i saponi contenenti carbonato di sodio arrivano a un pH di 11.La pelle possiede un mantello acido protettivo lipidico che ha la capacit\u00e0 di sintetizzare delle sostanze in grado di neutralizzare le componenti alcaline e ripristinare l'ambiente acido riportandolo in equilibrio. Tuttavia l'aumento del pH per lunghi periodi di tempo pu\u00f2 compromettere questa funzione di difesa batteriologica della pelle, favorendo l'insorgere di infezioni.\nPerch\u00e9 avvengano le reazioni chimiche per la sintesi di un sapone \u00e8 necessario un pH superiore a 7. Alcuni produttori successivamente abbassano il pH dei loro prodotti ai livelli di acidit\u00e0 della pelle (5 - 5,5).\nEffetto del metallo alcalino.\nIl tipo di alcale utilizzato determina la qualit\u00e0 del sapone prodotto. I saponi di sodio preparati a partire da idrossido di sodio generalmente sono solidi, mentre i saponi di potassio, preparati a partire da idrossido di potassio, sono pi\u00f9 morbidi e spesso liquidi. Storicamente l'idrossido di potassio veniva estratto a partire dalle ceneri di felce. I saponi di litio sono molto duri e sono usati esclusivamente per trattare gli oli lubrificanti.\nEffetto dei grassi.\nI saponi sono derivati degli acidi grassi. Tradizionalmente sono stati prodotti a partire da trigliceridi (oli e grassi). \nTrigliceride \u00e8 il nome chimico dei triesteri di acidi grassi e glicerolo. Il sego, grasso animale raffinato, \u00e8 il trigliceride naturale di origine animale pi\u00f9 comune. Il prodotto di saponificazione \u00e8 chiamato \"sodium tallowate\" (nomenclatura INCI). Gli oli vegetali pi\u00f9 comunemente utilizzati sono quello d'oliva, di palma e di cocco. Ogni tipo di grasso vegetale permette di ottenere qualit\u00e0 ben diverse di sapone con caratteristiche diverse. I saponi prodotti dall'olio d'oliva sono pi\u00f9 morbidi e delicati, quelli pi\u00f9 conosciuti sono il sapone di Marsiglia e il sapone di Castiglia. Il termine \"Castiglia\" indica spesso saponi costituiti da una miscela di oli, ma con un'alta percentuale di olio d'oliva. \nQualit\u00e0 di un sapone.\nIl sapone deve essere neutro e non deve essere unto o di cattivo odore. Il sapone deve essere pastoso, ma non duro, schiumogeno, non friabile e una volta asciugato deve mantenere la sua forma.\nTipi di sapone.\nI sali sodici degli acidi carbossilici a lunga catena hanno pH compreso tra 9,0 e 10,5 (alcalini) e non sono gli unici composti esistenti usati come saponi. Esistono anche i saponi acidi anche detti saponi non saponi o syndet (dall'inglese \"synthetic detergent\", cio\u00e8 \"detergenti sintetici\") che si suddividono in anionici, anfoteri e non ionici. Sono consigliati per pelli ipersensibili ai saponi normali e sono costituiti da miscele di tensioattivi come il laurilsolfato di sodio o tensioattivi \"alchil-solfonici\", esteri organici dell'acido solforico. Questi \"saponi\" hanno pH 5,5, simile a quello della pelle, risultando pertanto meno aggressivi verso di essa per l'assenza di alcalinit\u00e0 libera.\nLa saponetta tradizionale \u00e8 a base di sali sodici degli acidi carbossilici a lunga catena; i saponi liquidi in dispenser sono comparsi con la diffusione dei materiali plastici nel dopoguerra. Il sapone tradizionale \u00e8 composto da sego bovino (80%) e olio di cocco o di oliva (al 20%). Un sapone dovrebbe avere tra le prime posizioni dei suoi ingredienti gli acidi grassi saponificati di cocco, di palma e di oliva.\nNei frantoi di una volta e in alcune produzioni attuali era prodotto con la spremitura di olive che restava nelle macine del frantoio dopo la prima spremitura. Spesso si tratta di olio di seconda o terza sansa di pessima qualit\u00e0, di cui la legge vieta la commercializzazione come olio da cucina. Nel dopoguerra le seconde e terze spremiture d'olio, meno pregiate e costose, erano ancora utilizzate anche a scopo alimentare.\nVari frantoi industriali utilizzano le sanse per produrre saponi e compensare la scarsa resa delle olive raccolte in termini di olio da cucina; talvolta si arriva a macinare le olive soltanto per fare saponi perch\u00e9 pi\u00f9 profittevoli dell'olio in bottiglia. I saponi liquidi che hanno un pH di 5,5 rischiano di essere un ambiente adatto alla proliferazione di funghi e batteri a causa del loro elevato contenuto d'acqua, pertanto questi saponi sono addizionati con composti disinfettanti e fungicidi.\nSapone tradizionale.\nPrima che le lavatrici meccaniche sostituissero gradualmente il lavaggio manuale del bucato, la produzione familiare di sapone in grosse pentole all'aperto era un'attivit\u00e0 piuttosto comune nelle zone non urbane fino agli anni 70-80; ora \u00e8 un'usanza praticamente scomparsa, salvo rare eccezioni.\nLa preparazione del sapone prevedeva l'uso di grassi vegetali o animali o un loro miscuglio e ovviamente l'uso di potassa caustica o soda caustica. Tecniche ancora precedenti prevedevano l'estrazione della liscivia dalla cenere.\nPer esempio in Calabria si usava come grasso vegetale l'olio di oliva e come grasso animale quello del maiale. Il sapone fatto con l'olio d'oliva, pi\u00f9 delicato, poteva essere usato per il corpo ed in particolare per i capelli, poich\u00e9 veniva considerato efficace contro la forfora. Durante la preparazione potevano eventualmente essere aggiunte delle foglie di sambuco come colorante.\nUna ricetta tradizionale prevedeva l'uso di 5 litri di olio d'oliva, 10 litri di acqua e 1\u00a0kg soda caustica da aumentare in proporzione per quantit\u00e0 maggiori. In genere si produceva una scorta per vari mesi o per tutto l'anno.\nStoria.\nLa scoperta del sapone.\nEsistono varie circostanze, ancorch\u00e9 improbabili, che possono aver portato casualmente alla scoperta del sapone, ma \u00e8 anche possibile che sia avvenuta per via empirica. Probabilmente per prime si ottennero liscivie alcaline dalla cenere di legno, che poi vennero usate per la saponificazione di sego, scarti animali, oli vegetali.\nLe notizie storiche sono nebulose, sia per la difficolt\u00e0 di distinguere il sapone vero e proprio da altre sostanze utilizzate per pulire, sia perch\u00e9 il sapone per la sua natura organica e idrosolubile non \u00e8 rilevabile da ricerche di tipo archeologico, neppure attraverso i recipienti e l'equipaggiamento usati nella sua produzione che non differiscono da quelli destinati ad altri utilizzi.\n\u00c8 da tener presente che probabilmente nell'antichit\u00e0 il problema dell'igiene personale non fosse considerato prioritario, non tanto per la scarsit\u00e0 di acqua calda quanto per l'accentuata causticit\u00e0 della soda impiegata con eccessiva generosit\u00e0 e il lezzo derivante dall'uso di grasso animale, per lo pi\u00f9 di ovini, infatti le prime tecniche di pulizia furono sviluppate per pulire tessuti e indumenti, generalmente con l'utilizzo di argille (terra da follone), cenere e piante saponarie; da queste ultime si ricavano le saponine che formano soluzioni saponose che solubilizzano lo sporco e ne facilitano l'eliminazione.\nFu solo dopo essere entrati in contatto col mondo vicino-orientale islamico, nell'et\u00e0 delle Crociate, che ci s'impadron\u00ec delle tecniche di fabbricazione di un sapone assai meno aggressivo, con l'uso di grassi vegetali, aromi e sostanze lenitive quali il balsamo. Non a caso il sapone entr\u00f2 infatti in Europa grazie ai mercanti veneziani e genovesi e, per procacciarselo, dame e gentiluomini cristiani erano disposti a pagare cifre anche molto alte.\nMesopotamia.\nLa prima testimonianza dell'esistenza del sapone risale al 2800 a.C. e proviene da scavi nella zona dell'antica Babilonia. In quella zona fu ritrovato un materiale simile al sapone conservato in cilindri d'argilla che recano incise delle ricette per la preparazione.\nUna tavoletta Sumera datata 2200 a.C. descrive un \"sapone\" composto di acqua, e olio di cassia.\nEgitto.\nDal papiro di Ebers (ca. 1550 a.C.) si apprende che gli egiziani si lavavano regolarmente con un sapone preparato mescolando grasso animale e oli vegetali con un minerale raccolto nella valle del Nilo e chiamato \"Trona\" che \u00e8 un'importante sorgente di soda.\nBibbia.\nI riferimenti biblici a delle sostanze usate per la pulizia non indicano nulla di simile al nostro sapone che sembra fosse sconosciuto all'epoca.\nIn Giobbe 9:30 (circa V secolo a.C.) con la parola sapone \u00e8 stato tradotto il generico termine ebraico \"borith\", che indica la liscivia oppure un alcale come la potassa, ottenuto dalle ceneri di particolari vegetali (per esempio la \"Salsola kali\" che abbonda sulle spiagge del Mar Morto e del Mediterraneo).\nAnalogamente per l'ebraico \"borith mekabbeshim\" \"alcali di coloro che pestano i panni\", in Geremia 2:22 (circa VII secolo a.C.) e Malachia 3:2 (circa V secolo a.C.), che indica qualche tipo di \"terra da follone\", un materiale che si usava nella \"follatura\", un procedimento che serviva a rendere morbidi i tessuti.\nInvece le parole soda o nitro, che pure troviamo nei versetti citati e in Proverbi 25:20, indicano il natron (carbonato idrato di sodio), una sostanza che si utilizzava in Egitto dove ne esistono numerosi depositi.\nSi tratta quindi di interpretazioni dei traduttori che nel loro lavoro si sono preoccupati di rendere comprensibile il testo per i lettori loro contemporanei.\nAntica Roma.\nI Romani, e anche i Greci, per cui il bagno alle terme era un'importante attivit\u00e0 sociale oltre che una pratica igienica, non usavano il sapone come detergente, ma la porosa pomice o la creta finissima oppure la soda o, ancora, polveri abrasive come argilla, polvere di equiseto, farina di fave e dopo il bagno massaggiavano il corpo con olio di oliva.\nPlinio il Vecchio, scrittore latino del I secolo, usa per primo il termine latino \"sapo\", mutuandolo dal gallico \"saipo\", nella sua opera Naturalis historia:\nQuindi non si tratta di sapone, ma di tintura rossa per capelli.\nEppure il sapone non era sconosciuto e nel II secolo Galeno ne sottolinea l'importanza sia per la prevenzione di alcune malattie sia per la pulizia.\nZosimo di Panopoli cita il sapone e la saponificazione, e riporta una ricetta alchemica per realizzare il sapone. Oribasio cita il sapone. \nArabi.\nGli arabi gi\u00e0 nei primi anni dell'Islam creavano saponi molto fini utilizzando grassi vegetali come l'olio di oliva ed essenze aromatiche come l'olio di alloro, che sono ancora oggi gli ingredienti principali del Sapone di Aleppo.\nPer la saponificazione utilizzarono per primi la soda caustica, metodo che \u00e8 rimasto sostanzialmente invariato fino ai nostri giorni.\nUn manoscritto di al-Razi (865 - 925), scienziato persiano, contiene ricette per il sapone.\nI saponi arabi, profumati e colorati, solidi o liquidi, raggiunsero la Spagna e la Sicilia dopo l'800, sull'onda dell'espansione araba, e il resto d'Europa dopo la fine delle crociate.\nEuropa.\nSi conosce poco sull'uso del sapone negli anni che seguirono la caduta di Roma: esistono notizie su fabbricanti di sapone (in latino \"saponarius\") in Europa a partire dal primo millennio.\nLa produzione del sapone, forse anche grazie ai Crociati che importarono le tecniche arabe, si and\u00f2 affermando soprattutto in Spagna, Italia e Francia, nelle aree dove erano disponibili le piante marine dalle cui ceneri si ottiene la soda e l'olio d'oliva: materie prime con le quali si fabbrica un sapone di qualit\u00e0 molto superiore a quello fatto con grasso animale e con soda caustica.\nL'Italia fu forse la prima a produrre questo tipo di saponi, duri e adatti all'igiene personale, in particolare nelle citt\u00e0 di Venezia, Genova e Savona; a proposito di quest'ultima \u00e8 interessante notare l'assonanza con il francese \"savon\" (sapone). Una leggenda ligure, riportata anche da testi francesi, vuole che a Savona la moglie di un pescatore abbia ottenuto in modo fortuito per la prima volta il sapone, facendo bollire assieme olio di oliva e liscivia di soda.\nSapone di Castiglia.\nIn Spagna, nel Regno di Castiglia, si bolliva olio di oliva con la \"barilla\", una cenere alcalina ottenuta bruciando l\"'erba kali\" (Salsola kali), si aggiungeva poi della salamoia al liquido bollente per far venire a galla il sapone separandolo dalle impurit\u00e0 e dalla liscivia.\nSi produceva cos\u00ec un sapone bianco di alta qualit\u00e0 chiamato Sapone di Castiglia (Jabon de Castilla); per i farmacisti \"Sapo hispaniensis\" o \"Sapo castilliensis\". Per gli anglossassoni \"Castile Soap\" \u00e8 divenuto sinonimo di sapone di olio di oliva, duro e bianco.\nGran Bretagna.\nI primi saponai inglesi di cui si ha notizia comparvero a Bristol nel XII secolo, ed erano ancora importanti all'epoca di Elisabetta I (1533-1603).\nProducevano il \u201cBristol soap\u201d nero e soffice e il pi\u00f9 duro \u201cBristol grey soap\u201d.\nAll'inizio utilizzavano grasso animale, pi\u00f9 tardi l'importazione di oli vegetali come quello di palma, noce di cocco, oliva, semi di lino e semi di cotone, favor\u00ec la produzione di saponi che potevano meglio competere con il \u201cCastile soap\u201d d'importazione.\nNel 1633 il re Carlo I concesse ai saponai di Londra un monopolio quasi completo, dietro pagamento di una tassa; questa decisione caus\u00f2 malcontento, enorme danno ai saponifici di Bristol e un forte rialzo dei prezzi, ciononostante la tassazione rimase in varie forme fino al 1852 quando, in un crescendo di preoccupazione vittoriana per l'igiene, fu abolita da Gladstone nonostante la considerevole perdita per l'erario.\nDal XIX secolo ai giorni nostri.\nNel 1789 Nicolas Leblanc (1742 \u2013 1803) scopr\u00ec come ottenere dal sale comune della soda di buona qualit\u00e0, che da quel momento fu disponibile a basso prezzo e in grande quantit\u00e0. Il procedimento Leblanc rimarr\u00e0 in uso fino al 1870, quando verr\u00e0 soppiantato dal metodo Solvay adottato ancora oggi.\nNel 1823 il chimico francese Michel Eug\u00e8ne Chevreul pubblica \"Recherches chimiques sur les corps gras d'origine animale\" in cui spiega la reazione di saponificazione.\nQueste conoscenze aprono la strada alla produzione di sapone su pi\u00f9 ampia scala e a basso prezzo, di conseguenza attorno alla met\u00e0 dell'Ottocento si ha un diffuso miglioramento dell'igiene personale e l'abitudine di fare un bagno diviene comune.\nGi\u00e0 all'inizio del XX secolo compaiono i primi detergenti sintetici che avrebbero soppiantato il sapone.\nNel 1903 Hermann Geissler e Hermann Bauer, due chimici tedeschi, inventarono il Persil (dal nome dei suoi principali componenti: perborato e silicati), un sapone in polvere che fu commercializzato dalla societ\u00e0 tedesca Henkel.\nFu poi la penuria di grassi durante la Prima guerra mondiale e di grassi e olio durante la Seconda guerra mondiale a spingere i ricercatori a cercare alternative. Il primo brevetto per un tensioattivo interamente di sintesi fu depositato in Germania nel 1917. Il primo prodotto per bucato totalmente sintetico apparve nel 1946 negli Stati Uniti.\nA partire da qui sono stati sviluppati tutti i prodotti che conosciamo oggi, differenziati e specifici per ogni uso, alcuni addizionati di agenti antimicrobici come il triclocarban), in continua evoluzione per ovviare ai problemi di inquinamento o tossicit\u00e0 che continuano a emergere con il passare del tempo."}
{"id": "80169", "revid": "2089782", "url": "https://it.wikipedia.org/wiki?curid=80169", "title": "Tensore", "text": "In matematica, la nozione di tensore generalizza tutte le strutture definite usualmente in algebra lineare a partire da un singolo spazio vettoriale. Sono particolari tensori i vettori, gli endomorfismi, i funzionali lineari e i prodotti scalari.\nIl primo utilizzo del concetto e del termine tensore avviene nell'ambito della meccanica dei continui, in connessione con l'esigenza di descrivere le sollecitazioni e le deformazioni subite dai corpi estesi, da cui la formalizzazione della meccanica razionale.\nI tensori sono ampiamente utilizzati in relativit\u00e0 generale, per descrivere rigorosamente lo spaziotempo come variet\u00e0 4-dimensionale curva. I tensori sono utilizzati in molti altri ambiti della fisica, fra cui in particolare l'elettromagnetismo, la meccanica dei fluidi e la meccanica dei solidi. In particolare il tensore degli sforzi e il tensore delle deformazioni sono usati nella scienza delle costruzioni per definire lo stato tensiodeformativo in ogni punto di una determinata struttura.\nI tensori sono altres\u00ec usati in geometria differenziale per definire su una variet\u00e0 differenziabile le nozioni geometriche di distanza, angolo e volume. Questo viene fatto tramite la scelta di un tensore metrico, cio\u00e8 di un prodotto scalare definito sullo spazio tangente di ogni punto. Tramite questa nozione, vengono quindi definiti e studiati gli aspetti inerenti alla curvatura della variet\u00e0. Altri tensori, come il tensore di Riemann e il tensore di Ricci, sono strumenti importanti per questo studio.\nIntroduzione.\nDa un punto di vista fisico, un tensore \u00e8 un oggetto molto generale, definito a partire da uno spazio vettoriale formula_1 (che pu\u00f2 essere ad esempio lo spazio euclideo 3-dimensionale, oppure lo spaziotempo 4-dimensionale), non dipendente da un particolare sistema di riferimento.\nRispetto a un fissato sistema di riferimento, un vettore dello spazio \u00e8 espresso come una sequenza di componenti numeriche (le sue coordinate), cio\u00e8 un'ennupla ordinata. Cambiando sistema di riferimento, lo stesso vettore \u00e8 espresso con una sequenza diversa. La nuova sequenza \u00e8 ottenuta dalla precedente secondo delle leggi precise.\nUn tensore, espresso rispetto a un particolare sistema di riferimento, \u00e8 una pi\u00f9 generale \"tabella di numeri formula_2-dimensionale\" che generalizza i casi formula_3 (una sequenza) e formula_4 (una matrice). Al mutare del sistema di riferimento le componenti di un tensore, come quelle di un vettore, sono anch'esse modificate da leggi precise.\nLa nozione fisica di tensore come oggetto le cui coordinate dipendono dal sistema di riferimento secondo leggi fissate (chiamate covarianza e controvarianza), \u00e8 utile a esprimere molte leggi fisiche.\nLa nozione matematica di tensore \u00e8 realizzata in modo pi\u00f9 rigoroso tramite l'algebra lineare. Innanzitutto, nel linguaggio dell'algebra lineare un sistema di riferimento \u00e8 una base e la legge di trasformazione \u00e8 fornita dalla matrice di cambiamento di base. Inoltre, la definizione di tensore pu\u00f2 essere data senza fare uso di sistemi di riferimento (cio\u00e8 di basi), usando le nozioni pi\u00f9 astratte di applicazione multilineare e di spazio vettoriale duale.\nDefinizione.\nLa definizione di tensore che segue \u00e8 quella pi\u00f9 \"intrinseca\", perch\u00e9 non fa uso di basi, ed \u00e8 la pi\u00f9 usata in matematica. Una definizione alternativa, ampiamente usata in fisica, necessita di una base fissata.\nSia formula_1 uno spazio vettoriale di dimensione formula_6 su un campo formula_7. Lo spazio duale formula_8 \u00e8 lo spazio vettoriale formato da tutti i funzionali lineari\nLo spazio formula_10 ha anch'esso dimensione formula_6.\nGli elementi di formula_1 e formula_8 sono chiamati rispettivamente \"vettori\" e \"covettori\".\nUn tensore \u00e8 un'applicazione multilineare\nUn tensore formula_15 associa quindi a formula_16 vettori formula_17 e formula_18 covettori formula_19 uno scalare\nLa multilinearit\u00e0 garantisce che la funzione sia lineare in ogni componente.\nL\"'ordine\" o \"tipo\" del tensore \u00e8 la coppia formula_21. L'insieme di tutti i tensori di tipo formula_22 \u00e8 munito di una naturale struttura di spazio vettoriale avente dimensione formula_23.\nCoordinate.\nUn vettore pu\u00f2 essere descritto da una colonna di numeri, cio\u00e8 da una disposizione ordinata 1-dimensionale. Una trasformazione lineare \u00e8 descritta tramite una matrice, detta matrice associata: una griglia bidimensionale. Pi\u00f9 in generale, un tensore di tipo formula_21 \u00e8 descritto da una griglia di dimensione formula_25. Per fare ci\u00f2, \u00e8 per\u00f2 necessario fissare una base: scelte di basi differenti danno griglie contenenti numeri differenti.\nCoordinate rispetto a una base.\nSia formula_26 una base di formula_1. Questa base induce la \"base duale\" formula_28 per formula_29, definita da\nUn tensore formula_15 di tipo formula_21 \u00e8 determinato dai valori\nche assume sugli elementi della base. Ciascuno dei formula_34 indici in formula_35 pu\u00f2 variare tra formula_36 e formula_6. In totale sono quindi formula_38 valori. Questi formano le coordinate del tensore rispetto alla base formula_39.\nFacendo uso del prodotto fra tensori, il simbolo\nindica il tensore che vale 1 in formula_41 e zero su tutte le altre combinazioni di elementi delle basi. Questo tensore ha quindi coordinata 1 in formula_42 e zero per tutte le altre combinazioni.\nIl tensore generico formula_43 pu\u00f2 essere espresso come combinazione lineare degli formula_23 prodotti tensoriali:\ne tale rappresentazione \u00e8 unica.\nUn tensore \u00e8 quindi rappresentato tramite le sue coordinate rispetto a una base, ma la base \u00e8 omessa, e questa scrittura risulta essere conveniente in molti contesti in cui la scelta della base risulta essere di fatto ininfluente. A volte \u00e8 inoltre utile rimarcare l'ordine esistente fra i formula_46 indici e si antepone quindi uno spazio agli indici inferiori:\nCambiamento di base.\nDate due basi formula_48 e formula_49, esse sono collegate da una matrice di cambiamento di base formula_50, definita dalle relazioni\ndove formula_52 \u00e8 la matrice inversa di formula_50, valide per ogni formula_54. L'indice in alto descrive la riga e quello in basso la colonna della matrice.\nEssendo il tensore un oggetto indipendente dalla base scelta, si ha:\ndove formula_56 sono le componenti del tensore formula_57 espresse nella base formula_58.\nLe coordinate del tensore rispetto alle due basi sono quindi collegate tramite la relazione\nLa somma \u00e8 effettuata su tutti gli indici formula_61, ciascuno di questi da formula_36 a formula_6: \u00e8 quindi una somma di formula_64 termini.\nA ogni base formula_65 di V \u00e8 dunque possibile associare formula_64 numeri reali formula_67: tali numeri sono le componenti di un tensore se e solo se quando si effettua un cambio di base la trasformazione \u00e8 descritta dalle due precedenti relazioni. Esse costituiscono dunque una definizione alternativa di tensore, spesso usata in fisica.\nDalla propriet\u00e0 di covarianza o controvarianza, cio\u00e8 di mutare secondo una certa legge al cambiamento di base, tali tensori vengono chiamati h-volte controvarianti e k-volte covarianti. Inoltre, un tensore avente solo indici in basso, \u00e8 detto tensore covariante, un tensore avente indici soltanto in alto \u00e8 invece detto tensore controvariante, mentre un tensore avente indici sia in alto sia in basso \u00e8 detto \"tensore misto\".\nNotazione di Einstein.\nI tensori sono quantit\u00e0 complicate da maneggiare: molte operazioni con i tensori sono descritte usando le coordinate, ed \u00e8 facile trovare espressioni con molti indici e simboli. Per semplificare la scrittura \u00e8 spesso utile usare la notazione di Einstein: secondo questa notazione, gli indici \"ripetuti\", cio\u00e8 che compaiono almeno due volte nell'espressione, vanno sommati da 1 a formula_6 (la dimensione dello spazio vettoriale originario formula_1). Il simbolo di sommatoria per questi indici \u00e8 escluso.\nAd esempio, la relazione che descrive il mutamento delle coordinate al cambiamento di una base pu\u00f2 essere scritta in modo pi\u00f9 sintetico senza scrivere le sommatorie, nel modo seguente:\nCalcolo tensoriale.\nDue tensori dello stesso tipo formula_22 possono essere sommati e moltiplicati per uno scalare, secondo le regole usate normalmente per funzioni a valori in un campo. Con queste operazioni, i tensori di tipo formula_72 formano uno spazio vettoriale di dimensione formula_23, pari al numero di coordinate di un tensore, dove formula_2 \u00e8 la dimensione di formula_75.\nContrazione di un tensore.\nLa contrazione di un tensore \u00e8 un'operazione che trasforma un tensore misto di tipo formula_72 in un tensore di tipo formula_77. \u00c8 definita nel modo seguente: si scrive il tensore iniziale usando la notazione con indici, quindi se ne prendono due, uno superiore e l'altro inferiore, si indicano con la stessa lettera, e si interpreta il tensore risultante secondo la notazione di Einstein.\nAd esempio, dato formula_78, il tensore ottenuto contraendo gli indici formula_79 e formula_80 \u00e8 il seguente:\nIl risultato di questa operazione \u00e8 effettivamente un tensore. Questo fatto non \u00e8 banale: ad esempio, ci\u00f2 non accade in generale se si contraggono due indici superiori o inferiori.\nProdotto fra tensori.\nDue tensori \"S\" e \"T\" possono essere moltiplicati tramite un'operazione detta prodotto tensoriale, e il risultato \u00e8 un tensore il cui ordine \u00e8 la somma degli ordini dei tensori di partenza.\nSe definiti come applicazioni multilineari, il prodotto tensoriale \u00e8 definito semplicemente come:\nche produce un'ulteriore applicazione multilineare. Per quanto riguarda le componenti, esse si moltiplicano:\nSe dunque \"S\" \u00e8 del tipo (\"k\",\"l\") e \"T\" \u00e8 del tipo (\"n\",\"m\"), il prodotto tensoriale \"S\" \u2297 \"T\" \u00e8 del tipo (\"k\"+\"n\",\"l\"+\"m\").\nPermutazione degli indici.\nPermutando gli indici inferiori o superiori di un tensore, si ottiene un altro tensore dello stesso ordine del precedente. Ad esempio, se formula_84 \u00e8 un tensore, formula_85 \u00e8 un altro tensore. Questa operazione corrisponde alla permutazione delle variabili nel dominio del tensore, definito originariamente come un'applicazione multilineare. Non \u00e8 possibile permutare indici superiori con indici inferiori. La permutazione degli indici caratterizza inoltre la simmetria di un tensore:\nIn un tensore antisimmetrico, le coordinate in cui un indice si ripete almeno due volte sono tutti nulli. Nel caso delle matrici, questo equivale al fatto che i valori sulla diagonale principale sono tutti nulli. Ad esempio, in un tensore antisimmetrico formula_90 ogni valore formula_91 \u00e8 nullo.\nDa questo fatto segue che un tensore antisimmetrico di tipo formula_22 con formula_93 oppure formula_94 \u00e8 necessariamente nullo, perch\u00e9 non pu\u00f2 avere formula_18 (oppure formula_96) valori differenti nell'insieme formula_97. Inoltre esiste, a meno di moltiplicazione per scalare, un solo tensore antisimmetrico di ordine formula_98: il determinante, ovvero il tensore di Levi-Civita.\nI tensori antisimmetrici sono utilizzati nella costruzione di forme differenziali.\nCalcolo differenziale.\nLa derivata covariante estende il concetto usuale di derivata direzionale presente nell'ordinario spazio euclideo a una variet\u00e0 differenziabile arbitraria. Tramite la derivata covariante \u00e8 possibile calcolare la derivata di un campo vettoriale o di un pi\u00f9 generale campo tensoriale in un punto, lungo una direzione fissata.\nA differenza di quanto accade nell'usuale calcolo differenziale per aperti di formula_99, nel contesto pi\u00f9 generale delle variet\u00e0 differenziabili per definire univocamente una derivata \u00e8 per\u00f2 necessario fissare un'ulteriore struttura, detta connessione. Una connessione pu\u00f2 essere descritta concretamente dai suoi simboli di Christoffel.\nLa derivata covariante di un tensore di tipo formula_100 \u00e8 un tensore di tipo formula_101. In presenza di una variet\u00e0 riemanniana (cio\u00e8 dotata di un tensore metrico definito positivo), esiste una connessione canonica, detta connessione di Levi-Civita: in questo caso \u00e8 quindi possibile usare la nozione di derivata senza fissare nessuna struttura ulteriore.\nTramite la derivata covariante si definiscono vari tensori che misurano la curvatura della variet\u00e0, fra i quali il tensore di Riemann e il tensore di Ricci.\nCampo tensoriale.\nIn diverse discipline fisiche e matematiche, le componenti di un tensore sono funzioni, ed esso prende cos\u00ec il nome di campo tensoriale. Similmente al campo vettoriale, un campo tensoriale \u00e8 ottenuto associando a ogni punto di una variet\u00e0 differenziabile, ad esempio un aperto dello spazio euclideo formula_99, un tensore definito sullo spazio tangente nel punto. Si richiede inoltre che questo tensore vari con continuit\u00e0, pi\u00f9 precisamente in modo differenziabile al variare del punto nella variet\u00e0. Questa condizione pu\u00f2 essere espressa chiedendo che le coordinate del tensore espresse in una carta, cio\u00e8 in un sistema di riferimento locale, varino con continuit\u00e0 (o in modo differenziabile) al variare del punto, e questa condizione non dipende dalla carta scelta.\nLe componenti di un campo tensoriale rispetto a due carte diverse sono collegate da opportune leggi di trasformazione, espresse in termini di derivate parziali delle funzioni coordinate formula_103 nel modo seguente:\nTensore metrico.\nI campi tensoriali sono uno strumento fondamentale in geometria differenziale: sono ampiamente usati per definire su una variet\u00e0 differenziabile le nozioni di distanza fra punti, angolo, lunghezza di una curva, geodetica, curvatura, volume, ecc. Lo strumento che permette di definire questi concetti \u00e8 il tensore metrico: si tratta di un tensore di tipo formula_105 che misura il prodotto scalare di due vettori dello spazio tangente in un punto.\nA partire dal tensore metrico si definiscono altri tensori, spesso pi\u00f9 complicati, che catturano la curvatura della variet\u00e0. Tra questi, il tensore di Riemann e il tensore di Ricci. Quest'ultimo \u00e8 essenziale nella formulazione della relativit\u00e0 generale, poich\u00e9 \u00e8 presente nell'equazione di campo di Einstein.\nForme differenziali.\nLe forme differenziali sono campi tensoriali in cui il tensore associato a ogni punto \u00e8 antisimmetrico e di tipo formula_106. Sono uno strumento utile essenzialmente per un motivo: una forma differenziale di tipo formula_106 pu\u00f2 essere integrata su una sottovariet\u00e0 di dimensione formula_18. Le forme differenziali sono inoltre utili per definire la coomologia di de Rham, uno strumento importante in topologia algebrica, e sono alla base della definizione di struttura simplettica.\nEsempi.\nIl tensore generalizza molte nozioni definite in algebra lineare a partire da uno spazio vettoriale formula_1.\nDelta di Kronecker.\nLa delta di Kronecker\n\u00e8 un tensore di tipo (1,1) che rappresenta l'endomorfismo autoaggiunto identit\u00e0 di formula_75. Le sue coordinate sono le stesse in qualunque base.\nTensore di Levi-Civita.\nSia formula_136 lo spazio euclideo di dimensione formula_2. Il simbolo di Levi-Civita\ndefinisce un tensore, se interpretato rispetto alla base canonica di formula_75. Il tensore di Levi-Civita \u00e8 un tensore di tipo formula_98 e coincide con il determinante valutato sulle colonne di una matrice quadrata: il determinante \u00e8 infatti un'applicazione multilineare sulle formula_2 colonne di una matrice. Rispetto a un cambiamento di base, le coordinate del tensore cambiano per una costante moltiplicativa.\nBibliografia.\nIn relazione alla geometria differenziale:\nPer un punto di vista algebrico:"}
{"id": "80170", "revid": "1318658", "url": "https://it.wikipedia.org/wiki?curid=80170", "title": "Motore a razzo", "text": "In aeronautica, il motore a razzo (meno comune \"propulsore a razzo\"), o endoreattore, \u00e8 un motore a reazione che sfrutta il principio di azione e reazione per produrre una spinta; si distingue dagli esoreattori (motori a reazione) per la caratteristica di immagazzinare il comburente in appositi serbatoi, o gi\u00e0 miscelato con il combustibile.La maggior parte degli endoreattori sono motori a combustione interna.\nDescrizione.\nClassificazione degli endoreattori.\nGli endoreattori possono essere classificati in vari modi: secondo il tipo di energia immagazzinata, trasformata e cinetica in gioco, secondo le velocit\u00e0 di propagazione, secondo il tipo di alimentazione, ed altro.\nIn funzione dello \"scopo della missione\" si hanno:\nIn funzione della eventuale \"riusabilit\u00e0\" del propulsore, si hanno:\nTipi di energia negli endoreattori.\nIl fenomeno propulsivo \u00e8 diviso sostanzialmente in tre fasi, ognuna caratterizzata da notevoli scambi energetici e termici.\nPrestazioni dei motori a razzo.\nLe prestazioni di un endoreattore o motore a razzo sono espresse in termini di:\nSpinta.\nDa un punto di vista elementare il principio fisico che spiega il funzionamento del motore a razzo \u00e8 il terzo principio della dinamica.\nUna formulazione pi\u00f9 raffinata del principio conduce alla legge di conservazione della quantit\u00e0 di moto. \nConsiderando l'equazione della conservazione della quantit\u00e0 di moto del sistema composto dal razzo e dal fluido espulso in un intervallo \u0394\"t\", si pu\u00f2 osservare come il sistema passi da uno stato con massa \"M\" e velocit\u00e0 \"V\" all'istante \"t\", ad un sistema composto da un razzo con massa \"M\" \u2212 \u0394\"m\" (\u0394\"m\" \u00e8 la massa espulsa nel tempo \u0394\"t\") con velocit\u00e0 \"V\" + \u0394\"V\" e da un gas di massa \u0394\"m\" che si muove con velocit\u00e0 \"V\" \u2212 \"ue\" (\"ue\" \u00e8 la velocit\u00e0 del getto relativa al razzo, supposta costante; il segno meno indica che il gas viene espulso in direzione opposta a quella del razzo).\nUtilizzando la legge di conservazione della quantit\u00e0 di moto otteniamo che la derivata rispetto al tempo della quantit\u00e0 di moto del nostro sistema (razzo + gas espulso) deve risultare uguale alla somma delle forze agenti sul sistema.\nIndicando con \"Fe\" (forze esterne) questa somma e passando al limite per \u0394\"t\" tendente a 0 si ha che:\nossia la spinta del motore a razzo (determinata da un ugello gasdinamico) risulta, esplicitando le forze esterne in funzione delle pressioni\ndove \nIl termine formula_4 viene chiamato termine statico della spinta, e contribuisce al massimo al 25% della stessa, mentre il termine formula_5 \u00e8 il termine dinamico.\nNel caso l'ugello sia in configurazione adattata, ossia formula_6, risulta\nLa spinta, essendo una forza, si misura in Newton. Motori da lancio hanno spinte dell'ordine dei MN, mentre motori da navigazione spaziale hanno spinte di pochi Newton, anche milliNewton.\nRapporto spinta/peso, S/W.\nIl rapporto spinta/peso, comunemente indicato come S/W o T/W \u00e8 un parametro importante (anche se un parametro \"grezzo\" e non qualitativo) dei diversi tipi di propulsore. Il rapporto \u00e8 per definizione adimensionale. \nImpulso specifico ponderale.\nL'impulso specifico ponderale \u00e8 un parametro fondamentale per individuare le prestazioni di un propulsore. \u00c8 definito come il rapporto tra l'impulso totale e la forza peso della massa di propellente consumato, ossia:\nL'impulso totale pu\u00f2 essere visto come la spinta S (modulo del vettore spinta) per il tempo totale di combustione, da cui l'impulso specifico ponderale risulta essere la spinta sulla portata ponderale di propellente consumato (portata in peso)\ndove formula_12 rappresenta la portata ponderale di propellente consumato, mentre formula_13 la portata massica di propellente consumato.\nEsplicitando la spinta si ha\nNel caso di ugello adattato, la parte statica dell'espressione della spinta S diventa nulla (formula_15), da cui\ndove formula_17 rappresenta la velocit\u00e0 di efflusso dei gas combusti relativa al lanciatore.\nVelocit\u00e0 equivalente di efflusso.\nViene introdotta per semplicit\u00e0 di calcolo delle prestazioni di un propulsore termico (caratterizzato da un ugello gasdinamico) in condizioni non adattate. \nVelocit\u00e0 caratteristica.\nLa velocit\u00e0 caratteristica \u00e8 un parametro di merito della camera di combustione di un motore a razzo: valori elevati indicano processi di conversione dell'energia termochimica molto efficienti.\ndove \nIl reciproco della velocit\u00e0 caratteristica \u00e8 chiamato coefficiente di efflusso. I valori della velocit\u00e0 caratteristica sono compresi solitamente tra 1500 e 3000 m/s.\nCoefficiente di spinta.\nIl coefficiente di spinta \u00e8 definito come\ned esprime di quanto la spinta aumenta per la presenza del divergente supersonico rispetto al valore statico dato dalla pressione di camera di combustione per l'area di gola dell'ugello. Valori del formula_23 sono tipicamente compresi tra 1 e 2.\nTipi di motori a razzo.\nMotori chimici a propellente liquido.\nIl motore a razzo a combustibile liquido impiega due serbatoi separati contenenti il combustibile ed il comburente. I due componenti vengono inviati, attraverso delle pompe, ad una camera di combustione i cui prodotti transitano attraverso un ugello di scarico. La spinta dei motori a razzo a combustibile liquido pu\u00f2 essere regolata agendo sulla velocit\u00e0 di alimentazione della miscela di propellente attraverso la regolazione delle pressioni di efflusso. Combustibile e comburente, che insieme costituiscono il propellente, sono i reagenti chimici nella camera di combustione dove avvengono le reazioni di ossido-riduzione che comportano i passaggi di stato in gas e l'aumento dell'energia termica del fluido. I componenti principali di un propulsore a propellente liquido sono:\nI propulsori a propellente liquido caratterizzano molti veicoli di lancio, come i motori principali SSME dello Space shuttle, ad idrogeno e ossigeno liquidi, oppure il motore principale dell'Ariane 5.\nGli impulsi specifici di propulsori a liquido arrivano fino a 500 secondi.\nMotori chimici a propellente solido.\nIl motore a razzo a combustibile solido \u00e8 concettualmente assai semplice: \u00e8 essenzialmente costituito da un involucro riempito di propellente e corredato di un ugello in corrispondenza della sezione d'uscita dei gas prodotti dalla combustione del propellente.\nLa massa di propellente contiene sia il combustibile sia il comburente cos\u00ec da determinare una completa combustione autoalimentata.\nLa spinta del motore a razzo a combustibile solido non pu\u00f2 essere regolata: dipende dalla forma impressa alla superficie del propellente solido e dalla velocit\u00e0 di combustione.\nMaggiore \u00e8 la superficie esposta (superficie di combustione) e la velocit\u00e0 di combustione, maggiore \u00e8 la spinta del motore. La velocit\u00e0 di combustione \u00e8 strettamente legata al tipo di propellente utilizzato e alla pressione di esercizio (pressione di combustione). I componenti principali di un propulsore a propellente solido sono:\nRispetto ai propulsori a liquido, i solidi sono caratterizzati da un'elevatissima prontezza operativa, poich\u00e9 il grano propellente pu\u00f2 essere stivato senza problemi anche per anni, e non necessita di turbopompe di alimentazione. Per questi motivi questi propulsori sono utilizzati anche per la maggior parte dei missili imbarcati. Altre applicazioni sono nei booster di accelerazione dei principali lanciatori, che forniscono una spinta nei primi istanti di volo (Solid rocket boosters nello Space shuttle, boosters di Ariane 5 o del nuovo lanciatore italo-europeo Vega e vega c).\nUna caratteristica del propellente \u00e8 contenere polveri e nanopolveri di metalli, specie Alluminio, che aumentano l'impulso specifico del propulsore.\nGli impulsi specifici di propulsori a solido arrivano fino a 280-300 secondi.\nMotori chimici a propellente ibrido.\nSono caratterizzati da una configurazione mista liquido/solido. Si hanno \nA differenza dei solidi la combustione, una volta innescata, pu\u00f2 essere interrotta. Al momento questo tipo di propulsori \u00e8 allo studio, mentre \u00e8 stata applicata solo una volta nella missione suborbitale di Space ship one.\nUn altro nome dei razzi a propellente ibrido \u00e8 razzi a litergolo.\nGli impulsi specifici degli ibridi arrivano fino a 350 secondi.\nTecniche di raffreddamento.\nA causa delle elevate temperature in camera di combustione e nell'ugello gasdinamico, soprattutto nel tratto convergente, sono necessari sistemi di controllo termico per proteggere le pareti dagli elevati flussi termici dati dai gas in fase di combustione o combusti. I maggiori sistemi di protezione termica sono:"}
{"id": "80172", "revid": "1632387", "url": "https://it.wikipedia.org/wiki?curid=80172", "title": "Valle della Morte", "text": "La Valle della Morte (\"Death Valley\" in inglese) \u00e8 un'area desertica degli Stati Uniti d'America che d\u00e0 il nome all'omonimo Parco nazionale situato nello Stato della California e in piccola parte nel Nevada, il \"Parco Nazionale della Valle della Morte\" (\"Death Valley National Park\"). Circa al centro della valle si trova il punto pi\u00f9 basso del Nord America.\nIl nome deriva dalle particolarissime condizioni climatico-ambientali che rendono estremamente difficile la sopravvivenza di molte specie animali e vegetali.\nGeografia.\nLa Valle della Morte \u00e8 una depressione che fa parte del Grande Bacino (\"Great Basin\") e si estende longitudinalmente da nord a sud, fra Sierra Nevada in California ad ovest e Stato del Nevada ad est.\nIl bacino \u00e8 sprofondato di 86 metri sotto il livello del mare.\nIl punto pi\u00f9 basso si trova a \"Badwater\" (acqua cattiva).\n\"Badwater\" \u00e8 dominato verso Est dai calanchi delle \"Black Mountains\", proprio nel punto dove si trova \"Dante's View\" e verso Ovest si distende la salina, chiamata \"Devil Golf Course\" e si vede all'orizzonte \"Telescope Peak\" alto 3\u00a0300 metri.\nClima.\nIl clima della Valle della Morte fa parte della zona climatica del Deserto del Mojave ed \u00e8 decisamente caldo.\nA causa della disposizione orografica, su tutto il territorio piovono da 3 a 6 centimetri d'acqua all'anno, a seconda degli anni, di conseguenza non c'\u00e8 un bacino imbrifero con un fiume, c'\u00e8 solo una piccola sorgente perenne a Furnace Creek.\nDa maggio a settembre la temperatura di giorno \u00e8 in media sui 50 \u00b0C con delle punte anche oltre i 54 \u00b0C. La notte scende a valori compresi tra 28 e 37 \u00b0C.\nIl picco di temperatura massima si \u00e8 avuto il 16 settembre 1913 con 56,7\u00a0\u00b0C: ma questo valore non pu\u00f2 essere omologato fra i record di temperatura mondiali per l'imprecisione della misurazione dell'epoca.\nDecisamente migliore la situazione nei mesi invernali, quando la media delle temperature \u00e8 compresa tra i +26\u00a0\u00b0C e i +20\u00a0\u00b0C.\nCome in tutte le aree desertiche, la diminuzione delle temperature dopo il tramonto \u00e8 infatti causata dall'assenza di irraggiamento, favorito dalle notti serene e dalla quasi totale assenza di venti.\nDurante l'estate, a causa delle elevatissime temperature diurne non si pu\u00f2 circolare di giorno. Le ore migliori consigliate per arrivarci sono nel pomeriggio, dalle 17 in poi, e nelle prime ore del mattino dalle 4 alle 9. Il maggior afflusso di turismo domestico si registra fuori stagione, soprattutto in inverno, periodo in cui, dopo brevi ma intense fasi piovose, \u00e8 possibile osservare il fenomeno del deserto fiorito.\nAccesso.\nLa Valle della Morte ha i seguenti accessi:\nPer raggiungerla non ci sono mezzi pubblici di alcun tipo (1982), n\u00e9 il treno. C'\u00e8 una piccola pista di atterraggio a \"Stovepipe Wells\" e \"Furnace Creek\".\nIl \"Death Valley National Park Service\" (servizio del parco nazionale della Valle della Morte), rilascia un \"Morning\" (bollettino quotidiano mattutino) della viabilit\u00e0 e delle temperature: a causa delle alluvioni invernali o dell'eccessiva temperatura estiva, le strade d'accesso possono essere chiuse al traffico dai \"rangers\" (guardie forestali) che pattugliano il parco.\nMorfogenesi.\nAnticamente c'era il mare.\nLe rocce pi\u00f9 vecchie si sono formate circa 1,8 miliardi anni fa e hanno subito talmente tanti cambiamenti che sono quasi illeggibili.\nLe rocce che datano circa 500 milioni di anni fa trovate nel Panamint e nelle Funeral Mountains, sono fatte di arenaria ed il calcare indica che il luogo era un mare caldo e poco profondo, che si trovava all'Equatore, durante la maggior parte dell'era paleozoica (570-250 milioni di anni fa).\nDeformazione delle montagne.\nCol passar del tempo il mare ha cominciato a retrocedere lentamente verso Ovest mentre la terra \u00e8 stata spinta verso l'alto e verso Nord. Questa spinta era dovuta ai movimenti di subduzione, quelli del magma lontano sotto la superficie della terra.\nLa tettonica a zolle spiega che la crosta terrestre si compone di serie di sezioni collegate, dette piastre. Dato che la Valle della Morte si trova in una zona adiacente al contorno che separa due di queste piastre, mentre le piastre si muovevano lentamente una contro l'altra, le forze di compressione hanno piegato gradualmente, deformato e fratturato la sottile crosta. Questa deformazione diffusa della roccia ed il suo innalzamento si sono presentate durante la maggior parte dell'era mesozoica (250-70 milioni di anni fa). I periodi attivi della costruzione (sollevamento) della montagna si sono alternati con periodi calmi in cui le forze di erosione hanno lavorato per rompere ed asportare quello che le montagne avevano eretto.\nVulcani viaggianti.\nLa fase successiva di sviluppo della Valle della Morte \u00e8 stata soprattutto influenzata dall'attivit\u00e0 vulcanica che si \u00e8 svolta in gran parte del Periodo Terziario (70-3 milioni di anni fa). Poich\u00e9 l'elevazione della montagna ha aumentato la superficie terrestre, la crosta \u00e8 diventata fragile. Il magma caldo e fuso sotto la superficie \u00e8 scaturito in alto ed ha eruttato in questi punti deboli. I getti vulcanici sono comparsi prima a Nord-Est, nel Nevada ed hanno ricoperto la regione della Valle della Morte con strati numerosi di cenere e lapilli.\nLa topografia a quel tempo consisteva di basse colline rotolanti, di cui \u00e8 nota integra ancora una: Shireline Butte, nel Sud nella valle.\nCol tempo, il centro di attivit\u00e0 vulcanica si \u00e8 mosso progressivamente verso Ovest, finch\u00e9 ha prodotto una catena di vulcani che corrono da Furnace Creek verso Shoshone, oggi rappresentati dalle Black Mountains.\nI risultati secondari delle eruzioni di lapilli e cenere danno i vividi colori dell\"Artist's Palette\" (tavolozza dell'artista) e dei giacimenti minerari del famoso borace (borato di sodio) della Valle di Morte.\nDieci milioni di anni fa si sono formate le rocce colorate intorno a \"Zabriskie Point\" (punto di Zabriski).\nIl bacino e la catena montuosa.\nCirca tre milioni di anni fa, le dinamiche del movimento della crosta terrestre sono cambiate e la Valle della Morte ha cominciato a formarsi propriamente. Attualmente, le forze di compressione sono state sostituite da forze di estensione. Questa \"spinta laterale\" della crosta terrestre ha permesso che i grandi blocchi di terra scorressero lentamente uno dopo l'altro lungo i bordi, formando valli e montagne. Il bacino di Badwater, il bacino di sale della Valle della Morte e la catena montuosa del Panamint contengono un blocco, come unit\u00e0 strutturale, che sta ruotando verso Est. Il pavimento della valle sta slittando costantemente verso il basso, abbassandosi lungo la linea che si trova alla base delle Black Mountains. Questa caduta sta continuando ancor oggi. La prova di ci\u00f2 pu\u00f2 essere vista nelle scarpate fresche esposte vicino a Badwater.\nLaghi evaporati.\nLa Valle della Morte, oltre ai mutamenti strutturali, \u00e8 stata sottoposta a cambiamenti climatici importanti, durante gli ultimi tre milioni di anni. Durante l'ultima Era glaciale principale dell'America settentrionale, la valle faceva parte di un sistema di grandi laghi. I laghi scomparvero circa 10\u00a0000 anni fa, quando il clima si riscald\u00f2. L'Era Glaciale pi\u00f9 corta, circa 2\u00a0000 anni fa, ha provocato di nuovo lo sviluppo di un pi\u00f9 piccolo sistema lacustre, per\u00f2 quando il clima si \u00e8 scaldato di nuovo, questa acqua \u00e8 evaporata e sono rimasti gli ampi campi di giacimenti di sale (cloruro di sodio, NaCl).Il lago che si estendeva nella Valle della Morte \u00e8 stato chiamato Lake Manly (Lago di Manly) e faceva parte di un bacino acquifero, collegato al Fiume Colorado. Nell'immagine grafica, il sistema del Lago di Manly come si poteva vedere durante la sua massima estensione 22\u00a0000 anni fa\nIl fiume Amargosa, durante il periodo piovoso, pu\u00f2 affiorare in superficie, come \u00e8 successo nell'inverno del 2005. Allora si sviluppa la normale flora selvatica. Nel 2005, c'\u00e8 stata un'importante inondazione nella Valle della Morte ed \u00e8 riapparso il lago di Manly su vasta scala. Pi\u00f9 di 260\u00a0km\u00b2 sono state coperte dal lago, permettendo ad alcuni turisti e alle guardie forestali del parco (ranger), di essere le uniche persone ad avere attraversato il deserto in canoa. Il lago di Manly riesumato era profondo circa due metri. L'acqua \u00e8 evaporata rapidamente, lasciando dietro di s\u00e9 una miscela di fango e sale.\nAttualmente non \u00e8 pi\u00f9 collegato al Fiume Colorado ma riceve acqua dal fiume Amargosa; quest'acqua va a finire in un'enorme fossa che si trova sotto la superficie della Valle della Morte, formando una delle raccolte d'acqua sotterranea pi\u00f9 vasta del mondo e della quale Badwater \u00e8 un piccolo affioramento. Nell'immagine del Devil's Golf Course, visto da Dante's View, si pu\u00f2 vedere quel che resta del Lago di Manly: quella che sembra spumeggiante costa marina, non \u00e8 nient'altro che un solido banco di sale\nUn vulcano di ieri: il cratere di Ubehebe.\nEsistono segni recenti di attivit\u00e0 vulcanica nella parte Nord della Valle della Morte al cratere di Ubehebe. I crateri si sono formati soltanto circa 2\u00a0000 anni fa, causati dalle esplosioni violente di vapore, quando materiale fuso caldo \u00e8 venuto a contattato con l'acqua freatica. Queste grandi depressioni indicano che non tutto \u00e8 calmo sotto la superficie della terra.\nIl profilo futuro.\nIl paesaggio della Valle della Morte \u00e8 cambiato dagli inizi del tempo. Sta cambiando ora e continuer\u00e0 a cambiare in futuro. Le forze di erosione tagliano lentamente via le formazioni rocciose antiche, rimodellando la superficie del terreno mentre il bacino continua ad abbassarsi, attualmente si trova a 84 metri al di sotto del livello del mare ed \u00e8 il punto pi\u00f9 basso degli Stati Uniti.\nDurante le ere glaciali la Valle della Morte si riempie d'acqua e si forma un lago (Manly Lake), mentre durante i periodi interglaciali, l'acqua evapora e il lago pian piano si svuota. Intanto il terreno della Valle della Morte cede e si abbassa sempre di pi\u00f9, perch\u00e9 sotto la sua superficie esiste una cisterna piena d'acqua proveniente dal fiume Amargosa.\nEsistono 23 formazioni sedimentarie, 2 zone di sprofondamento erosivo, un gruppo montagnoso uniforme e il sistema dei vulcani. La complessa formazione fa della Valle della Morte un museo geologico naturale, ricco di posti da visitare da questo punto di vista.\nGeologia.\nMineralogia.\nIl borace \u00e8 un minerale contenuto nei borati che sono sali ossigenati di boro, sodio e calcio idrati.\nQuesti sali sono di origine vulcanica ma i processi di trasformazione superficiale li hanno differenziati in 26 tipi diversi di minerale dei quali i principali sono: borace e tincalconite, ulexite, proberite, colemanite, proceite.\nNelle pozzette di Badwater si formano e si sciolgono continuamente la glauberite CaNa(SO4)2 o solfato di calcio e sodio e la epsomite MgSO4 o solfato di magnesio.\nFossili.\nNella pietra sedimentaria delle Funeral Mountains si trova il corallo fossile, che indica come qui esistesse il mare 450 milioni di anni fa. Campioni si possono acquistare al supermercato naturalistico di Furnace Creek.\nUna testa di femore di \"Titanothere\" e altri pezzi fossili di roditori, cani, camelidi e tapiri si trovano al Museo di \"Furnace Creek\".\nAmbiente.\nFlora.\nNella Valle della Morte si trovano 600 tipi di piante e fiori del deserto, adattate all'alta temperatura, al forte vento, alla scarsit\u00e0 d'acqua, o ad acqua con alto contenuto salino. Molte piante crescono schiacciate sul terreno a causa del vento, altre sviluppano delle lunghe radici oppure radici ramificate per utilizzare quella poca acqua disponibile. Alcune piante hanno una lacca naturale o una copertura per ridurre la perdita tramite l'evaporazione, altre perdono il fogliame durante la stagione secca. Alcune piante sono capaci di sopravvivere utilizzando un'acqua che contiene fino al 5% di sale.\nDomina la steppa alofila con il \"sagebrush\" (\"Artemisia tridentata\"). Le piante pi\u00f9 comuni sono la \"Stickring Boerhaavia\" o \"Wetleaf spiderling\" (\"Boerhaavia anulata\"), il \"Sunflower\" o \"Desert gold\" (\"Geraca canescens\"), la \"Mohavea\" (\"Mohavea brevifloris\"), la \"Golden primrose\" (\"Oenothera brevipes\"), lo \"Spot Mallow\" o \"Desert Five-spot\" (\"Malvastrum rotundifolium\").\nI fiori pi\u00f9 comuni delle montagne e dei canyon sono la \"Mariposa Lily\" (\"Calochortus kennedyi\"), lo \"Strawberry cactus\" (\"Echinocereus engelmannii\"), la \"Panamint Daisy\" (\"Enceliopsis covillei\"), il \"Bear poppy\" (\"Arctomecon meriamii\"), lo \"Stream Orchis\" (\"Epipactis gigantea\"), il \"Prickleleaf\" (\"Hecastocleis shockleyi\") e il \"Desert holly\" (\"Atriplex hymenelytra\"), che si trova vicino al cratere di \"Ubehebe\".\nFauna.\nLa vita animale \u00e8 comune nella Valle della Morte, contrariamente a quel che comunemente si pensa. Da Badwater (-86 metri) a Telescope Peak (3\u00a0367 metri), ci sono pi\u00f9 di 3 chilometri di differenza e ad ogni altitudine si trova una variet\u00e0 di nicchie ecologiche, che spazia dai piani salati alla boscaglia coperta di conifere.\nCi sono molti animali del deserto, 260 specie di uccelli, dei quali molti ospiti stagionali invernali, 40 specie di mammiferi, 36 specie di rettili, 17 specie di lucertola e 19 specie di serpente.\nDi tutti questi animali, \u00e8 possibile osservare con facilit\u00e0 un piccolo iguana chiamato \"chuckwalla\", i corvi e gli uccelli acquatici, nell'unica pozza che c'\u00e8 a \"Furnace Creek\" e nelle poche sorgenti vicine. Comuni sono le lucertole nelle dune di sabbia.\nNell'acqua amara di \"Badwater\" sono presenti piccoli crostacei di cui non si conosce la provenienza e insetti, larve, alghe, zolle d'erba e salamonia di malerba. Vive qui un'inconsueta variet\u00e0 di chiocciola marina, della quale non si conosce la provenienza.\nAnimali del deserto.\nNella zona del Mesquite Flats, comuni sono i roditori come lo scoiattolo (ground squirrel), il topo canguro (kangaroo rat), il topo (wood rat), alcune variet\u00e0 di roditori del genere perognathus (pocket mice), la lepre (cottontail rabbit), mentre un altro tipo di lepre (jackrabbits) si trova sulle montagne. La volpe (kit foxe), il coyote e la lince (bobcat) si trovano alle quote pi\u00f9 basse, mentre il muflone (desert bighorn sheep) e gli asini selvatici (wild burro), si trovano in montagna.\nVi sono poi le seguenti specie: \"Antelope Squirrel\"; \"Avocet\", \"Pecurvostra americana\", uccello acquatico del deserto; \"Badger\"; \"Banded Gecko\", \"Caleonyx variegatus\", rettile, geco; \"Barn Owl\", uccello, gufo; \"Black-collared Lizard\", rettile, lucertola dal collarino nero; \"Bobcat\"; \"Bufflehed Duck\", \"bucephala alveola\", uccello acquatico del deserto;\n\"Chuckwalla\", \"Sauromalus obesus\", \"iguanidae family\" rettile sauro;\n\"Coyote\", \"canis latrans var. ester Meriam\", mammifero;\n\"Bighorn del deserto\", \"Ovis canadensis nelsoni\", mammifero;\n\"Cottontail Rabbit\", \"Sylvilagus audubonii arizonae - Allen\", mammifero, coniglio selvatico;\n\"Scorpion\", \"Hadrurus hirsutus\", insetto velenoso, scorpione, che di notte finisce nelle scarpe e non riesce pi\u00f9 ad uscirne;\n\"Desert Tortuse\", \"Gopherus agassizi\", rettile, tartaruga del deserto; \"Gambel's Quail\"; \"Golden Eagle\", aquila; \"Giaiant Water Bug\", \"Lethocerus americanus\", insetto;\n\"Horned Lizard\", \"Phrynosoma sp.\" rettile, lucertola cornuta;\n\"Hampbacked Beetle\", \"Ground beetles aimlessly wander\", insetto, pulce; \"Jackrabbit Black Tailed\", \"Lepus californicus deserticolo\", lepre; \"Mearus\", mammifero; \"Kangaroo rat\", mammifero, non beve e ricava acqua dai semi secchi; \"Kit Fox\", mammifero, volpe; \"Loggerehead shrike\", \"Lanius ludovicianus\", uccello terricolo; \"Mojave Rattlesnake\", rettile; \"Mountain Kingsnake\", rettile; \"Mountain Lion\", mammifero, puma; \"Mourning Dove\", \"Zenaidura macroura\", uccello terricolo; \"Mustang\", mammifero, cavallo selvatico; \"Raven\", uccello corvo; \"Red-Tailed Hawk\"; \"Ringtail Cat\"; \"Roadrunner\", \"Geococcyx californianus\", uccello terricolo; \"Sidewinder\", \"Crotalus cerastes\", rettile, crotalo che si trova alla base dei cespugli; \"Snow goose\", \"Chen hyperborea\", uccello acquatico nel deserto; \"Snowy egret\", \"Leucopheyx thula\", uccello acquatico nel deserto; \"Sparrow hawk\", Falco Sparviero, uccello terricolo;\n\"Stilts\", \"Himantopus mexicanus\", uccello acquatico nel deserto;\n\"Sun Spider\", \"Eremobastes sp\", insetto velenoso, ragno;\n\"Tiger Beetle\", \"Cincindelidae family\", insetto; \"Tarantula\";\n\"Tarantula Hawk Wasp\"; \"Vulture\", \"Cathartes aura\", uccello terricolo, avvoltoio; \"Wild Burro\", \"Equus asinus\", mammifero, asino selvatico; \"Whistling Swan\", \"Olor coluimbianus\", uccello acquatico del deserto.\nPesci del deserto.\nNella Valle della Morte si trovano 5 specie di ciprinodonte, chiamati \"pupfish\". Alcuni di questi pesci sono rari, altri si trovano normalmente o nelle poche pozze o nelle sorgenti e nei torrenti di montagna:\n\"Devil's Hole pupfish\", \"Cyprinodon diabolis\" un piccolo pesce che vive in un pozzo salato del deserto a \"Devil's Hole Ash Medows\", poco fuori dal parco, vicino alla Death Valley Junction.\n\"Saratoga pupfish\", \"Cyprinodon nevadensis nevadensis\" a \"Saratoga Springs\", al limite Sud del parco.\n\"Salt Creek pupfish\", \"Cyprinodon salinus\" a \"Salt Creek\" nella parte centrale della valle.\n\"Amargosa pupfish\", \"Cyprinodon nevadensis amargose\" nell fiume Amargosa, a Nord Ovest della sorgente Saratoga.\n\"Cottonball Marsh pupfish\", \"Cyprinodon milleri\" trovato a \"Cottonball Marsh\" 8 chilometri a Sud di \"Salt Creek\".\nAlcune di queste specie sono in pericolo sia per l'introduzione casuale di specie che competono per il cibo che di pesci tropicali predatori, sia per l'uso di pesticidi, per il collezionismo, per il drenaggio delle fonti e l'irrigazione.\nStoria dell'insediamento umano.\nSi trovano gli insediamenti di almeno quattro culture di nativi americani vissuti qui in epoche differenti, da 9\u00a0000 anni fa fino a 1\u00a0000, e al presente:\nAttualmente vivono ancora in questa zona solo pochi discendenti dei Timbisha, i nativi del Panamint. Di quel lago rimangono le tracce nei livelli nelle rocce circostanti e nell'esiguo affioramento di acqua salata a Badwater.\nNel XVIII secolo, all'epoca della espansione nel Far West, malgrado il clima molto secco, il territorio arido e desertico e le temperature estive pi\u00f9 calde della Terra, i coloni trovarono questo territorio abitato da nativi americani, che si chiamavano Timbisha (popolo della valle) e furono ribattezzati Shoshoni e dai Paiute.\nNel 1849 la corsa all'oro (\"Gold Rush\"), scaten\u00f2 l'ingordigia spingendo la povera gente verso sacrifici inauditi nella speranza di arricchirsi, trovando qualche chilo di pepite d'oro. Nacquero leggende su favolose miniere perdute sulle montagne del Panamint, come Gunsight, Breyfogle, Goller's Gold Nuggets, Wire Gold, e perfino su un tesoro sotterrato. Migliaia di persone si sparsero per i monti rivoltando ogni pietra e poi se ne andarono; alcuni, invece, come Shorty Harris, Pete Aguereberry, John Lemoigne rimasero e passarsono tutta la vita inseguendo queste chimere.\nNel dicembre 1849, al confine della California, un centinaio di cercatori d'oro disinformati e senza mappe, con le loro famiglie, cercando la via verso la California, procedevano in gruppi sparsi sull'orlo orientale del fondovalle salato della Valle della Morte. Uomini, donne e bambini guardavano fissamente le torreggianti montagne del Panamint che ostruivano la via del ritorno. Vedevano il Telescope Peak (picco del Telescopio) a poche miglia di distanza, ma non riuscivano ad uscire dai calanchi dei canaloni.\nPassarono un mese di spaventose privazioni sul fondo della valle e una persona anziana, gi\u00e0 ammalata, mor\u00ec.\nPrima di arrivare a uscire dalla valle, per sopravvivere mangiarono i loro buoi rinsecchiti, bruciando e abbandonando i carri, nei pressi dell'attuale Stovepipe Wells. La loro storia venne raccontata da William Lewis Manly, nell'autobiografia intitolata \"Death Valley in '49\".\nLa loro sofferenza divenne una leggenda che ha dato il nome alla valle.\nNegli anni dal 1850 al 1900, durante il periodo della corsa all'Ovest (\"Far West\"), la Valle della Morte veniva attraversata dai pionieri con le carovane nel suo punto pi\u00f9 stretto che ha una larghezza di circa 30 chilometri.\nPartivano da Betty, entravano da Hells Gate, percorrevano il Mud Canyon, arrivavano allo Stovepipe Well ed uscivano ad Emigrant. La maggior parte dei capi carovana per\u00f2 preferiva aggirarlo.\nDi questo attraversamento si vedono ancora oggi le tracce infossate delle ruote dei carri, nei dintorni di Stovepipe Well.\nNel 1873 Panamint City fu la Tombstone della Valle della Morte. Fondata da fuorilegge, trovarono un ricco deposito d'argento e inizi\u00f2 la corsa. Due anni dopo contava 2\u00a0000 abitanti, tra cui molti fuorilegge, tanto che la Wells Fargo rifiut\u00f2 il trasporto dell'argento estratto. Quando il minerale si esaur\u00ec, se ne andarono tutti e Panamint City divenne una \"ghost town\" (citt\u00e0 fantasma).\nNel 1881 Aaron Winters scopr\u00ec i giacimenti di borace e vendette i diritti per a William Coleman che l'anno successivo costitu\u00ec l'impresa mineraria Harmony Borax Works.\nNello stesso anno la Pacific Coast Borax Company (societ\u00e0 di borace della costa del Pacifico) incominci\u00f2 ad estrarre il borace, portando nella Valle della Morte molta gente.\nSono di questo periodo i viaggi e le avventure della speciale carovana formata da due carri enormi e dalla cisterna dell'acqua trainati in blocco da 20 muli, chiamata \"Twenty Mule Team Wagon\" (carro della squadra di venti muli), che univa la miniera di Harmony Borax Work con la ferrovia di Mojave distante 265 chilometri. Le dimensioni del carro sono uniche, 5 metri di lunghezza, 1,2 metri di larghezza, 1,8 metri di altezza del contenitore, sospeso su ruote enormi che lo alzavano di altri 2 metri e pesava 3\u00a0500 chilogrammi. Questo carro conteneva 10 tonnellate di minerale. Mentre la cisterna era da 4\u00a0500 litri. Fra salmerie, acqua e minerale, in totale i 20 muli tiravano 36,5 tonnellate di peso, su strade dell'epoca, tortuose e non asfaltate. And\u00f2 avanti cos\u00ec per cinque anni, senza perdere mai un carico.\nUna leggenda che al giorno d'oggi possiamo vedere ancora, durante particolari ricorrenze nella quale gli appassionati rievocano l'evento antico e lo rivivono in abiti e mezzi d'epoca (\"reenactment\").\nAttualmente dietro al motel Furnace Creek Ranch \u00e8 esposto un trattore agricolo a vapore chiamato \"Old Dinah\" (vecchia Dina), che non oper\u00f2 nella Valle della Morte ma a Calico, un paese di minatori, dove fu trovato qualche chilo d'argento; oggi citt\u00e0 fantasma, rinata ad uso turistico. La \"Old Dinah\" avrebbe dovuto sostituire il \"Twenty Mule Team Wagon\" ma consumava troppo, circa 1,5 tonnellate di carbone per il viaggio di 265 chilometri. In pi\u00f9 affondava nella sabbia e richiedeva una manutenzione quotidiana.\nNel 1904 durante la corsa all'oro a Goldfield, nel Nevada, spuntarono campi e miniere anche nella Valle della Morte a Bullfrog, Rhyolite, Harrisburg e Skidoo.\nNel 1905 Francis Marion Smith fece fortuna dall'estrazione del borace, mentre William Andrews Clark si arricch\u00ec nelle miniere di rame di Butte, Montana.\nEntrambi furono attratti dalla corsa all'oro che era in corso nella regione della Valle della Morte. Inizialmente fecero societ\u00e0 poi uno di loro cambi\u00f2 idea, cosa che port\u00f2 a una rivalit\u00e0 che dur\u00f2 tutta la loro vita, alle aste di vendita delle concessioni per l'estrazione.\nNel 1906 fu trovato l'oro a Skidoo. Un paesino formato da ventitr\u00e9 case di legno, a 1\u00a0700\u00a0m sulle Tucki Mountains. Nel 1917, quando l'oro si esaur\u00ec, il paese fu abbandonato e cadde in rovina.\nNel 1933, l'11 febbraio, per preservare l'interesse storico naturalistico della valle, l'amministrazione Hoover stabil\u00ec che 6\u00a0500\u00a0km\u00b2 di valle diventavano Monumento Nazionale, chiudendola allo sfruttamento minerario ma con un atto del Congresso a giugno la miniera fu riaperta.\nNel 1937 l'amministrazione Roosevelt e nel 1952 e quella di Truman allargarono quest'area fino a 8\u00a0000\u00a0km\u00b2.\nNel 1976 la miniera fu chiusa ma nel 1982 era di nuovo aperta.\nQuesta miniera \u00e8 visibile a Ryan, sulla strada per andare a Dante's View, la lavorazione avviene tutta nelle gallerie, non si vede nessun viavai di camion o di minatori, la miniera \u00e8 quasi mimetizzata e non lascia tracce nei dintorni e tanto meno nel resto della valle, ad eccezione di un gran chiasso.\nPunti di interesse.\nIl parco presenta i seguenti punti d'interesse:\nInformazioni utili.\nSolitamente si visita il \"Grand Canyon\" e si passa la vacanza al Parco nazionale di Yosemite (parco nazionale dell'orso). Essendo la \"Death Valley\" sulla strada che porta dal \"Grand Canyon\" al \"Yosemite\", molti turisti effettuano una tappa nella Valle della Morte.\nTra le cose delle quali \u00e8 utile ricordarsi vi sono:\nEscursionismo.\nEsistono delle guide che spiegano cosa fare, come affrontare il percorso, e quale percorso seguire, come anche per pianificare i luoghi per il pernottamento (trekking) in primavera.\nItinerari di Mountain Biking.\n\u00c8 necessaria la verifica preventiva dei termini di difficolt\u00e0, anche in dipendenza del clima stagionale."}
{"id": "80174", "revid": "1632387", "url": "https://it.wikipedia.org/wiki?curid=80174", "title": "Museo Thyssen-Bornemisza", "text": "Il Museo Thyssen-Bornemisza di Madrid \u00e8 un'importante pinacoteca e centro culturale della capitale spagnola. Si trova ospitato nel palazzo di Villahermosa lungo il Paseo del Prado, a pochi passi dal museo del Prado. Le circa ottocento opere che vi sono attualmente conservate spaziano dal Rinascimento italiano, alla pittura moderna.\nL'apparato pittorico del museo proviene da una raccolta privata della famiglia del magnate tedesco\u2013ungherese dell'acciaio Thyssen-Bornemisza, che conobbe poi fasti economici nel periodo bellico del secondo conflitto mondiale. Le opere attualmente presenti erano precedentemente collocate in un museo a Lugano, in Svizzera. Con il matrimonio del barone Hans Heinrich Thyssen-Bornemisza con una donna spagnola la raccolta venne trasferita in un palazzo madrileno dono del governo spagnolo e nel luglio del 1993 \u00e8 stato acquistata come museo statale. Della sua collezione facevano parte ulteriori ottanta pezzi di arte medievale, rinascimentale e barocca, poi successivamente trasferiti al MNAC a Barcellona.\nLa pi\u00f9 bella fontana del Prado, la Fuente de Apolo (1803), disegnata da Ventura Rodriguez, \u00e8 fronteggiata dal palazzo che ospita il Museo Thyssen-Bornemisza.\nIl museo.\nIl tardo-settecentesco palazzo di Villahermosa fu trasformato in sede di una banca dopo i pesanti interventi dei primi del Novecento; grazie al ripristino di Rafael Moneo ha ritrovato splendore e una funzione nobile, dal momento che ospita circa 800 opere della collezione Thyssen (altre 80 sono esposte nel MNAC a Barcellona). Rastrellando i mercati internazionali per una settantina d'anni, i baroni Thyssen hanno messo insieme una delle maggiori raccolte private del mondo (anche se parte della critica ha puntualmente storto il naso, parlando di opere minori) acquisita dallo Stato nel 1993 e qui presentata su tre piani, con inizio del percorso al secondo piano.\nDopo il \"Cristo e la Samaritana\" di Duccio di Buoninsegna, il \"Dittico dell'Annunciazione\" di Jan van Eyck e una \"Madonna col Bambino\" di Petrus Christus, ha inizio una straordinaria serie di ritratti: il \"Ritratto di Giovanna Tornabuoni\" di Domenico Ghirlandaio, \"Giovane in preghiera\" di Hans Memling, \"Uomo\" di Antonello da Messina, \"Enrico VIII\" di Hans Holbein il Giovane, \"Caterina d'Aragona\" di Juan de Flandes, \"Giovane cavaliere sullo sfondo di un paesaggio\" di Vittore Carpaccio, \"Giovane\" di Raffaello, \"Il doge Francesco Venier\" di Tiziano, \"Donna\" di Hans Baldung. Tra le molte opere di Lucas Cranach il vecchio spicca la \"Ninfa della fonte\". Quindi \"Ges\u00f9 tra i dottori\" di Albrecht D\u00fcrer, \"Riposo dalla fuga in Egitto\" di Joachim Patinir, \"San Gerolamo nel deserto\" di Tiziano; un gruppo di opere di El Greco, \"Santa Caterina d'Alessandria\" (una delle prime prove di Caravaggio), seguita dalla \"Piet\u00e0\" dello Spagnoletto e dal \"San Sebastiano\", scultura di Gian Lorenzo Bernini. Seguono la \"Madonna col Bambino\", di Bartolom\u00e9 Murillo; La \"morte di Giacinto\", di Giambattista Tiepolo; i vedutisti Canaletto, Bellotto e Francesco Guardi; \"Venere e Cupido\", di Pieter Paul Rubens; \"Ritratto di Jacques Le Roy\", di Antoon van Dyck; \"Autoritratto\", di Rembrandt; \"Uomo che legge\", di Gerard ter Borch.\nAl primo piano, la \"Famiglia davanti a un paesaggio\", di Frans Hals, \u00e8 seguita dalla pittura sette-ottocentesca: Watteau, Nicolas Lancret, Fran\u00e7ois Boucher, Fragonard, Chardin, Hubert Robert, Delacroix, Francisco Goya (\"Ritratto di Asensio Juli\u00e0\"), Thomas Gainsborough, Thomas Lawrence, Corot, Gustave Courbet. Ben rappresentati impressionismo e post-impressionismo: Edgar Degas (\"Ballerina che dondola\"), \u00c9douard Manet (\"Amazzone\"), Claude Monet, Camille Pissarro, Renoir, Alfred Sisley, Vincent van Gogh (\"Les Vessenots a Auvers\"), Paul Gauguin (\"Mata Mua\"), Paul C\u00e9zanne (\"Contadino\"), Pierre Bonnard; seguono la pittura Fauves, Edvard Munch (\"Tramonto con Laura\"), espressionismo e la Neue Sachlichkeit (Ernst Ludwig Kirchner, Max Beckmann, \"Mercato dei cavalli\", di Max Pechstein; \"Metropolis\", di George Grosz). Infine, il pianterreno \u00e8 dedicato in parte alle avanguardie storiche dal futurismo al cubismo (Vasilij Kandinskij, Gino Severini, Giacomo Balla, Fortunato Depero, Umberto Boccioni, Piet Mondrian, Juan Gris, Pablo Picasso, Georges Braque, Fernand L\u00e9ger) sia alle esperienze postbelliche della pittura nord-americana e inglese, dall'espressionismo astratto alla Pop art: Jackson Pollock, Mark Rothko, Francis Bacon, Lucian Freud, Edward Hopper, Roy Lichtenstein, Robert Rauschenberg, Tom Wesselmann, David Hockney.\nStoria della collezione Thyssen-Bornemisza.\nPrimo barone: i maestri antichi.\nIl patrimonio artistico inizi\u00f2 a formarsi a L'Aia verso il 1928, come collezione privata del primo barone Thyssen-Bornemisza, Heinrich (1875-1947)..\nIn soli dieci anni, dal 1928 al 1938, i Thyssen raccolsero la maggior parte dei quadri antichi pi\u00f9 importanti: Durer, Holbein, Baldung Grien, Jan van Eyck, Fra Angelico, Carpaccio, Sebastiano del Piombo, Caravaggio, Frans Hals, Tiepolo. Sembra che l\u2019acquisto di tanti capolavori sia stata possibile per la grande disponibilit\u00e0 sul mercato di opere d'arte a seguito del crack del 1929 ed alla difficile situazione economica nell'Europa tra le due guerre. Molte famiglie aristocratiche (come i Barberini e la Famiglia Spencer) e magnati americani (come J.P. Morgan Jr) furono costretti a vendere i loro quadri pi\u00f9 preziosi ed i Thyssen poterono acquistarli a prezzi vantaggiosi. Va tuttavia smentita la diceria secondo cui la formazione della collezione si sia avvantaggiata per una presunta contiguit\u00e0 con il regime hitleriano: I Thyssen-Bornemisza non risiedettero mai in Germania bens\u00ec in Ungheria, Olanda e Svizzera. La confusione deriva dall\u2019esistenza di un altro ramo della famiglia (Fritz Thyssen), alieno ai Bornemisza, che nelle sue attivit\u00e0 industriali appoggi\u00f2 effettivamente Hitler ai suoi inizi.\nLa collezione crebbe con tanta rapidit\u00e0 da meritare, gi\u00e0 nel 1930, una esposizione alla Neue Pinakothek di Monaco di Baviera con il titolo \"Sammlung Schlo\u00df Rohoncz\" (collezione Castello Rohoncz, in riferimento all\u2019antico castello ungherese della famiglia). Questa mostra con pi\u00f9 di 400 opere sconcert\u00f2 i critici che non immaginavano che tanti capolavori fossero posseduti da una sola persona: il barone aveva l'abitudine di acquistare tramite intermediari e di non far trapelare l\u2019identit\u00e0 del compratore.\nNel 1932 il barone Heinrich acquist\u00f2 Villa Favorita, una casa del XVII secolo sulle rive del lago di Lugano, in Svizzera, che divenne la sua residenza abituale, e costru\u00ec nei giardini un padiglione con 18 sale per esporre la collezione. Il museo (privato) fu inaugurato nel 1936 ma chiusa allo scoppio della Seconda Guerra Mondiale per riaprire dieci anni dopo. Alla sua morte, nel 1947, il primo barone aveva raccolto 525 opere e sperava di affidarle ad una fondazione che se ne prendesse cura: ma tre dei quattro figli impugnarono il testamento ed ottennero che la collezione fosse divisa tra loro.\nIl secondo barone: antichi e moderni.\nIl secondo barone, Hans Heinrich Thyssen-Bornemisza (1921-2002), prosegu\u00ec l\u2019attivit\u00e0 della famiglia in campo artistico, collezionando antichi maestri europei ma soprattutto pittura impressionista e moderna, sino ad allora esclusa dal padre che aveva gusti pi\u00f9 tradizionalisti. Il primo obiettivo del nuovo barone fu riunificare la collezione paterna, ricomprando le opere dai suoi fratelli; l\u2019attivit\u00e0 dur\u00f2 decenni, e nel 1986-88 recuper\u00f2 la Madonna dell'Umilt\u00e0 (Angelico), la \"Ninfa alla fonte\" de Lucas Cranach e \"Il giardino dell'Eden\" di Jan Brueghel il Vecchio..\nAlle opere ereditate o recuperate dal barone si aggiunsero a partire dal 1956 molti capolavori antichi e moderni, da Petrus Christus, Antonello da Messina, Palma il Vecchio e El Greco, fino a Van Gogh, Pablo Picasso, Jackson Pollock e Tom Wesselmann. Questa intensa attivit\u00e0 di acquisto arriv\u00f2 a contare cento opere in un solo anno; oltre ai quadri, furono raccolti disegni, sculture, pezzi in avorio, oggetti d'argenteria, mobili, tappeti e arazzi. La Collezione Thyssen-Bornemisza era forse tra le la collezioni private pi\u00f9 importanti al mondo, ma la sua formazione e le dispute ereditarie non ne garantivano la continuit\u00e0. Il barone confessava all\u2019inizio degli anni '80 di essere preoccupato per il futuro della collezione.\nNel 1985 Hans Heinrich Thyssen-Bornemisza spos\u00f2 l'attrice e modella Carmen Cervera, notissima in Spagna e che condivideva con lui la passione per l'arte: si occupavano insieme delle acquisizioni e delle mostre, e l'influenza di Carmen si riveler\u00e0 decisiva per il futuro della collezione: dopo il matrimonio infatti la visibilit\u00e0 della coppia in Spagna era molto alta, e quando il barone dovette decidere sulla destinazione finale delle opere consider\u00f2 Madrid tra le opzioni pi\u00f9 interessanti.\nLugano.\nAncora a quell'epoca la collezione del barone era ripartita tra diverse residenze in vari Paesi. Progettava di riunirle in una istituzione stabile, ampliando per questo la galleria di Villa Favorita, che esponeva \u00absolo\u00bb 300 opere antiche. Il progetto preliminare, affidato all'architetto James Stirling, risultava molto costoso e le autorit\u00e0 svizzere non erano disponibili a sostenere economicamente il progetto. Oltretutto Lugano non era considerata la sede ideale per un grande museo con alti costi fissi, data la sua posizione piuttosto marginale. Inizi\u00f2 allora una sapiente campagna di \u00abseduzione\u00bb per raccogliere proposte e scegliere la pi\u00f9 favorevole.\nUna collezione in viaggio.\nLa Collezione Thyssen-Bornemisza godeva gi\u00e0 allora di un notevole prestigio tra gli esperti, e i suoi capolavori partecipavano a molte esposizioni importanti. Nel 1961 era stata organizzata una mostra antologica alla National Gallery. Il barone incrementava la conoscenza e il valore dei suoi capolavori publicando lussuose edizioni e cataloghi. Negli anni '80 Hans Heinrich Thyssen aument\u00f2 ancora la conoscenza della collezione prestando opere a musei europei e americani, e collabor\u00f2 anche con l'Unione sovietica negli anni della Perestroika, scambiando opere con l'Hermitage e il Pushkin. Una mostra di opere di Thyssen viaggi\u00f2 in sette citt\u00e0 statunitensi, una selezione di opere antiche giunse a Parigi nel 1982 e a San Pietroburgo nel 1987, mentre una selezione delle opere moderne fu esposta alla Royal Academy di Londra, al Metropolitan Museum di New York e a Palazzo Pitti. Infine in Spagna l'Accademia di San Fernando e la Biblioteca Nazionale di Spagna esposero 50 opere antiche e 117 moderne nel 1986 e 1987.\nOfferte e negoziazioni.\nLa notizia che il barone era disponibile a \u201ccedere\u201d i suoi quadri circol\u00f2 rapidamente e stimol\u00f2 offerte pi\u00f9 o meno ufficiali. Bonn e Londra manifestarono interesse, Parigi propose come sede il Petit Palais, si parl\u00f2 di offerte dal Giappone e si diceva che la Fondazione Getty di Los Angeles offrisse la favolosa cifra di 300 000 milioni di pesetas per \"Villa Favorita\" e il suo contenuto, con l'obiettivo di farne la sede europea del museo. Perfino il parco \"Disneyworld\" di Orlando (Florida) si interess\u00f2 alla collezione.\nGli esperti consideravano la collezione la pi\u00f9 importante al mondo in mani private, a livello della \"Royal Collection\" britannica, ed era decisamente insolito che fosse in cerca di una sede. Per le citt\u00e0 interessate si trattava di un\u2019occasione unica per arricchire il loro patrimonio, assicurandosi in un solo \u201ccolpo\u201d una serie impressionante di opere di altissimo valore. Per la Spagna in particolare l'interesse era ancor pi\u00f9 forte dato che molti degli artisti compresi nel suo catalogo erano scarsamente presenti nelle collezioni nazionali, e le opere di alcuni (come Jan van Eyck e Holbein) non erano pi\u00f9 presenti sul mercato.\nD'altra parte, le condizioni poste dal barone non erano solo economiche: la collezione doveva restare unita in un museo proprio e conservare il nome e il carattere di collezione familiare. Ci\u00f2 impediva, ad esempio, una ipotetica fusione con il Prado ed escludeva anche l'offerta milionaria del Museo J. Paul Getty, che voleva semplicemente aggiungere le opere alle proprie.\nL'accordo con la Spagna.\nGrazie al suo matrimonio con Carmen Cervera il barone Thyssen intensific\u00f2 i suoi rapporti con la Spagna: questo aiuta a spiegare perch\u00e9 il governo di Felipe Gonz\u00e1lez si rivolse a lui nel 1986, paradossalmente in merito ad un'opera che non faceva parte della sua collezione. \"La marchesa di Santa Cruz\" di Goya era stata esportata illegalmente, il Ministero della cultura cercava finanziatori per riacquistarla e si rivolse anche al barone, che diede una risposta inattesa: non era disposto a finanziare l\u2019acquisto dell\u2019opera, ma -anche su iniziativa della moglie- propose che la Spagna ospitasse la sua pinacoteca familiare.\nDopo un anno di trattative riservate, il governo spagnolo ottenne la cessione della collezione offrendo come sede del museo il Palazzo di Villahermosa a Madrid, un edificio storico nei pressi del Museo del Prado con vista sulla \"Plaza de Neptuno\" che garantiva un'importante affluenza di pubblico e una visibilit\u00e0 internazionale.\nL'accordo tra il barone Thyssen-Bornemisza ed il governo spagnolo dell'aprile 1988 era molto particolare e fu ampiamente commentato dalla stampa internazionale. Prevedeva infatti il prestito di un'ampia selezione di opere, in regime di affitto (cinque milioni di dollari l\u2019anno) per un periodo massimo di nove anni e mezzo. Il termine non era casuale: in Spagna le opere d\u2019arte vengono registrate come beni di interesse culturale se restano nel Paese per dieci anni. In questo caso ne \u00e8 vietata la successiva esportazione. I Thyssen si riservavano cos\u00ec la possibilit\u00e0 di riportare i quadri in Svizzera se non fossero stati soddisfatti della nuova situazione..\nIl Museo Thyssen-Bornemisza di Madrid apr\u00ec al pubblico nell\u2019ottobre 1992. Dopo soli otto mesi, verificata l'idoneit\u00e0 della nuova sistemazione, l'accordo di affitto fu superato con la vendita al Governo spagnolo (giugno 1993) della parte principale della collezione: 775 pezzi compresi i pi\u00f9 importanti (definiti \u00ab\"core\"\u00bb indivisibile) al prezzo di 350 milioni di dollari. La somma elevata provoc\u00f2 discussioni alla Camera dei Deputati spagnola, bench\u00e9 il valore della collezione fosse stimato da \"Sotheby's\" nell'ordine di 2000 milioni di dollari. Contrariamente a quanto molti credevano, quindi, l'obiettivo del barone non era il profitto, che sarebbe stato assai maggiore vendendo separamente le opere. Il suo desiderio, come spieg\u00f2 all\u2019epoca, era di mantenere unita la collezione, tanto che divise il ricavato tra i suoi eredi per prevenire ogni possibile controversia o pretesa successiva. La famiglia cedette in deposito al museo anche varie opere rimaste di sua propriet\u00e0, come il San Sebastiano di Bernini.\nNel 2004 il museo fu ampliato in un edificio contiguo: al piano terreno si organizzano mostre temporanee, mentre il primo piano ospita le 250 opere della Collezione Carmen Thyssen-Bornemisza, che non fanno parte di quelle cedute allo Stato ma costituiscono un deposito temporaneo.\nNel 2017 il Ministero della Cultura ha aggiunto la qualifica di \u201cNacional\u201d alla denominazione del museo, equiparandolo al vicino Museo del Prado e al Museo Reina Sofia.\nLa baronessa Thissen ha firmato il 29 gennaio 2021 un accordo con il ministro della cultura Jos\u00e8 Manuel Rodriguez Uribes, il segretario generale della cultura per cedere per 15 anni 427 opere per sei milioni di euro l\u2019anno. Il museo si aprir\u00e0 con il famoso quadro di Gauguin \u201c Mata Mua\u201d."}
{"id": "80175", "revid": "1543377", "url": "https://it.wikipedia.org/wiki?curid=80175", "title": "Dinastia Song", "text": "La dinastia Song (; in Cantonese Jyutping: \"sung3 ciu4\") regn\u00f2 sulla Cina dal 960 al 1279. Fu fondata dall'imperatore Song Taizu che usurp\u00f2 il trono dei Zhou posteriori, mettendo fine al periodo di divisione politica, noto come periodo delle cinque dinastie e dieci regni, emerso con la caduta della dinastia Tang nel 907. Essa \u00e8 stata il primo governo nella storia del mondo ad emettere a livello nazionale banconote o vera carta moneta e il primo governo cinese a stabilire una marina militare permanente. Questa dinastia vide anche il primo utilizzo noto della polvere da sparo, cos\u00ec come la prima rilevazione del nord tramite una bussola.\nLa dinastia Song si divide in due periodi ben definiti: dal 960 al 1127 la capitale era Kaifeng (\u5f00\u5c01) e la dinastia prende il nome di Song settentrionali o \"B\u011bi S\u00f2ng\" (\u5317\u5b8b); dal 1127 al 1279, in seguito alle invasioni dei Jurchen (fondatori della Dinastia J\u012bn (\u91d1\u671d)), la capitale era Hangzhou (\u676d\u5dde) e la dinastia vien chiamata \"N\u00e1n S\u00f2ng\" o Song meridionali (\u5357\u5b8b).\nSebbene la dinastia Song avesse perso il proprio controllo sulla tradizionale \"culla della civilt\u00e0 cinese\" lungo il Fiume Giallo, l'economia rimase sviluppata, data l'elevata popolazione e l'estensione delle produttive terre agricole. I Song Meridionali potenziarono la loro forza navale per difendere le proprie acque, i confini terrestri e per condurre missioni marittime all'estero. Per respingere i Jin, e successivamente i Mongoli, i Song svilupparono nuove tecnologie militari e la polvere da sparo. Nel 1234 i Jin furono assoggettati dai Mongoli, che presero il controllo della Cina settentrionale, mantenendo rapporti non facili coi Song Meridionali. M\u00f6ngke Khan, il quarto Gran Khan dell'Impero mongolo, mor\u00ec nel 1259, nell'assedio di Chongqing. Il suo fratello minore Kublai Khan fu proclamato nuovo Gran Khan, bench\u00e9 riconosciuto solo parzialmente dai Mongoli a occidente. Nel 1271 Kublai fu proclamato Imperatore della Cina. Dopo due decenni di guerra sporadica, l'armata di Kublai conquist\u00f2 i Song nel 1279, ponendo fine alla dinastia e inaugurando un nuovo periodo di unit\u00e0 sotto la dominazione mongola con la Dinastia Yuan (\u5143\u671d 1271\u20131368).\nDurante il X e l'XI secolo, la popolazione della Cina raddoppi\u00f2. Ci\u00f2 fu dovuto all'ampliamento della coltivazione del riso nella Cina centrale e meridionale, all'uso del riso con maturazione precoce a sud-est e in Asia meridionale e alle abbondanti eccedenze alimentari. Il censimento fatto dai Song del Nord registr\u00f2 circa 20 milioni di famiglie, il doppio di quelle esistenti durante le dinastie Han e la Tang. Si stima che la popolazione fosse di circa 120 milioni di abitanti, e 200 milioni durante la dinastia Ming. Tale considerevole innalzamento demografico foment\u00f2 una rivoluzione economica nella Cina pre-moderna. L'espansione della popolazione, la crescita delle citt\u00e0 e l'emergere di un'economia nazionale, condussero verso un graduale esautoramento del governo centrale nella gestione diretta degli affari economici.\nLa vita sociale durante la dinastia Song era vivace. I cittadini si riunivano per vedere e scambiare preziose opere d'arte, il popolo si mescolava tra feste pubbliche e incontri privati, e le citt\u00e0 godevano di vivaci quartieri di intrattenimento. La diffusione della letteratura e della conoscenza fu rafforzata dalla precedente invenzione della stampa a xilografia e dall'introduzione della stampa a caratteri mobili avvenuta nell'XI secolo. La tecnologia, le scienze, la filosofia, la matematica, l'ingegneria e altre attivit\u00e0 intellettuali fiorirono nel corso di questi anni. Filosofi come Cheng Yi e Zhu Xi rinvigorirono il confucianesimo con nuovi pensieri intrisi di ideali buddhisti, che portarono alla nascita del neoconfucianesimo. Nonostante l'istituzione degli esami imperiali esistesse fin dalla dinastia Sui, essi divennero molto pi\u00f9 importanti durante il periodo Song. Ci\u00f2 fu fondamentale nel passaggio da una \u00e9lite aristocratica a una \u00e9lite burocratica.\nStoria.\nSong settentrionali, 960\u20131127.\nDopo aver usurpato il trono della dinastia dei Zhou posteriori, l'imperatore Song Taizu (r. 960\u2013976) trascorse sedici anni conquistando il resto della Cina, riunificando la maggior parte dei territori una volta appartenuti agli imperi Han e Tang, ponendo fine al periodo di divisione politica delle Cinque dinastie e dei dieci regni. Egli stabil\u00ec, presso Kaifeng, un forte governo centrale a capo di tutto l'impero. Assicur\u00f2 una stabilit\u00e0 amministrativa, promuovendo il sistema degli esami imperiali per la nomina dei burocrati statali, basata sull'abilit\u00e0 e il merito (al posto della posizione aristocratica o militare) e promosse progetti che comportarono efficienza nelle comunicazioni in tutto l'impero. Durante una di queste iniziative, i cartografi furono in grado di creare mappe dettagliate di ogni provincia e delle citt\u00e0. Queste mappe furono poi raccolte in un grande atlante. L'imperatore Taizu inoltre promosse la ricerca scientifica e le innovazioni tecnologiche, sostenendo opere come la torre dell'orologio astronomico progettato e costruito dall'ingegnere Zhang Sixun.\nLa corte imperiale Song mantenne rapporti diplomatici con la dinastia Chola in India, con i Fatimidi in Egitto, con il regno Srivijaya malese e con il Khanato Karakhanidi dell'Asia centrale. Altri paesi furono soci commerciali. Tuttavia, solo gli stati pi\u00f9 vicini alla Cina ebbero il maggiore impatto sulla sua politica interna ed estera. Dalla sua nascita sotto Taizu, la dinastia Song si altern\u00f2 tra guerra e diplomazia con le popolazioni Kitai della Dinastia Liao nel nord-est e con la popolazione Tangut della Dinastia Xia occidentale nel nord-ovest. I Song utilizzarono la forza militare nel tentativo di sconfiggere la dinastia Liao e di riconquistare la Sedici Prefetture, un territorio sotto il controllo Kitai che \u00e8 stato tradizionalmente considerato parte della Cina. Tuttavia, gli eserciti Song furono respinti dalle forze Liao che si impegnarono in aggressive campagne annuali nel territorio Song settentrionale fino al 1005, quando la firma del trattato di Shanyuan pose termine a questi scontri. I Song furono costretti a pagare un tributo ai Kitai, ma ci\u00f2 non comport\u00f2 un grave danno per la loro economia dal momento che i Kitai importavano quasi tutto dai Song. Pi\u00f9 significativamente, furono costretti a riconoscere allo stato Liao pari dignit\u00e0 diplomatica.\nLa dinastia Song riusc\u00ec a riportare numerose vittorie militari sui Tangut nei primi anni dell'XI secolo; questi successi culminarono in una campagna guidata dallo scienziato, generale e statista Shen Kuo (1031-1095). Tuttavia, questa campagna si rivel\u00f2 un fallimento a causa di un ufficiale rivale di Shen che disubbid\u00ec agli ordini portando alla perdita dei territori strappati agli Xia occidentali. Vi furono anche una significativa guerra combattuta contro la dinastia L\u00fd del Vietnam (1075-1077) per una disputa di confine, e la rottura dei rapporti commerciali con il regno dei \u0110\u1ea1i Vi\u1ec7t. Dopo che le forze L\u00fd inflissero gravi danni in una sortita nel Guangxi, il comandante dei Song Guo Kui (1022-1088) entr\u00f2 a Th\u0103ng Long (la moderna Hanoi). Tuttavia, gravi perdite da entrambe le parti indussero il comandante L\u00fd Th\u01b0\u1eddng Ki\u1ec7t (1019-1105) a spingere verso un trattato di pace che consentisse ad entrambe le parti di sospendere lo sforzo bellico; i territori conquistati furono reciprocamente scambiati nel 1082, insieme ai prigionieri di guerra.\nNel corso dell'XI secolo le rivalit\u00e0 politiche divisero i membri della corte per via dei differenti approcci dei vari ministri riguardo alla gestione della complessa societ\u00e0 che si era creata e della fiorente economia. L'educatore e stratega Fan Zhongyan (989-1052) fu il primo a subire un contraccolpo politico, quando tent\u00f2 di proporre le riforme Qingli, che comprendevano misure come il miglioramento del sistema di reclutamento dei dipendenti aumentando gli stipendi dei funzionari minori e istituendo programmi di aiuto per consentire ad una gamma pi\u00f9 ampia di persone di essere istruite e di poter usufruire del servizio di Stato.\nDopo che Fan fu costretto a dimettersi dal suo incarico, Wang Anshi (1021-1086) divenne Cancelliere della corte imperiale. Con l'appoggio dell'imperatore Shenzong (1067-1085), Wang Anshi critic\u00f2 duramente il sistema educativo e la burocrazia statale. Cercando di porre rimedio alla corruzione all'interno dello stato e alla negligenza, Wang attu\u00f2 una serie di riforme chiamate \"Nuove Politiche\" (\u65b0\u6cd5), tra cui una riforma fiscale che interessava i terreni, l'istituzione di diversi monopoli statali, il sostegno alle milizie locali e la creazione di standard pi\u00f9 elevati per l'esame imperiale per renderlo pi\u00f9 adatto a selezionare realmente gli uomini pi\u00f9 capaci di governare.\nTali riforme crearono fazioni politiche nella corte. Il gruppo sostenitore di Wang Anshi, noto anche come \"i riformatori\", si scontr\u00f2 con i ministri della fazione pi\u00f9 conservatrice guidati da Sima Guang (1019-1086). Quando una fazione soppiantava un'altra nella posizione di maggioranza dei ministri della corte, allontanava i funzionari rivali, inviandoli a governare regioni dell'impero remote e di frontiera. Una delle vittime di spicco della rivalit\u00e0 politica, fu il famoso poeta e statista Su Shi (1037-1101), che fu imprigionato e poi esiliato per aver criticato le riforme di Wang.\nMentre la corte centrale Song rimaneva politicamente divisa e concentrata sugli affari interni, arrivarono preoccupanti notizie dai territori a nord dello stato Liao. I Jurchen, una trib\u00f9 dell'impero Liao, guidati dal condottiero Aguda, si ribellarono ad essi e formarono un proprio stato, la dinastia Jin (1115-1234). Il funzionario dei Song Tong Guan (1054-1126) consigli\u00f2 all'imperatore Huizong (1100-1125) di stringere un'alleanza con i Jurchen e una campagna militare congiunta rovesci\u00f2 e conquist\u00f2 totalmente la dinastia Liao nel 1125.\nTuttavia, lo scarso rendimento e la debolezza militare dell'esercito Song furono subito evidenti ai Jurchen che ruppero la loro alleanza avviando un'invasione nel territorio Song nel 1125, seguita da un'altra due anni pi\u00f9 tardi. Durante quest'ultima invasione, i Jurchen catturarono non solo la capitale Song Kaifeng, ma lo stesso imperatore Hui Zong ormai ritirato, il suo successore Qinzong e la maggior parte della corte imperiale. Ci\u00f2 avvenne nell'anno di Jingkang (in Cinese \u9756\u5eb7) ed \u00e8 noto come l'umiliazione di Jingkang (in cinese \u9756\u5eb7 \u4e4b\u803b). Le forze Song restanti raggruppatesi sotto l'auto-proclamato Gaozong (1127-1162) si ritirarono a sud dello Yangtze per stabilire la nuova capitale della dinastia Song a Lin'an (la moderna Hangzhou). La conquista Jurchen della Cina settentrionale e lo spostamento della capitale da Kaifeng a Lin'an fu la linea di demarcazione tra la dinastia Song del Nord e la dinastia Song del Sud.\nSong meridionali, 1127-1279.\nSebbene indeboliti e spinti verso sud lungo il fiume Huai, i Song Meridionali trovarono nuovi modi per sostenere la loro fiorente economia e difendere il loro territorio dagli scontri con la dinastia J\u012bn. Essi vantavano abili ufficiali militari, come Yue Fei, Li Gang e Han Shizhong. Il governo promosse una massiccia costruzione e progetti di miglioramento del porto e l'edificazione di fari e magazzini portuali al fine di sostenere il commercio marittimo verso i principali porti internazionali, come Quanzhou, Canton e Xiamen.\nAl fine di proteggere e sostenere le tante navi che solcavano le acque del Mar Cinese Orientale e del Mar Giallo (tra la Corea e il Giappone), nell'Oceano Indiano nel Mar Rosso, si present\u00f2 la necessit\u00e0 di creare un corpo militare dedicato. Pertanto la dinastia Song stabil\u00ec in Cina la prima marina militare permanente nel 1132 con sede a Dinghai, distretto dell'attuale citt\u00e0-prefettura di Zhoushan, nel Zhejiang. Grazie a tale flotta, i Song si prepararono ad affrontare le forze navali dei J\u012bn sul fiume Yangtze nel 1161, nella battaglia di Tangdao e nella battaglia di Caishi. Durante questi scontri le navi della marina Song impiegarono le navi dotate di ruote a pale, armate di trabucco che permetteva di lanciare bombe piene di polvere da sparo. Nonostante le forze J\u012bn, comandate dall'imperatore Hailing, vantassero uomini su 600 navi da guerra, mentre le forze Song erano di soli uomini imbarcati su 120 navi, le forze di questi ultimi uscirono vittoriose in entrambe le battaglie, proprio grazie a queste tecnologie adottate sulle proprie navi. Successivamente la marina militare fu notevolmente ampliata, arrivando a contare circa marinai combattenti.\nIl governo Song confisc\u00f2 porzioni di terreno di propriet\u00e0 della nobilt\u00e0 terriera al fine di aumentare le entrate per questi potenziamenti militari, un atto che caus\u00f2 un forte dissenso, alienandogli la fedelt\u00e0 di importanti membri della societ\u00e0 ma che non ferm\u00f2 le preparazioni difensive dei Song. Le questioni finanziarie furono aggravate dal fatto che molte famiglie abbienti e proprietarie terriere ottenevano esenzioni fiscali grazie al fatto di avere funzionari nel governo.\nSebbene la dinastia Song avesse dimostrato di essere in grado di trattenere i J\u012bn, un nuovo pericoloso nemico afferm\u00f2 il suo dominio sulla steppa, nei deserti e nelle pianure a nord dei territori della dinastia J\u012bn. I mongoli, guidati da Gengis Khan (r. 1206-1227), inizialmente invadendo i J\u012bn nel 1205 e 1209, mediante grandi incursioni attraverso i loro confini e, nel 1211, un enorme esercito mongolo fu formato per l'invasione finale. La dinastia J\u012bn fu costretta al vassallaggio verso i mongoli e quando improvvisamente la capitale dei Jin fu spostata da Pechino a Kaifeng, tale fatto fu interpretato dai mongoli come una rivolta. Sotto la guida di \u00d6gedei Khan (r. 1229-1241), sia la dinastia J\u012bn che la dinastia Xia occidentale vennero conquistate dagli eserciti mongoli. I mongoli invasero anche la Corea, il califfato abbaside del Medio Oriente e la Russia. Il capo mongolo Mongke Khan condusse in seguito una campagna militare contro i Song nel 1259, ma mor\u00ec l'11 agosto durante la battaglia della fortezza Diaoyu a Chongqing. La morte di Mongke e la conseguente crisi di successione costrinsero Hulagu Khan a ritirare il grosso delle forze mongole fuori del Medio Oriente dove erano state condotte per combattere contro i Mamelucchi egiziani (che sconfissero i mongoli rimasti a Ayn Jalut). Anche se Hulagu si alle\u00f2 con Kublai Khan, le sue forze non erano in grado di cooperare nell'assalto contro i Song a causa della guerra di Hulagu con il Khanato dell'Orda d'Oro.\nKublai continu\u00f2 l'offensiva contro i Song, guadagnando un punto d'appoggio temporaneo sulla riva sud dello Yangtze. Kublai inizi\u00f2 quindi i preparativi per prendere Ezhou, ma una guerra civile in sospeso con suo fratello Ariq B\u00f6ke - un pretendente rivale al Khaganato mongolo - lo obblig\u00f2 a spostare il grosso delle sue truppe verso nord. In assenza di Kublai, le forze Song furono comandate dal Cancelliere Jia Sidao in un attacco che riusc\u00ec a spingere le forze mongole oltre le rive settentrionali del Yangzi. Ci furono piccoli scontri di frontiera fino al 1265, quando Kublai vinse l'importante battaglia nel Sichuan. Dal 1268-1273, Kublai blocc\u00f2 il fiume Yangzi con la sua marina e assedi\u00f2 Xiangyang, l'ultimo ostacolo sulla sua strada per invadere il ricco bacino del fiume Yangzi. Kublai dichiar\u00f2 ufficialmente la creazione della dinastia Yuan nel 1271. Nel 1275, un esercito Song di soldati comandato da Jia Sidao fu pesantemente sconfitto. Nel 1276 gran parte del territorio Song fu sottomesso dalle forze Yuan.\nNella battaglia di Yamen, del 1279, sul Delta del Fiume delle Perle, l'esercito Yuan, guidato dal generale Zhang Hongfan, pieg\u00f2 definitivamente la resistenza Song. L'ultimo sovrano, il giovane imperatore di soli 8 anni, Zhao Bing, si suicid\u00f2 insieme con il primo ministro Lu Xiufu e 800 membri del clan reale. Su ordine di Kublai il resto della ormai decaduta famiglia reale fu risparmiata. Al deposto imperatore Gongdi fu dato il titolo di \"Duca di Ying\", ma poi fu esiliato in Tibet, dove intraprese una vita monastica. L'ex imperatore sarebbe poi stato costretto a suicidarsi sotto gli ordini del nipote di Kublai, Gegeen Khan, per paura che potesse compiere un colpo di Stato per ripristinare il suo regno.\nSociet\u00e0 e cultura.\nLa dinastia Song era un'epoca di complesse organizzazioni sociali e amministrative. Alcune delle citt\u00e0 pi\u00f9 grandi del mondo si trovavano in Cina in questo periodo (Kaifeng e Hanzhou avevano una popolazione di pi\u00f9 di un milione di abitanti. La popolazione si riuniva in circoli e s'intratteneva nelle citt\u00e0, e vi erano numerose scuole e templi che fornivano l'istruzione e servizi religiosi. Il governo Song sosteneva programmi di benessere sociale tra cui l'istituzione di case di riposo, cliniche pubbliche e cimiteri per i poveri. I Song svilupparono un vasto servizio postale su modello del sistema postale dei primi Han (202 a.C. \u2013 220 d.C.), favorendo una rapida comunicazione per tutto l'impero. Il governo centrale assunse migliaia di lavoratori postali di vari ranghi per fornire un servizio per gli uffici postali e le pi\u00f9 grandi stazioni postali. Nelle aree rurali i contadini erano proprietari delle terre che coltivavano, pagavano l'affitto come fittavoli o erano servi nelle grandi tenute.\nBench\u00e9 le donne godessero d'uno status sociale inferiore rispetto agli uomini (in accordo coll'etica confuciana), beneficiavano di molti privilegi sociali e legali e detenevano un considerevole potere domestico nei loro piccoli affari. Quando la societ\u00e0 Song divenne sempre pi\u00f9 prosperosa e la famiglia della sposa inizi\u00f2 a conferire per il suo matrimonio, le donne guadagnarono pi\u00f9 diritti legali nel possesso di propriet\u00e0. In alcune circostanze, una figlia non sposata senza fratelli o una madre senza pi\u00f9 figli, poteva ereditare met\u00e0 della quota della propriet\u00e0 familiare. Vi erano molte donne educate e degne di nota ed era una pratica comune per loro istruire i loro figli durante la loro infanzia. Per esempio, la madre dello scienziato, generale, diplomatico e statista Shen Kuo gli insegn\u00f2 nozioni di strategia militare. Nacquero anche eccezionali scrittrici e poetesse, come Li Qingzhao (1084-1151), gi\u00e0 famosa quando era in vita.\nLa Religione in Cina influenzava notevolmente la vita, le credenze, le attivit\u00e0 quotidiane, la letteratura sulla spiritualit\u00e0 era popolare. Le maggiori divinit\u00e0 del daoismo, del buddhismo della religione popolare cinese e gli spiriti degli antenati erano venerate con offerte sacrificali. Secondo Tansen Sen, arrivarono in Cina dall'India pi\u00f9 monaci buddhisti di quanti ne fossero arrivati durante la precedente dinastia Tang (618\u2013907). Coll'arrivo di molti stranieri in Cina per condurre traffici commerciali o per viverci permanentemente, giunsero molte religioni dall'esterno; tra le minoranze religiose in Cina vi erano musulmani del Medio Oriente, gli ebrei di Kaifeng e persiani manicheisti.\nLa popolazione conduceva una vivace vita sociale e domestica, celebrava feste pubbliche come la festa delle lanterne e di Qingming. Vi erano nelle quartieri dedicati al divertimento. Non mancavano burattinai, acrobati, attori teatrali, inghiottitori di spade, incantatori di serpenti, narratori, cantanti, musicisti, prostitute e luoghi in cui rilassarsi, come case da t\u00e8, ristoranti e banchetti. Un gran numero di persone frequentava circoli sul t\u00e8, sul cibo esotico, di antiquariato e di collezionisti di arte, di cavalli, di poesia e di musica. L'epoca Song era famosa per le variet\u00e0 regionali di arte e di cucina. Il dramma teatrale era molto in voga tra l'\u00e9lite e il popolo, sebbene gli attori recitavano parlando in cinese classico. I quattro pi\u00f9 grandi teatri di Kaifeng potevano ospitare ognuno diverse migliaia di spettatori. C'erano anche passatemi domestici degni di nota, come i giochi da tavolo del go e del xiangqi.\nGli esami di Stato e la nobilt\u00e0.\nLa dinastia Song svilupp\u00f2 il sistema degli esami per reclutare i membri dell'amministrazione imperiale; tale reclutamento era basato su graduatorie acquisite attraverso esami competitivi, selezionando cos\u00ec gli individui pi\u00f9 capaci per il governo. Selezionare i candidati per mezzo di prove d'esame era un metodo gi\u00e0 applicato a partire dagli Han (vedi Xiaolian \u5b5d\u5ec9). Il sistema degli esami fu gi\u00e0 istituzionalizzato su piccola scala sotto i Sui e i dinastia Tang, ma coi Song divenne quasi l'unico mezzo per raggiungere i posti di governo L'avvento e la diffusione della stampa contribuirono a divulgare gli insegnamenti confuciani e a istruire sempre pi\u00f9 esaminandi. Ci\u00f2 s'intravede nel numero di candidati per gli esami di grado inferiore al livello di prefettura locale, che crebbe dai annuali agli inizi dell'XI secolo ai degli ultimi anni del XIII. Il sistema degli esami consent\u00ec una pi\u00f9 ampia meritocrazia, mobilit\u00e0 sociale e uguaglianza per chi concorreva ad ottenere un incarico ufficiale al governo. Tramite le statistiche raccolte dallo Stato Song, Edward A. Kracke, Sud\u014d Yoshiyuki e He Bingti avanzarono l'ipotesi secondo la quale avere il padre, un nonno o un bisnonno che aveva servito come funzionario statale non garantiva il raggiungimento di una carica del medesimo livello. Robert Hartwell e Roberto P. Hymes criticarono questo modello, affermando che ponga troppa enfasi nel ruolo della famiglia nucleare e che consideri solo tre ascendenti paterni degli esaminandi ignorando la realt\u00e0 demografica della Cina dei Song, il numero considerevole di maschi di ogni generazione che avevano perso figli e il ruolo della famiglia estesa. Molti si sentirono privati dei diritti vedendo che il sistema burocratico favoriva la classe dei grandi proprietari terrieri in grado di permettersi la migliore istruzione. Uno dei pi\u00f9 grandi critici letterari di questa casse sociale era lo statista e famoso poeta Su Shi. Ci\u00f2 nonostante Su era un prodotto del suo tempo, poich\u00e9 l'identit\u00e0, le abitudini e gli atteggiamenti dei funzionari-letterati erano diventate meno aristocratiche e pi\u00f9 burocratiche colla transizione dai Tang ai Song. Al principio della dinastia, i posti di governo erano occupati sproporzionatamente da due tipi di \u00e9lite: l'\u00e9lite fondante che aveva legami coll'imperatore fondatore e un'\u00e9lite professionale semi-ereditaria che sfruttava l'appartenenza a clan di lunga data, legami familiari e alleanze matrimoniali per assicurarsi le nomine. Dagli ultimi anni dell'XI secolo, l'\u00e9lite fondatrice fu esautorata, mentre la partigianeria e la faziosit\u00e0 politiche a corte minarono le strategie matrimoniali dell'\u00e9lite professionale, che si dissolse come un gruppo sociale distinguibile e sostituito da una moltitudine di famiglie della piccola nobilt\u00e0.\nA causa dell'enorme crescita demografica della Cina dei Song e del fatto che l'organico di funzionari era limitato a circa membri, il pi\u00f9 dei funzionari presero posto nella gestione degli affari locali. Oltre ai funzionari gi\u00e0 in carica, questa \u00e9lite consisteva in esaminandi, candidati inclusi nelle graduatorie ma con ruolo non ancora assegnato, assistenti locali e funzionari in pensione. Questa \u00e9lite locale supervisionava l'amministrazione locale e sovvenzionava le infrastrutture necessarie alle comunit\u00e0 locali; ogni magistrato locale nominato dal governo faceva affidamento sulla cooperazione dei signori locali. Per esempio, il governo Song (eccetto il governo riformista dell'istruzione dell'imperatore Song Huizong) spendeva poco per mantenere le scuole prefetturali e di contea; invece la maggior parte dei fondi per le scuole proveniva da finanziamenti privati. Il ruolo limitato dei funzionari di governo era una allontanamento dai primi Tang, quando il governo operava un controllo pi\u00f9 stretto sugli affari locali e commerciali; coi Song il governo si ritirava considerevolmente dalla regolazione del commercio e faceva affidamento sulla massa di funzionari locali per svolgere i doverni necessari all'interno delle loro comunit\u00e0.\nLa piccola nobilt\u00e0 si distingueva nella societ\u00e0 tramite i loro passatempi intellettuali e di antiquariato, mentre le residenze dei grandi proprietari terrieri attraevano cortigiani, tra cui artigiani, artisti, pretori e intrattenitori. Nonostante il disprezzo verso il commercio, la classe dei mercanti e la loro intraprendenza, questi giocarono un ruolo preminente nella cultura e societ\u00e0 Song. Un funzionario-letterato sarebbe stigmatizzato dai suoi pari se perseguisse mezzi di speculazione al di fuori del proprio salario da ufficiale; nondimeno, ci\u00f2 non ferm\u00f2 molti funzionari-letterati dalla gestione di rapporti commerciali per via di agenti intermediari.\nDiritto, giustizia e scienza forense.\nIl sistema giudiziario utilizzato dai Song mantenne la maggior parte del codice legale adottato dalla precedente dinastia Tang e fu la base del diritto tradizionale cinese fino all'epoca moderna. Gli sceriffi erano deputati a mantenere la legge e l'ordine nelle giurisdizioni municipali e, occasionalmente, si avventuravano nelle campagne. I magistrati ufficiali che sopraintendevano ai casi giudiziari, non solo si occupavano di applicare il diritto scritto ma promuovevano anche la morale nella societ\u00e0. Ai giudici spettava il compito di determinare il colpevole di un atto criminale e di infliggere la pena, spesso nella forma di fustigazione. Un individuo che veniva condotto in tribunale come accusato di un illecito penale o civile non era considerato totalmente innocente fin quando ci\u00f2 non fosse stato dimostrato, mentre anche gli accusatori erano visti come sospettabili da parte del giudice. Per via delle gravose spese giudiziarie e dell'incarcerazione immediata prevista per coloro che erano accusati di illeciti penali, il popolo Song perferiva risolvere le controversie e le liti in privato, senza l'intervento di un giudice.\nShen Kuo nel suo \"M\u00e8ng X\u012b B\u01d0 T\u00e1n\" si scontr\u00f2 con le credenze tradizionali cinesi in materia di anatomia. Si suppone che questo attrito possa aver stimolato l'interesse per le autopsie nella Cina del XII secolo. Il medico e il giudice Song Ci (1186-1249) scrisse un lavoro pionieristico della scienza forense, il libro \"L'eradicazione dei mali - Casi di ingiustizia rettificata\", per l'esame dei cadaveri al fine di determinare la causa della morte per (strangolamento, avvelenamento, annegamento, trauma, ecc., e per dimostrare se il decesso fosse dovuto a omicidio, suicidio o morte accidentale. Song Ci sottoline\u00f2 l'importanza del corretto svolgimento delle procedure medico legali durante le autopsie e la registrazione accurata dei risultati tramite impiegati ufficiali.\nEsercito e arte della guerra.\nL'esercito era principalmente organizzato in modo da escludere che costituisse una minaccia per il potere imperiale, spesso a scapito della sua efficacia in guerra. Il Consiglio Militare dei Song settentrionali era gestito da un cancelliere che, tuttavia, non aveva il controllo sull'esercito imperiale. L'esercito imperiale era diviso tra tre comandanti, ciascuno dei quali rispondeva indipendentemente al solo Imperatore. Dal momento che le campagne militari erano raramente condotte personalmente dall'Imperatore, le forze dei Song mancavano dell'unit\u00e0 di comando. Si ritiene che la corte imperiale abbia spesso sollevato, o addirittura giustiziato i generali di successo che potevano mettere in pericolo l'autorit\u00e0 reale (specie nei casi di Li Gang, Yue Fei e Han Shizhong).\nSebbene i funzionari considerassero il personale militare come membri inferiori nella gerarchia sociale, un comandante di alto rango poteva ottenere lo status e il prestigio nella societ\u00e0 grazie alla vittoria nelle battaglie. Al suo apice, l'esercito Song contava un milione di soldati, suddivisi in plotoni di 50 militari, compagnie costituite da due plotoni e un battaglione di 500 soldati. I balestrieri erano separati dalla fanteria regolare e considerati come una unit\u00e0 propria, in quanto combattenti molto apprezzati in grado di fornire un efficace sbarramento di dardi contro le cariche di cavalleria nemiche. Il governo si impegn\u00f2 nel realizzare nuovi modelli di balestra che potevano operare con una pi\u00f9 lunga gittata. La cavalleria, dal canto suo, impiegava un gran numero di armi diverse, tra cui alabarde, spade, archi, lance e \"lance da fuoco\" che grazie all'esplosione della polvere da sparo creavano fiamme e schegge.\nLa strategia e l'addestramento militare furono trattati in maniera scientifica e furono, con il tempo, studiati e perfezionati; i soldati venivano selezionati secondo la loro capacit\u00e0 di usare le armi e le loro attitudini atletiche. Le truppe furono addestrate a seguire dei segnali standard, avanzando allo sventolio delle bandiere e a fermarsi al suono di campane e tamburi.\nNel X secolo la marina fu di grande importanza per il consolidamento dell'impero; durante la guerra contro lo Stato dei Tang meridionali, la marina Song fu impiegata per difendere i grandi ponti di barche galleggianti sul fiume Azzurro, al fine di garantire i movimenti di truppe e rifornimenti. I Song disponevano di grandi navi da guerra che poterono trasportare fino a soldati, mentre le veloci navi con le pale a ruote erano viste come imbarcazioni da combattimento essenziali in ogni battaglia navale di successo.\nIn una battaglia del 23 gennaio 971, il massiccio lancio di frecce da parte dei balestrieri Song decim\u00f2 il corpo di elefanti da guerra dell'esercito degli Han meridionali. Questa sconfitta, non solo segn\u00f2 la sottomissione degli Han alla dinastia Song, ma anche l'ultima volta in cui un corpo di elefanti da guerra sia stato impiegato come una divisione regolare all'interno di un esercito cinese.\nDurante il periodo Song furono scritti un totale di 347 trattati militari, come indicato dal testo storico \"Song Shi\" del 1345. Tuttavia, solo pochi di questi sono sopravvissuti, tra cui il \"Wujing Zongyao\" scritto nel 1044. Esso fu il primo libro noto per aver elencato le formule per la polvere da sparo, utilizzate in diversi tipi di bombe da fuoco. Sono riportate anche una descrizione dettagliata con illustrazioni di un lanciafiamme con pompa a doppio pistone, cos\u00ec come le istruzioni per la manutenzione e riparazione dei componenti e delle attrezzature utilizzate per questa arma.\nArte, letteratura e filosofia.\nDurante la dinastia Song le arti visive sono andate incontro a nuovi sviluppi, con i progressi nella paesaggistica e nella ritrattistica. Le \"\u00e9lite\" consideravano la pittura, la poesia e la calligrafia come colti passatempi adatti agli studiosi. Il poeta e statista Su Shi e il suo collega Mi Fu (1051-1107) acquistavano o prendevano in prestito opere d'arte per studiarle e copiarle. La poesia e la letteratura beneficiarono della loro crescente popolarit\u00e0; questo fu il periodo in cui venne sviluppato lo stile poetico Ci. Ampie enciclopedie furono scritte, quali opere di storiografia e decine di trattati di materie tecniche. Tra queste spicca lo \"Zizhi Tongjian\", un testo di storia universale composto da volumi con 9,4 milioni di caratteri cinesi. Un ulteriore genere che ebbe crescente popolarit\u00e0 fu la narrativa di viaggio, grazie anche agli scritti del geografo Fan Chengda (1126-1193) e Su Shi. Sebbene fosse dal I secolo che esisteva in Cina una prima forma di dizionario geografico locale, la nuova forma fu conosciuta come \"trattato di un luogo\", o \"f\u0101ngzh\u00ec\" (\u65b9\u5fd7) che sostitu\u00ec la vecchia \"guida a mappa\", o \"tujing\".\nNella corte imperiale fiorirono pittori, calligrafi, poeti e narratori. Lo stesso imperatore Huizong fu un rinomato artista e un mecenate delle arti. Un primo esempio di un pittore di corte molto famoso fu Zhang Zeduan (1085-1145) che dipinse un enorme raffigurazione panoramica: \"La festa Qingming lungo il fiume\". Song Gaozong promosse un ampio progetto artistico durante il suo regno, noto come \"Le diciotto canzoni di un flauto nomade\", dalla storia della vita di Cai Wenji (n. 177). Questo progetto artistico fu anche un gesto diplomatico verso la dinastia Jin per negoziare la liberazione della propria madre, detenuta nel nord. Inoltre si perfezion\u00f2 ulteriormente la tecnica dello smalto nei celadon e nelle porcellane.\nNella campo della filosofia, il Buddhismo cinese perse di influenza, ma conserv\u00f2 la sua presenza nelle arti e nei monasteri. Il Buddhismo ebbe, tuttavia, una profonda influenza sul nuovo movimento del neoconfucianesimo, guidato da Cheng Yi (1033-1107) e Zhu Xi (1130-1200).\nIl Buddhismo Mah\u0101y\u0101na influenz\u00f2 Fan Zhongyan e Wang Anshi attraverso il suo concetto di universalismo etico, mentre la metafisica buddhista ebbe un profondo impatto sulla dottrina pre-neoconfuciana di Cheng Yi. L'opera filosofica di Cheng Yi, a sua volta influenz\u00f2 Zhu Xi. Anche se i suoi scritti non furono accettati dai suoi contemporanei, il commento di Zhu e l'enfasi sui classici confuciani dei Quattro Libri come un \"corpus\" introduttivo all'apprendimento costitu\u00ec la base della dottrina neoconfuciana. Entro l'anno 1241, sotto il patrocinio dell'imperatore Lizong, i Quattro Libri di Zhu Xi e il loro commento diventarono requisiti per coloro che si apprestavano a sottoporsi agli esami imperiali. Inoltre, anche i paesi dell'Asia orientale, come Giappone e Corea, adottarono gli insegnamenti di Zhu Xi, noti come \"Shushigaku\" (\u6731\u5b50\u5b78, Scuola di Zhu Xi) e \"Jujahak\" (\uc8fc\uc790\ud559). Tuttavia, tale ideologia fu molto criticata e persino disprezzata da alcuni. Lo statista e storico Ouyang Xiu (1007-1072) defin\u00ec la religione una \"maledizione\" che poteva essere risolta solo con il suo sradicamento dalla cultura cinese e la sua sostituzione con il discorso confuciano. Una vera e propria rinascita del buddhismo nella societ\u00e0 cinese non si sarebbe verificata fino all'avvento del dominio mongolo con la dinastia Yuan, grazie a Kublai Khan (che promosse il Buddhismo tibetano) e al lama Drog\u00f6n Ch\u00f6gyal Phagpa. Anche la setta cristiana dei nestoriani, che aveva fatto ingresso in Cina in epoca Tang, riusc\u00ec a tornare in vita sotto l'egemonia mongola.\nCucina e abbigliamento.\nIl tipo di cibo che doveva essere consumato e gli ambiti da indossare erano stabiliti da delle leggi secondo lo stato e la classe sociale. Per le classi inferiori gli alimenti tipici erano il riso, la carne di maiale e il pesce salato. L'abbigliamento era composto da indumenti realizzati in canapa o cotone, con un colore standard bianco o nero. I pantaloni erano l'abbigliamento dei contadini, dei soldati, degli artigiani e dei commercianti, mentre i ricchi mercanti potevano scegliere di indossare abiti pi\u00f9 ricamati e camicie maschili che scendevano sotto la vita. Inizialmente l'abbigliamento dei funzionari era rigidamente definito dal sistema di classificazione sociale. Tuttavia, col passare del tempo questa regola venne sempre meno seguita e ogni ufficiale poteva esibire il suo status indossando vesti di seta in diversi colori tradizionali, che pendevano a terra intorno ai piedi, o tramite specifici tipi di acconciature ed anche particolari tipi di cinture.\nLe donne indossavano abiti lunghi, camicie che scendevano al ginocchio, gonne e giacche con maniche lunghe o corte, mentre quelle che provenivano da famiglie benestanti potevano portare sciarpe viola sulle loro spalle. La differenza principale dell'abbigliamento femminile da quello degli uomini \u00e8 che era fissato a sinistra e non a destra.\nSono stati ritrovati menu di taverne dell'epoca della dinastia Song elencanti antipasti per banchetti, feste e carnevali. Essi rivelano la dieta varia e ricca riservata agli appartenenti alle classi superiori. Essi potevano scegliere tra un vasto assortimento di carni e pesce, tra cui gamberi, oche, anatre, cozze, molluschi, daini, lepri, pernici, fagiani, francolini, quaglie, volpi, tassi, vongole, granchi e moltro altro. I latticini erano inconsueti nella cucina cinese di quel periodo, ed anche il manzo era raramente consumato, poich\u00e9 il bue era un animale costoso. La carne di cane era assente dalla dieta dei ricchi, ma i poveri talora la mangiavano per necessit\u00e0. La gente inoltre consumava datteri, uvetta, giuggiole, pere, susine, albicocche, succo di pera, succo di lychee, frutta, miele e bevande allo zenzero, succo di papaya, spezie, zenzero, salsa di soia, olio, olio di sesamo, sale e aceto.\nEconomia.\nLa dinastia Song vantava una delle economie pi\u00f9 prosperose e avanzate del mondo medievale. I cinesi Song investivano i loro fondi in societ\u00e0 per azioni e in molte imbarcazioni a vela, nell'epoca in cui il commercio viveva un momento estremamente prospero, sia verso l'estero che all'interno attraverso gli scambi lungo il Gran Canale e il fiume Yangzi. Le famiglie di mercanti e le imprese private furono incoraggiate ad occupare le industrie che non erano gi\u00e0 monopoli gestiti dallo stato. Sia il privato che le industrie controllate dal governo soddisfacevano le esigenze di una popolazione cinese in crescita demografica. Artigiani e commercianti formavano delle corporazioni che stabilivano i salari dei lavoratori, le imposte e i prezzi dei beni.\nL'industria del ferro era praticata sia da imprenditori privati, sia da grandi impianti gestiti direttamente dallo stato. L'economia Song fu abbastanza stabile da produrre oltre un centinaio di milioni di chilogrammi di ferro in un anno. Una vasta deforestazione della Cina sarebbe continuata se non vi fosse stata l'innovazione dell'uso del carbone al posto della legna negli altiforni per la produzione della ghisa. I metalli venivano per lo pi\u00f9 impiegati per uso militare, ma in parte andavano a soddisfare le esigenze del crescente mercato interno. Il commercio del ferro in Cina fu favorito dalla costruzione di nuovi canali, facilitando il flusso dei prodotti dai centri di produzione al grande mercato della capitale.\nLa produzione annuale di moneta di rame, nel 1085, ha raggiunto i circa sei miliardi di monete. Il progresso pi\u00f9 notevole nell'economia Song \u00e8 stata l'introduzione, per la prima volta al mondo, di carta moneta stampata, nota come \"Jiaozi\". Per la stampa, la corte dei Song istitu\u00ec diverse fabbriche a conduzione governativa nelle citt\u00e0 di Huizhou, Chengdu, Hangzhou e Anqi. La forza lavoro impiegata in questi stabilimenti era molto grande, si ritiene che nel 1175 la fabbrica a Hangzhou impiegasse pi\u00f9 di mille operai al giorno.\nIl potere economico della Cina dei Song influenz\u00f2 profondamente le economie straniere. Il geografo marocchino al-Idrisi scrisse nel 1154 a proposito delle navi mercantili cinesi nell'Oceano Indiano e dei loro viaggi annuali in cui portavano ferro, spade, seta, velluto, porcellana e vari tessuti in luoghi come Aden (nello Yemen), sul fiume Indo e nell'odierno Iraq. Gli stranieri, a loro volta, ebbero un impatto sull'economia cinese. Per esempio, molti commercianti musulmani dell'est asiatico e dell'Asia centrale si recarono in Cina per commercio, diventando una forza preminente nel settore delle importazioni ed esportazioni, mentre alcuni di loro furono anche nominati come supervisori degli affari economici.\nIl commercio marittimo con il sud-est del Pacifico, con l'India, con l'Islam e con l'Africa orientale, port\u00f2 ai commercianti grande fortuna e stimol\u00f2 una enorme crescita enorme nel settore della costruzione navale nella provincia del Fujian.\nScienza, tecnologia e ingegneria.\nPolvere da sparo.\nI progressi nella tecnologia delle armi fu impreziosita dalla scoperta della polvere da sparo. L'evoluzione dei primi lanciafiamme, delle granate esplosive, delle armi da fuoco, dei cannoni e delle mine interrate, ha permesso ai Song di tenere lontani i nemici fino al loro crollo finale avvenuto nel XIII secolo. Il manoscritto \"Wujing Zongyao\" del 1044 \u00e8 stato il primo libro della storia che ha descritto le formule per preparare la polvere da sparo e il loro uso specifico nelle diverse armi. Mentre era impegnato in una guerra contro i Mongoli, nel 1259, il funzionario Li Zengbo scrisse nel suo \"Kezhai Zagao\", che la citt\u00e0 di Qingzhou era in grado di produrre da mille a duemila bombe in involucri di ferro al mese, facendone arrivare a Xiangyang e Yingzhou circa 10- di tali ordigni alla volta. A sua volta, i mongoli invasori impiegarono soldati cinesi settentrionali e utilizzarono questi stessi tipi di armi con polvere da sparo contro i Song. Dal XIV secolo, le armi da fuoco e i cannoni furono adottati anche in Europa, India e Medio Oriente Islamico.\nMisurazione delle distanze e navigazione meccanica.\nGi\u00e0 durante la dinastia Han, quando lo Stato necessitava di poter disporre di metodi per misurare efficacemente le distanze di tutto l'impero, i cinesi realizzarono l'odometro meccanico. L'odometro cinese era realizzato sotto forma di una carrozza con ruote a cui erano collegate degli ingranaggi interni che segnavano le specifiche unit\u00e0 di misura della lunghezza in uso a quel tempo, il L\u01d0, per mezzo del suono di un tamburo o di una campana. Le specifiche per l'odometro del XII secolo sono state riportate da Lu Daolong, che lo descrisse ampiamente nel testo storico \"\"Song Shi\" (scritto nel 1345).\nDurante il periodo della dinastia Song, il veicolo odometro era stato abbinato ad un altro antico e complesso dispositivo meccanico, noto come il \"carro che punta a sud\". Questo dispositivo, originariamente realizzato da Ma Jun nel III secolo, era costituito da un differenziale che permetteva ad una figura montata su di esso di puntare sempre in direzione sud, indipendentemente da dove le ruote del veicolo girassero. Il concetto di differenziale di questo veicolo, utilizzato in questo caso per la navigazione, si trova ora applicato nelle automobili moderne, al fine di applicare la stessa quantit\u00e0 di momento meccanico alle ruote rotanti a velocit\u00e0 diverse.\nEclettismo, invenzioni e astronomia.\nPersonalit\u00e0 eclettiche, come gli statisti Shen Kuo e Su Song (1020-1101) incarnarono i progressi in tutti i campi di studio, tra cui la biologia, la botanica, la zoologia, la geologia, la mineralogia, la meccanica, l'orologeria, l'astronomia, la medicina, la farmaceutica, l'archeologia, la matematica, la cartografia, l'ottica, la critica artistica e altro ancora.\nShen Kuo fu il primo ad accorgersi della declinazione magnetica del polo nord, mentre sperimentava la bussola. Shen teorizz\u00f2 che i climi geografici si modificavano gradualmente nel tempo. Formul\u00f2, inoltre, una teoria sulla formazione della terra attraverso concetti accettati anche dalla geomorfologia moderna. Esegu\u00ec esperimenti ottici con la camera oscura solo pochi decenni dopo che Ibn al-Haytham fosse stato il primo a farlo. Egli miglior\u00f2 anche gli strumenti astronomici, come il tubo di puntamento astronomico allargato, che permise a Shen Kuo di fissare la posizione della stella polare (che si era spostata nel corso dei secoli). Shen Kuo fu noto anche per gli orologi idraulici. Invent\u00f2 una nuova clessidra ad acqua pi\u00f9 efficiente con una interpolazione di ordine superiore nella misura del tempo rispetto a quella lineare per la calibrazione.\nSu Song \u00e8 conosciuto per il suo trattato sull'orologeria scritto nel 1092, dove descrisse e illustr\u00f2 con dovizia di particolari il suo orologio astronomico alimentato ad acqua e alto 12 metri, costruito a Kaifeng. La torre dell'orologio fu caratterizzata sia dai grandi strumenti astronomici come la sfera armillare e il globo celeste, sia era guidato da un meccanismo di scappamento precoce a intermittenza di lavoro (circa due secoli prima che lo scappamento a verga appaia negli orologi medioevali). Inoltre, la torre dell'orologio di Song Su presentava il primo esemplare di trasmissione infinita di potenza a catena, un dispositivo meccanico essenziale che trover\u00e0 molti usi pratici nel corso dei secoli, come nella bicicletta. La torre di Su era composta da una ruota dentata rotante con 133 manichini che ruotando facevano suonare delle campane e battere dei tamburi ad un tempo preciso. Nel suo libro stampato, Su Song, pubblic\u00f2 un atlante composto da cinque Carta celeste. Questi grafici appaiono simili alla proiezione cilindrica centrografica, quest'ultima una innovazione cartografica di Gerardus Mercator del 1569.\nMatematica e cartografia.\nVi sono stati notevoli progressi nella matematica durante l'epoca Song. Il libro pubblicato nel 1261 dal matematico Yang Hui (c. 1238-1298) ha riportato la prima illustrazione cinese del triangolo di Pascal, anche se fu scritto in precedenza intorno al 1100 da Jia Xian. Yang Hui descrisse inoltre dei calcoli combinatori per la realizzazione dei quadrati magici e la prova teorica sulla quarantatreesima proposizione di Euclide sui parallelogrammi e fu il primo ad utilizzare coefficienti negativi di \"x\" nelle equazioni di secondo grado. Contemporanea di Yanh, Qin Jiushao (c. 1202-1261) \u00e8 stato il primo ad introdurre il simbolo di zero nella matematica cinese, prima di ci\u00f2 venivano utilizzati degli spazi vuoti al posto degli zeri nel sistema di conteggio ad aste. Egli \u00e8 anche noto per aver studiato il teorema cinese del resto, la formula di Erone ei dati astronomici utilizzato nella determinazione del solstizio d'inverno. L'opera maggiore di Qin fu il \"trattato matematico in nove sezioni\" pubblicate nel 1247.\nLa geometria era essenziale per il rilevamento e per la cartografia. Le prime mappe cinesi esistenti risalgono al IV secolo a.C., ma fino a Pei Xiu (224-271) erano prive dell'elevazione topografica, di un sistema a griglia rettangolare formale e dell'uso di una scala graduata standard delle distanze. A seguito di una lunga tradizione, Shen Kuo realizz\u00f2 una mappa in rilievo, mentre le altre mappe del 1137 presentavano una scala graduata di 1:. In un blocco di pietra di 0,91 metri quadrati erano scolpite con precisione i contorni costieri e i fiumi della Cina che si estendevano fino all'India. Inoltre, carta geografica pi\u00f9 antica del mondo conosciuta in formato cartaceo era contenuta nell'enciclopedia curata da Yang Jia nel 1155. Essa mostrava la Cina occidentale senza il sistema di griglia formale che era caratteristica delle mappe cinesi realizzati in modo pi\u00f9 professionale.\nStampa a caratteri mobili.\nL'innovazione della stampa a caratteri mobili fu realizzata dall'artigiano Bi Sheng (990-1051) e fu descritta per la prima volta dallo scienziato e statista Shen Kuo nel suo libro \"M\u00e8ng X\u012b B\u01d0 T\u00e1n\" del 1088. La collezione di caratteri tipografici realizzati in argilla di Bi Sheng fu tramandata e conservata con cura ad uno dei nipoti di Shen Kuo. La stampa a caratteri mobili miglior\u00f2 l'utilizzo gi\u00e0 diffuso delle xilografie per stampare migliaia di documenti e volumi letterari, destinati ad una popolazione sempre pi\u00f9 alfabetizzata. L'avanzamento della stampa ha avuto un profondo impatto sulla formazione degli studiosi, in quanto i libri stampati garantivano una maggiore disponibilit\u00e0 e un maggior velocit\u00e0 di diffusione rispetto alle laboriose copie manoscritte. Ci\u00f2, durante la dinastia Song, contribu\u00ec alla crescita della mobilit\u00e0 sociale e l'espansione dell'\u00e9lite colta, che crebbe notevolmente in dimensione tra l'XI e il XIII secolo.\nI caratteri mobili inventati da Bi Sheng furono, infine superati, dalla stampa a xilografia a causa delle limitazioni apportate dal grande numero di caratteri cinesi. Tuttavia la stampa a caratteri mobili continu\u00f2 ad essere utilizzata e migliorata in periodi successivi. Uno studioso vissuto durante la dinastia Yuan, Wang Zhen (1290-1333) implement\u00f2 un processo di composizione veloce dei caratteri mobili di Bi Sheng e ne speriment\u00f2 uno che utilizzava lo stagno come supporto per i caratteri. Il tipografo Hua Sui (1439-1513), durante la dinastia Ming, realizz\u00f2 il primo metodo di stampa a caratteri mobili cinesi in metallo (utilizzando il bronzo) nel 1490. Nel 1638 la \"Gazzetta\" di Pechino utilizz\u00f2 come processo di stampa i caratteri mobili al posto della xilografia. Tuttavia fu durante la dinastia Qing che i lavori di stampa di massa iniziarono a impiegare i caratteri mobili. Ci\u00f2 incluse la stampa delle sessantasei copie dei 5.020 volumi dell'enciclopedia \"Gujin Tushu Jicheng\" del 1725. Ci\u00f2 richiese la lavorazione di caratteri mobili in bronzo. Dal XIX secolo la stampa mediante torchio calcografico in stile europeo sostitu\u00ec i vecchi metodi cinesi, mentre la stampa a xilografia tradizionale continu\u00f2 ad essere impiegata, seppur raramente, per ragioni artistiche.\nCostruzioni idrauliche e nautica.\nL'innovazione pi\u00f9 importante nella nautica avvenuta nel periodo Song sembra essere stata l'introduzione della bussola magnetica che ha permesso una navigazione pi\u00f9 precisa in mare aperto, indipendentemente dal tempo atmosferico. La bussola con l'ago calamitato, conosciuta in cinese come \"ago che punta a sud\", fu per la prima volta descritta da Shen Kuo nei suo \"M\u00e8ng X\u012b B\u01d0 T\u00e1n\" e il suo uso attivo da parte dei marinai \u00e8 citato nel \"Pingzhou Ketan\" (\u840d\u6d32\u53ef\u8ac7), \"Chiacchierate a Pingzhou\", di Zhu Yu del 1119.\nVi sono stati altri considerevoli progressi nel campo dell'ingegneria idraulica e della tecnologia nautica durante la dinastia Song. L'invenzione della chiusa per i canali navigabili del X secolo permise di sollevare e abbassare diversi livelli di acqua di alcuni segmenti di un canale, ci\u00f2 aiut\u00f2 considerevolmente la sicurezza nel traffico canalare e permise l'adozione di chiatte di grandi dimensioni. Tra le altre innovazioni, l'introduzione di compartimenti stagni nelle navi, per mezzo di paratie, permise di evitare che esse affondassero anche se lo scafo era parzialmente danneggiato. Se le navi venivano danneggiate, i cinesi dell'XX secolo impiegavano bacini di carenaggio per le riparazioni, mantenendole fuori dall'acqua. Le navi Song disponevano di traverse che permettevano di rafforzarne la struttura.. I timoni di poppa erano montati sulle navi cinesi fin dal I secolo, come si pu\u00f2 notare da un modello conservato presso la tomba Han. Nel periodo Song, i cinesi idearono un timone pi\u00f9 efficiente e pi\u00f9 basso in modo che le navi potessero viaggiare in acque di profondit\u00e0 minore. I Song utilizzavano delle ancore con denti sporgenti disposte su un modello circolare anzich\u00e9 in un'unica direzione. David Graff e Robin Higham affermano che questo sistema sia il pi\u00f9 affidabile per l'ancoraggio delle navi.\nIngegneria strutturale e architettura.\nDurante il periodo Song, l'architettura raggiunse nuove vette per quanto riguarda la raffinatezza. Autori come Yu Hao e Shen Kuo scrissero libri che delineavano gli stili architettonici, artigianali e di ingegneria strutturale dei secoli X e XI, rispettivamente. Shen Kuo utilizz\u00f2 gli appunti di Yu Hao quando descrisse gli aspetti tecnici, come i rinforzi obliqui integrati nelle torri a Pagoda diagonale per contrastare il vento. Shen Kuo fece riferimento anche alle dimensioni specificate di Yu e le unit\u00e0 di misura per i vari tipi di edifici. L'architetto Li Jie (1065-1110), che pubblic\u00f2 il \"Yingzao Fashi\" (\"Trattato sui metodi architettonici\") nel 1103, ampli\u00f2 notevolmente le opere di Yu Hao e compil\u00f2 i codici di costruzione utilizzati poi in tutto l'impero. Egli si dedic\u00f2 alla formulazione dei metodi standard di costruzione, progettazione e applicazione dei fossati e delle fortificazioni in pietra, della lavorazione del legno, della tornitura e della foratura, della lavorazione del bamb\u00f9, delle piastrelle, della costruzione di pareti, nonch\u00e9 della pittura e decorazione muraria. Inoltre. forn\u00ec le proporzioni per una mensola in muratura. Nel suo libro, Li forn\u00ec illustrazioni dettagliate degli elementi architettonici e delle sezioni degli edifici. Queste illustrazioni mettono in evidenza le varie applicazioni di mensola a staffe, di bracci a sbalzo, di cordoli e travi trasversali e diagrammi che mostrano i vari tipi di costruzione di sale di dimensioni graduate. Egli ha anche delineato le unit\u00e0 standard di misura e dimensione di tutti i componenti edilizi descritti ed illustrati nel suo libro.\nProgetti di grandiose costruzioni sono state promosse dal governo, comprese la realizzazioni di imponenti pagode cinesi buddisti e l'edificazione di enormi ponti (legno o pietra, a travata o ad arco segmentato). Molte delle torri a pagoda costruite durante i Song furono erette ad altezze che superano i dieci piani. Alcune delle pi\u00f9 famose sono la pagoda di ferro, costruita nel 1049 durante il periodo dei Song del Nord e la Pagoda Liuhe costruita nel 1165 durante la dinastia Song meridionale. Tuttavia ve ne erano molte altre. La pi\u00f9 alta \u00e8 la Pagoda Liaodi di Hebei, costruita nel 1055, con una altezza totale di 84 m. Alcuni dei ponti raggiunsero lunghezze di 1.220 m ed alcuni erano sufficientemente ampi da permettere il passaggio di due carri simultaneamente su un corso d'acqua o su un burrone. Il governo ha anche supervisionato la costruzione dei propri uffici amministrativi, degli appartamenti del palazzo, delle fortificazioni della citt\u00e0, dei templi ancestrali e dei templi buddisti.\nLe professioni di architetto, artigiano, carpentiere e ingegnere strutturale non erano viste come professionalit\u00e0 al pari di quella dello studioso di una scuola confuciana ufficiale. La conoscenza architettonica era stata tramandata oralmente per migliaia di anni, in molti casi da padre a figlio. \u00c8 noto che durante il periodo Song fossero comunque presenti scuole di ingegneria e architettura strutturale. Una di queste, di altro prestigio, era presieduta dal celebre costruttore di ponti Cai Xiang (1012-1067) nella provincia medioevale del Fujian.\nTra gli edifici edificati dai Song, vi furono anche delle strutture tombali piramidali, come ad esempio le tombe imperiali dei Song situate a Gongxian, nella provincia di Henan. Circa 100\u00a0km da Gongxian vi sono delle altre tombe a Baisha, con elaborate decorazioni in legno e colonne e piedistallo che adornano le pareti interne. Le due ampie camere sepolcrali presentano un tetto a forma conica. Ai lati dei viali che conducono a questi edifici vi sono file di statue di pietra di funzionari, di animali e di creature mitologiche.\nArcheologia.\nOltre a ricercare oggetti di antiquariato, i funzionari letterati divennero sotto i Song fortemente interessati nel ritrovamento di antichi reperti in siti archeologici, col fine di riportare in uso gli antichi vasi nelle cerimonie dei riti di Stato. I funzionari-letterati Song dichiaravano di aver scoperto antichi bronzi risalenti alla dinastia Shang (1600-1046 a.C.), che portavano incisi i caratteri dell'epoca Shang. Alcuni tentarono di ricreare tali vasi di bronzo colla sola immaginazione, senza osservare testimonianze concrete dei reperti; questa pratica fu criticata da Shen Kuo nella propria opera del 1088. Shen s'oppose all'idea dei suoi pari secondo la quale gli antichi reperti sarebbero stati prodotti da famosi \"saggi\" della tradizione o dell'antica classe aristocratica; invece Shen correttamente attribuiva la realizzazione di quei manufatti e vasi antichi agli artigiani e alla gente comune di quel periodo. Criticava anche le ricerche archeologiche svolte solamente per i riti di Stato, dato che Shen non solo applicava un approccio interdisciplinare allo studio dell'archeologia, ma dava particolare importanza allo studio della funzione e dei processi manifatturieri degli antichi reperti. Shen si bas\u00f2 sui testi antichi e modelli esistenti di sfere armillari per crearne una basata su standard antichi; Shen descrisse armi antiche come un organo di mira graduato sulle balestre; sperimentando le antiche battute musicali, Shen sugger\u00ec di appendere un'antica campana tramite una maniglia.\nNonostante l'interesse prioritario della nobilt\u00e0 verso l'archeologia semplicemente per riportare in vita antichi riti di stato, alcuni pari di Sheng adottarono lo stesso approccio verso lo studio dell'archeologia. Il suo contemporaneo Ouyang Xiu (1007-1072) compil\u00f2 un catalogo analitico di frammenti di pietra e bronzo. Nel corso dell'XI secolo i letterati Song scoprirono l'antico santuario di Wu Liang (78-151 d.C.), un letterato della dinastia Han (202 a.C.-220 d.C.); intagli e bassorilievi decoravano le pareti della tomba, cosicch\u00e9 potessero essere analizzati ovunque. Sull'inaffidabilit\u00e0 dei resoconti storici scritti, il funzionario-letterato Zhao Mingzheng (1081-1129) afferm\u00f2 \"...le iscrizioni su pietra e bronzo furono incise quando gli eventi accaddero e sono attendibili senza riserve, quindi le discrepanze [tra testi e iscrizioni] possono essere risolte\". Lo storico R.C. Rudolph afferma che l'enfasi data da Zhao sulla consultazione di fonti contemporanee per una datazione accurata \u00e8 assimilabile a quella dello storico tedesco Leopold von Ranke (1795-1886), e fu infatti sottolineata da molti letterati Song. Il letterato Song Hong Mai (1795-1886) critic\u00f2 duramente ci\u00f2 che egli chiamava il \"ridicolo\" catalogo di corte \"Bogutu\" compilato durante le ere Zhenghe (\u653f\u548c) e Xuanhe (\u5ba3\u548c) (1111-1125) dell'imperatore Huizong. Hong Mai compar\u00f2 antichi vasi risalenti alla dinastia Han colle descrizioni offerte dal catalogo, che trov\u00f2 talmente inaccurate che afferm\u00f2 che si dovette \"trattenere dalle risate\". Hong Mai indic\u00f2 come colpevole dell'erroneit\u00e0 del materiale il Primo Ministro Cai Jing (1047-1126), il quale proib\u00ec ai letterati di leggere e consultare le storie scritte."}
{"id": "80176", "revid": "640277", "url": "https://it.wikipedia.org/wiki?curid=80176", "title": "Cosmismo", "text": "Il cosmismo (russo \u041a\u043e\u0441\u043c\u0438\u0437\u043c - \"Kosmizm\") \u00e8 una corrente filosofica sviluppatasi in Russia a partire dall\"Opera comune\" di Nikolaj F\u00ebdorov (1829-1903).\nPer Svetlana Sem\u0451nova (1941\u20142014), che \u00e8 stata la pi\u00f9 importante studiosa del cosmismo, la caratteristica principale di questa corrente filosofica \u00e8 l\u2019idea di \u201cevoluzione attiva\u201d o \u201cevoluzione autodiretta\u201d della razza umana. Per George M. Young, uno dei pi\u00f9 autorevoli studiosi occidentali sul tema, il contributo pi\u00f9 importante offerto dai cosmisti russi \u00e8 quello di una visione ottimista sui destini e le potenzialit\u00e0 sconfinate dell\u2019umanit\u00e0, una mirabile fede nell\u2019evoluzione e nello sviluppo inevitabili della conoscenza umana. Per Michael Hagemeister, prestigioso studioso occidentale della storia intellettuale russa, gli aderenti del cosmismo credono che gli uomini siano destinati a diventare un fattore decisivo nell\u2019evoluzione cosmica, conquistando, trasformando e perfezionando l\u2019universo, sconfiggendo la malattia e la morte, e infine generando una razza umana immortale.\nStoricamente \u00e8 con il lavoro culturale di Aleksandr Gorskij (1886-1943) e Nikolaj Setnitskij (1888-1937) che ebbe inizio la transizione dal f\u0451dorovismo puro al cosmismo, un movimento che avrebbe ampliato l\u2019\u201dopera comune\u201d di F\u0451dorov e che al tempo stesso se ne sarebbe allontanato in molteplici direzioni. Gorskij e Setnitskij analizzarono nelle loro pubblicazioni l\u2019influenza di F\u0451dorov su Dostoevskij, Tolstoj, Solov\u2019\u0451v, e collegarono l\u2019 \u201copera comune\u201d ai principali sviluppi intellettuali e culturali del XX secolo, in Russia e nel mondo.\nIl termine \"cosmismo\" applicato a tale ambito non compare nella letteratura italiana prima della met\u00e0 degli anni novanta del XX secolo, bench\u00e9 il termine \"cosmismo\" fosse gi\u00e0 utilizzato in italiano almeno dalla prima met\u00e0 del XIX secolo, prevalentemente col significato di \"umanesimo cosmico\". Un riferimento diretto a questa corrente filosofica \u00e8 anche quello dell'antropocosmismo principio fondamentale del sistema olistico filosofico del filosofo-scienziato russo Valerij Sagatovskij.\nIntroduzione al cosmismo.\nCon il termine \u201cCosmismo\u201d, coniato verso gli anni settanta del XX secolo, s\u2019indica un vasto movimento culturale nato e sviluppatosi in Russia a cavallo tra il XIX e il XX secolo. Una corrente che unisce filosofi, scienziati ed artisti, che amalgama elementi radicati nella tradizione spirituale dell\u2019anima russa con la scienza e la tecnica occidentale moderna. Una corrente sorprendentemente creatrice, fertile ed eclettica, che \u00e8 stata capace di partorire ed influenzare alcune delle pi\u00f9 importanti personalit\u00e0 russe del novecento, cresciuto in quell\"humus\" culturale unico da cui \u00e8 germogliata anche l\u2019altra grande rivoluzione del tempo, l\u2019 \u2018assalto al cielo\u2019 del bolscevismo, influenzandosi reciprocamente. Durante il periodo sovietico, specialmente nei primi anni rivoluzionari, questa corrente scientifico-filosofica-religiosa ricever\u00e0 la stima, l'appoggio e l'entusiasmo non solo nella ristretta cerchia dei ricercatori scientifici ma anche di personalit\u00e0 politiche che a volte sopprimendo, a volte alimentando una tendenza che parve quasi occultista, se ne resero in qualche modo protagonisti. Con la progressiva affermazione e solidificazione del regime sovietico ad opera di Stalin per\u00f2, la componente spirituale e religiosa del movimento nato dall'\"opera comune\" di Nikolaj F\u00ebdorov che lo aveva improntato di un'innegabile carica religiosa, verr\u00e0 sempre pi\u00f9 bollata come \"reazionaria\" e non compatibile con il materialismo dialettico dell'ideologia ufficiale sovietica, e finir\u00e0 per essere sempre pi\u00f9 emarginata mentre i suoi aperti sostenitori perseguitati. Come riferisce Solzenicyn, nella met\u00e0 degli anni trenta del XX secolo, F\u00ebdorov era diventato in URSS una delle \"non persone\" le cui idee erano cadute in disgrazia. Alla fine degli anni trenta, anche se si realizzeranno alcuni progetti ad essi ispirati senza che ci\u00f2 fosse riconosciuto, F\u00ebdorov e le sue idee, nonch\u00e9 i suoi seguaci, erano ancora discussi in privato, mentre in pubblico non se ne poteva sussurrare. Rimarr\u00e0 quindi in auge solo la componente pi\u00f9 strettamente tecnica del movimento cosmista, che sboccer\u00e0 anni pi\u00f9 tardi nei trionfi del programma spaziale sovietico nato dalle intuizioni del cosmista Konstantin Ciolkovskij, il quale subir\u00e0 comunque anch'egli una indiretta censura per quella parte dei suoi lavori non strettamente scientifici e tecnici. Sar\u00e0 solo negli anni a cavallo tra la fine degli anni '70 e l'inizio degli anni '80', e con la perestrojka, che in URSS si potr\u00e0 gradualmente ritornare a parlare apertamente di cosmismo, grazie in particolare al lavoro di Svetlana Sem\u0451nova, fondatrice della Biblioteca del Museo N.F. F\u00ebdorov a Mosca.\nIn una sua preziosa antologia del pensiero cosmista pubblicata nel 1993, Sem\u0451nova, ritenuta ad oggi la principale studiosa del movimento, identificava l\u2019idea centrale del cosmismo nell\u2019 \u201cevoluzione attiva\u201d (o evoluzione autodiretta): \"Evitare di ampliare la definizione di questa corrente filosofica tanto da renderla indefinita e difficile da utilizzare \u00e8 possibile se, sin dall\u2019inizio, si designa un rapporto con il mondo in gran parte nuovo, contraddistinto da un preciso marcatore genetico, ovvero l\u2019idea di \"evoluzione attiva\", la necessit\u00e0 \u2013 cio\u00e8 \u2013 di una nuova fase dello sviluppo consapevole del mondo, quando l\u2019umanit\u00e0 lo indirizza su un percorso determinato dalla ragione e dal sentimento morale, quando l\u2019uomo prende, per cos\u00ec dire, la ruota dell\u2019evoluzione nelle sue mani\u2026 L\u2019uomo, per i pensatori dell\u2019evoluzione attiva, \u00e8 un essere in transizione, in un processo di crescita, ben lungi dall\u2019essere completo, ma \u00e8 anche un essere consapevolmente creativo, chiamato a dominare non solo il mondo esterno, ma anche la propria natura interiore\".\nPer George M. Young, i temi principali nel pensiero cosmista comprendono il ruolo attivo dell\u2019uomo nell\u2019evoluzione umana e cosmica; la creazione di nuove forme di vita, tra cui un nuovo livello dell\u2019umanit\u00e0; l\u2019estensione illimitata della longevit\u00e0 umana ad uno stato praticamente immortale; la resurrezione fisica dei morti; una seria ricerca scientifica in materie a lungo considerate idonee solo per la fantascienza, l\u2019occulto e la letteratura esoterica; l\u2019esplorazione e la colonizzazione dell\u2019intero universo; la comparsa sulla nostra biosfera di un nuovo ambito del pensiero umano chiamato \u2018noosfera'; ed altri \u2018progetti\u2019 di ampia portata: alcuni dei quali non ci appaiono ora pi\u00f9 impossibili o folli di come lo erano quando furono inizialmente proposti alla fine del XIX e all\u2019inizio del XX secolo\u201d.\nDalle originali idee di F\u00ebdorov si \u00e8 quindi sviluppato con il tempo e ramificato in pi\u00f9 direzioni il movimento cosmista. Sia Svetlana Sem\u0451nova che George M. Young sono pressoch\u00e9 concordi nell'individuare nelle seguenti personalit\u00e0 russe i principali esponenti del cosmismo: tra i 'cosmisti religiosi' si trovano Vladimir Solov\u2019\u0451v (1853-1900), Sergej Bulgakov (1871-1944), Pavel Florenskij (1882-1937) e Nikolaj Berdjaev (1874-1948); tra i 'cosmisti scientifici' troviamo Konstantin Ciolkovskij (1857-1935), Vladimir Vernadskij (1863-1945), Aleksandr Cizevskij (1897-1964), Vasilij Kuprevic (1897-1969); gli stretti seguaci di F\u00ebdorov, Nikolaj Peterson (1844-1919), Vladimir Kozevnikov (1852-1917), Aleksandr Gorskij (1886-1943), Nikolaj Setnitskij (1888-1937), Valerian Murav'ev (1885-1932), Vasilij Cekrygin (1897-1922).\nPer i pi\u00f9 importanti studiosi accademici di questa corrente filosofica, i tre personaggi del cosmismo giudicati fondamentali per comprenderlo sono, oltre al capostipite Nikolaj F\u00ebdorov, Konstantin Ciolkovskij e Vladimir Vernadskij.\nNikolaj F\u0451dorov e l'\"opera comune\".\n\u00c8 considerato il fondatore del pensiero cosmista.\n\"Pensatore enigmatico\", come lo defin\u00ec Bulgakov fu filosofo, scrittore e bibliotecario che dest\u00f2 l'interesse e l'ammirazione dei grandi protagonisti della letteratura russa come Vladimir Sergeevi\u010d Solov'\u00ebv, F\u00ebdor Dostoevskij, Lev Tolstoj e che fu anche noto negli ambienti scientifici per la sua dottrina basata su un'incrollabile fiducia nel progresso delle scienze che, a suo parere, non solo avrebbero rigenerato il mondo impedendo per sempre l'avvento dei disastri naturali ma sarebbero riuscite a sconfiggere la morte attuando la resurrezione degli antenati. La sua tesi, basata su un profondo senso religioso, radicato nella spiritualit\u00e0 del cristianesimo ortodosso, venne delineata nel libro \"\u0424\u0438\u043b\u043e\u0441\u043e\u0444\u0438\u044f \u043e\u0431\u0449\u0435\u0433\u043e \u0434\u0435\u043b\u0430\" (Filosofija ob\u0161\u010dego dela) (\"La filosofia dell'opera comune\", 2 voll., postumi, 1906-13) dove F\u00ebdorov sosteneva che la filosofia dovesse abbandonare il campo puramente speculativo e diventare una pratica \u00abproiettiva\u00bb che si servisse della conoscenza per elaborare un \u00abprogetto d'un mondo migliore\u00bb dove, attraverso un \u00abopera comune e universale\u00bb di resurrezione degli antenati, dei padri da parte dei figli, si ponesse fine al dominio della forza cieca della natura sugli uomini, alla guerra fratricida, alle ingiustizie.\nPer F\u00ebdorov: \nPer l'\"opera comune\" di F\u00ebdorov il principale nemico da abbattere \u00e8 la morte, \"nemico laico\" dello sviluppo umano. La resurrezione dei padri, radicata nell'esempio della resurrezione di Cristo, sar\u00e0 compiuta dai \"figli\", realizzata con mezzi scientifici grazie al quale verr\u00e0 acquisito il potere assoluto sulla Natura, che giunger\u00e0 a consentire l'\"opera comune\" (o il \"compito comune\", o la \"causa comune\") dell'umanit\u00e0 per la resurrezione dei propri antenati, l'immortalit\u00e0 e la colonizzazione dell'Universo. Importante sottolineare che per F\u00ebdorov la Natura non \u00e8 un nemico eterno, ma solo provvisorio, che si tratta quindi di correggere quelle forze cieche e distruttive della Natura che tengono in ostaggio l\u2019uomo, facendolo soffrire e morire; l\u2019approccio non \u00e8 quindi di tipo predatorio e sfruttatore, come in quel capitalismo contro cui tanto si scaglia F\u00ebdorov, ma amorevolmente regolativo, ricreativo.\nIl cristianesimo di F\u00ebdorov \u00e8 un cristianesimo attivo, forte, maschile, un cristianesimo dell\u2019azione, per diventare pi\u00f9 simili a Dio. Per F\u00ebdorov una radicale evoluzione attiva dell\u2019umanit\u00e0 \u00e8 la volont\u00e0 di Dio. Questo approccio teandrico affonderebbe per certi tratti le sue radici, secondo Gino Piovesana, nelle dottrine dei Padri orientali nisseni. Il \"supramoralismo\", un termine coniato ed usato spesso da F\u00ebdorov, \u00e8 per lui sinonimo del pi\u00f9 grande comandamento cristiano, quello cio\u00e8 di diventare perfetti come il Padre che \u00e8 nei cieli, che chiama i figli al compito della ricreazione e della resurrezione cos\u00ec che l\u2019umanit\u00e0 possa infine diventare essa stessa una forza celeste capace di regolare i mondi dell\u2019Universo.\nL\u2019 \u201copera comune\u201d della resurrezione dei padri \u00e8 per F\u00ebdorov un comandamento divino all\u2019uomo (\u201c\"Triuno \u00e8 il solo Dio, e la risurrezione \u00e8 il suo comandamento\u201d\"\")\" inscritto nel modello della resurrezione di Cristo (uno dei passi evangelici preferiti da F\u00ebdorov era quello di Giovanni: \u2018In verit\u00e0, in verit\u00e0 vi dico: colui che crede in me, compir\u00e0 anche le opere che io compio, e ne far\u00e0 di pi\u00f9 grandi\u2019). Per rendere concretamente pensabili la resurrezione dei padri e l\u2019immortalit\u00e0 occorre, per F\u00ebdorov, che l\u2019uomo stesso superi i suoi limiti intrinseci, determinati dal tipo di esistenza a cui \u00e8 abituato, per lo pi\u00f9 parassitaria e passiva, corrispondente ad uno stadio infantile dello sviluppo del genere umano. La completa ricreazione dell\u2019 \u201copera comune\u201d non consiste quindi semplicemente nel far risuscitare coloro che prima erano vivi nella loro natura materiale precedente, ma nella trasformazione radicale di quest\u2019ultima, come anche della natura stessa di coloro che risuscitano, che deve diventare funzionalmente e organicamente un\u2019altra, subordinata alla coscienza, regolabile, animata. A tal fine occorre che l\u2019uomo, diventando finalmente adulto, impari a costruire e a ricreare se stesso dalla materia circostante (autotrofismo, un concetto che sar\u00e0 ripreso anche da Vladimir Vernadskii) cosa che gli permetter\u00e0 anche di poter regolare e abitare gli spazi galattici.\nDurante la vita del filosofo i suoi pochi scritti ebbero scarso successo e furono incompresi dal grande pubblico. La riscoperta del suo pensiero avvenne negli anni precedenti e seguenti alla rivoluzione del 1917. \u00c8 probabile che l'\"opera comune\" abbia influenzato anche ideologi del bolscevismo come Aleksandr Bogdanov (1873-1928) e Anatolij Luna\u010darskij (1875-1933) (per dodici anni ministro sovietico della cultura). Ma presto, con il saldarsi della dittatura sovietica, il pensiero di F\u00ebdorov sar\u00e0 giudicato reazionario e quindi emarginato e i suoi seguaci perseguitati. Se pur nel pensiero di F\u00ebdorov vi erano infatti avveniristiche idee tecnico-scientifiche che potevano esercitare un\u2019indubbia attrazione al primo \u201cprometeismo\u201d comunista, queste idee erano cos\u00ec inestricabilmente legate ad altre giudicate reazionarie dal regime, da diventare presto intollerabili. Pericolose idee reazionarie incompatibili con l\u2019ideologia ufficiale del materialismo dialettico staliniano non potevano che essere la fede, l\u2019ispirazione e il costante richiamo di F\u00ebdorov per tutta la sua \u201copera comune\u201d ad un \u201ccristianesimo attivo\u201d, alla tradizione, agli antenati (i \u201cpadri\u201d), all\u2019autocrazia russa, la sua serrata critica al consumismo, al socialismo e ad un progresso materialista completamente svincolato da un impegno spirituale dell\u2019uomo alla fratellanza e alla resurrezione dei padri, come insegnato da Cristo, da un \u201copera comune\u201d intesa come un immenso e grandioso compito affidato da Dio all\u2019uomo. Sar\u00e0 solo negli anni a cavallo tra la fine degli anni '70 e l'inizio degli anni '80', e con la perestrojka, che in URSS si potr\u00e0 gradualmente ritornare a parlare apertamente di cosmismo, grazie in particolare al lavoro di Svetlana Sem\u0451nova.\nKonstantin Ciolkovskij e la cosmonautica russa.\nKonstantin Ciolkovskij (1857-1935), il padre della cosmonautica, riteneva che la felicit\u00e0 consistesse nell'assenza di qualsiasi forma di sofferenza nell'intero universo e teorizz\u00f2 per primo la costruzioni di navi spaziali al fine della colonizzazione del sistema solare per poi lasciare quest'ultimo alla volta di \"altri soli\", quando la nostra stella avesse esaurito il suo ciclo vitale. Tutto ci\u00f2 fu teorizzato e sistematizzato in un programma in sedici precisi \"punti\" (\"Piano di Esplorazione Spaziale\").\nUna sua frase, scritta agli inizi del Novecento, \u00e8 rimasta celebre: \nTeorizz\u00f2 molti aspetti del volo spaziale e della propulsione missilistica. Viene considerato il padre del volo spaziale umano e il primo uomo a concepire l'ascensore spaziale. La sua opera pi\u00f9 famosa: \"\u201cL'esplorazione dello spazio cosmico per mezzo di motori a reazione\"\", pubblicata nel 1903, \u00e8 considerata il primo trattato accademico sulla missilistica. Il suo lavoro influenz\u00f2 pi\u00f9 tardi gli scienziati missilistici di tutta Europa, e fu anche studiato dagli statunitensi nei decenni del 1950 e del 1960 mentre tentavano di comprendere i primi successi dell'Unione Sovietica nel volo spaziale. L'equazione di base per la propulsione a razzo, l'equazione del razzo di Ciolkovskij, fu a lui dedicata.\nCiolkovskij scriveva regolarmente di una nuova cultura spaziale e cosmica che attendeva l\u2019umanit\u00e0; i primi razzi progettati erano per lui solo l\u2019inizio di una grande avventura di esplorazione e conquista del cosmo. Oltre che scienziato di fama internazionale, fu prolifico scrittore di saggi filosofici e di fantascienza con i quali cercava di stimolare l\u2019immaginazione dei giovani; sempre per questo scopo di incoraggiamento della fantasia, che riteneva alla base di qualunque lavoro scientifico, fu collaboratore di uno dei primi film della storia dedicati ai viaggi spaziali.\nCiolkovskij era favorevole all\u2019eugenetica, all\u2019evoluzione attiva del genere umano e credeva che il perfezionamento dell\u2019umanit\u00e0 non avesse fine. Gli uomini dotati di genio ed intelligenza dovevano essere messi nei posti di comando della societ\u00e0 per guidarla verso mete di sempre maggiore felicit\u00e0 e perfezionamento mentre fino ad oggi sono stati quasi sempre trascurati e messi da parte quando erano in vita (teorie sviluppate nel suo libro \u201cDolore e geni\u201d del 1916). Seguendo questo ragionamento egli non escludeva che altri esseri, nell\u2019universo, avessero gi\u00e0 raggiunto un grado di perfezione ben superiore a quello attuale dell\u2019uomo: ci\u00f2 lo portava ad andare oltre al materialismo tanto in voga al suo tempo e ad aprirsi ad orizzonti spirituali inediti.\nAncora adolescente Ciolkovskij conobbe F\u00ebdorov alla biblioteca di Mosca. E la biblioteca divenne per tre anni la sua universit\u00e0. F\u00ebdorov, comprendendo il talento del giovane Ciolkovskij, orient\u00f2 le sue letture e la sua formazione da autodidatta nei campi scientifici e tecnici. Secondo lo stesso Ciolkovskij, F\u00ebdorov fu per lui un vero e proprio maestro universitario. Non si sa con certezza se i due abbiano parlato tra di loro anche dei viaggi spaziali; Ciolkovskij neg\u00f2 a suo tempo di averne parlato con F\u00ebdorov ma questo fu fatto forse per evitare i sospetti del regime sovietico sui suoi lavori spaziali. Secondo il critico letterario e memorialista Viktor Sklovskij, fu infatti F\u00ebdorov a incoraggiare il giovane Ciolkovskij a sviluppare un serio interesse nei viaggi spaziali durante un curioso episodio in biblioteca nel quale il vecchio bibliotecario pass\u00f2 al giovane Ciolkovskij, all\u2019epoca gi\u00e0 mezzo sordo, un bigliettino nel quale era scritto: \u201cIo ti aiuter\u00f2 a studiare matematica, e tu aiuterai l\u2019umanit\u00e0 a costruire razzi, cos\u00ec che saremo finalmente in grado di conoscere qualcosa di pi\u00f9 della Terra, e potremo anche osservarla\u201d.\nCiolkovskij mor\u00ec nel 1935 e i suoi funerali si svolsero in una gremita Piazza Rossa.\nDavanti al monumento ai \u201cConquistatori dello spazio\u201d, eretto a Mosca nel 1964, campeggia una statua a lui dedicata.\nIl cosmismo accompagn\u00f2 quindi tutta l'avventura sovietica della conquista dello spazio e ne fu all'origine: Vladimir Odoevskij, annoverato tra i precursori del cosmismo russo sia da Svetlana Sem\u0451nova che George M. Young, predisse che l'umanit\u00e0 avrebbe raggiunto la Luna per utilizzarne le risorse minerarie.\nVladimir Vernadskij e la noosfera.\nVladimir Vernadskij (1863-1945) fu il fondatore del concetto di \"noosfera\" (o \"spazio del pensiero\") che ha avuto poi tanta fortuna futura spaziando dai campi dell'ecologia, alla cibernetica e ad Internet. Il concetto di noosfera influenz\u00f2 anche filosofi come Henri Bergson, \u00c9douard Le Roy ed il gesuita Padre Teilhard de Chardin.\nI suoi studi si concentrarono in particolare sull\u2019interazioni tra l\u2019uomo e la biosfera, rilevando la forza geologica ormai assunta dal genere umano attraverso la sua azione pi\u00f9 importante e peculiare, quel pensiero e quell\u2019azione scientifica ormai di raggio planetario che stavano radicalmente modificando il pianeta Terra facendolo transitare dalla biosfera alla noosfera. I suoi studi non si limitarono quindi strettamente ai campi delle discipline, di cui fu padre fondatore, della geochimica, della biogeochimica e della radiogeologia, ma interessarono anche l\u2019approfondimento della scienza e del pensiero scientifico nel suo complesso: strenuo difensore della scienza e della sua etica durante gli anni buoi della repressione staliniana, Vernadskij era convinto, con tenace ottimismo, che la sua diffusione planetaria fosse inevitabile perch\u00e9 strettamente connaturata alla storia milionaria dell\u2019evoluzione della Terra e dell\u2019uomo. Al pari di F\u00ebdorov e Ciolkovskij era convinto che il corso dell\u2019evoluzione avrebbe condotto l\u2019uomo attraverso una fase autotrofica: l\u2019esaurimento delle risorse naturali non avrebbe permesso all\u2019umanit\u00e0 di continuare a vivere come vive attualmente, fino a quando, in futuro, essa avrebbe dovuto trasformarsi radicalmente o perire in una biosfera estremamente degradata. La soluzione verr\u00e0 trovata da una scienza molto pi\u00f9 progredita di quella presente, attraverso la capacit\u00e0 acquisita di modificare la composizione fisica e chimica della costituzione umana in modo da permettere agli umani eterotrofi di trasformarsi in umani autotrofi, capaci di alimentarsi di aria e di sole come fanno alcune piante e certi batteri, invece che di materia vivente.\nAncorato, come tutti i cosmisti, in una profonda fede nelle potenzialit\u00e0 sconfinate dell\u2019uomo, credeva che i confini del pianeta Terra fossero ormai troppo stretti all\u2019uomo del XX secolo e che scenari fantascientifici si aprissero sul suo orizzonte:\nOnorato nella sua epoca come brillante scienziato, Vernadskij \u00e8 oggi considerato simbolo del pensatore scientifico, precursore dell\u2019ambientalismo, esempio di onest\u00e0, dignit\u00e0 e rettitudine.\nCosmismo e \"Teurgia prometeica\".\nUn certo elemento religioso che ha caratterizzato il cosmismo ha avuto un qualche peso anche nell'ambito della propaganda e dei sogni del partito bolscevico, soprattutto nei primi anni rivoluzionari, pi\u00f9 fluidi da un punto di vista ideologico, dove lo spirito prometeico e le diverse e spesso contrastanti attese palingenetiche che dominavano l\u2019ambiente prerivoluzionario hanno cercato di affermarsi, spesso a scapito l\u2019una dell\u2019altra. Lo specialista americano di filosofia russa e sovietica, George L. Kline, ha definito come \u201cteurgia prometeica\u201d questo particolare clima culturale pre e post-rivoluzionario dei primi decenni del XX secolo dal quale sono sbocciati sia il cosmismo che il comunismo sovietico e che entrambi hanno contribuito in varia misura a plasmare. I rivoluzionari bolscevichi coltivavano una passione estrema per la scienza e la tecnologia tanto che, una parte di essi, finir\u00e0 per investirle di quei valori mistici e salvifici un tempo appannaggio della metafisica. Questo desiderio di accorciare la distanza tra fisica e metafisica si riscontrer\u00e0 anche nel periodo del primo comunismo prometeico. I valori salvifici che erano stati per secoli appannaggio di religione e magia divennero spesso cavallo di battaglia della nuova scienza e della nuova tecnologia sovietica. Il sincretismo fra fenomeni a un primo impatto opposti, culmine di un processo che ebbe inizio ben prima del 1917, port\u00f2 alla nascita del cosiddetto \u201cbolscevismo fortiano\": la consueta idea del mondo comunista come ateo e imbevuto di cinica scientificit\u00e0 non risulta, dunque, del tutto vera. Per proseguire nell'analisi \u00e8 fondamentale procedere attraverso la descrizione di alcune delle caratteristiche e correnti culturali principali, mescolantesi tra loro, che hanno contraddistinto l\u2019ambiente prometeico di quel periodo, come l\u2019immortalismo, l\u2019occultismo, l\u2019utopismo tecnico, i \u201ccostruttori di Dio\u201d, e alcune singole personalit\u00e0 che, pur non rientrando tra i \u201ccosmisti\u201d sia per Svetlana Sem\u0451nova che per G.M. Young, parteciparono e furono attori significativi di quella specifica temperie culturale di \u201cteurgia prometeica\u201d, influenzata dal cosmismo, che caratterizz\u00f2 anche in parte il comunismo sovietico, soprattutto nella sua prima fase post-rivoluzionaria: Andrej Platonov (1899-1951), Anatolij Luna\u010darskij (1875-1933) e Aleksandr Bogdanov (1873-1928).\nGli immortalisti e l'occultismo.\nIl combattimento contro le condizioni che causano la morte e contro la morte stessa, per l\u2019ottenimento della vita eterna sulla terra, \u00e8 una delle caratteristiche principali dello spirito prometeico ed \u00e8 qualificato come immortalismo scientifico. Il tema dell\u2019immortalit\u00e0, pur in diverse forme, aveva gi\u00e0 prepotentemente segnato l\u2019esperienza culturale prerivoluzionaria, nell\u2019arte e nella letteratura, da Blok a Majakovskij, e si conserv\u00f2 a lungo anche nel periodo sovietico tanto che sono stati diversi i funzionari sovietici a dichiarare apertamente di sostenere l\u2019immortalismo scientifico; l\u2019uso della scienza sovietica non avrebbe permesso solo di prolungare indefinitamente la durata della vita umana ma anche, in futuro, di risuscitare i morti. Promotore della longevit\u00e0 illimitata fu il cosmista Vasilij Kuprevic (1897-1969), botanico e naturalista. Per lui la chiave del successo contro la morte risiedeva nella genetica, che avrebbe permesso di identificare e rimuovere i geni che la causavano permettendo all\u2019uomo di raggiungere l\u2019immortalit\u00e0 cos\u00ec da poter adempiere alla sua missione cosmica. Per queste sue ricerche innovative che lo portarono ad andare oltre i confini della scienza ufficiale, a spingersi in territori ignoti all\u2019accademia \u2013 un\u2019attitudine esplorativa ed anticonformista che contraddistinse tutti i cosiddetti \u201ccosmisti scientifici\u201d da Ciolkovskij a Vernadskij \u2013 Kuprevic fu accusato durante la sua vita di \u201cpseudoscienza\u201d e di misticismo.\nQuesta incrollabile fiducia nella scienza e questa speranza nelle sconfinate capacit\u00e0 dell\u2019uomo che gli avrebbero permesso di raggiungere anche l'immortalit\u00e0 e la resurrezione dei corpi, furono ben colte e rappresentate da Andrej Platonov. Di modesta famiglia operaia, Andrej Platonovi\u010d Klimentov (questo il vero nome di Platonov) fu scrittore, autore di opere tra le pi\u00f9 interessanti e vitali della letteratura sovietica anche se a partire dagli anni \u201930 entr\u00f2 in contrasto con la censura staliniana. Con le sue opere fu partecipe e testimone critico del clima prometeico di quegli anni.\nInteressante risulta il dialogo tratto da un suo romanzo, \"Kotlovan\":\nE la seguente citazione che rispecchia la sua particolare visione del mondo: \u00abBisogna amare l'universo che pu\u00f2 essere e non quello che \u00e8. L'impossibile \u00e8 il fidanzato dell'umanit\u00e0 e verso l'impossibile volano le nostre anime\".\"\u00bb\nLa fede di Platonov nella tecnologia era stata davvero assoluta. Egli aveva studiato un metodo per radere al suolo le montagne del Pamir e lasciare il via libera ai caldi venti del Sud che avrebbero reso fertile il gelido suolo della tundra siberiana, calcolando anche la quantit\u00e0 di dinamite necessaria. Nel passo sulla resurrezione sopraccitato, tratto dal suo romanzo, \u00e8 possibile notare l'influsso di quelle speranze escatologiche del credo leninista che aveva affermato: \u201cLa dottrina di Marx \u00e8 onnipotente perch\u00e9 \u00e8 vera\".\nLo sviluppo di questa eccezionale fiducia nella scienza e nelle capacit\u00e0 dell'uomo non \u00e8 da considerarsi privo di legami con la sfera esoterica ed occultista che aveva preso piede gi\u00e0 nell'ultima epoca zarista, e di cui Rasputin non fu che la punta di un iceberg, e che si ritrova per esempio in artisti come Kandiskij, Belyj, Roerich, conoscitori delle teorie di Rudolf Steiner e di Helena Blavatsky. Questo interesse per la sfera esoterica ed occultista che, similmente a ci\u00f2 che succedeva ai cosmisti in campo scientifico, spingeva ad inoltrarsi in territori e ricerche innovative, fuori dagli stretti canoni dell\u2019ortodossia ufficiale, si riscontra anche nei cosiddetti \u201ccosmisti religiosi\u201d, da Vladimir Solov\u2019\u0451v a Nikolaj Berdajev, e d'altra parte, anche in alcune personalit\u00e0 del partito bolscevico, e sar\u00e0 una caratteristica culturale \u2013 insieme alle altre sopraccitate \u2013 che contraddistinguer\u00e0 il clima complessivo della \"teurgia prometeica\".\nI costruttori di Dio e l'utopismo tecnico.\nIl movimento della \u201ccostruzione di Dio\u201d (\"bogostroitel\u2019stvo\") rappresent\u00f2 un punto di rottura nella storia del bolscevismo, fu il primo momento in cui una parte consistente del partito assunse caratteri dichiaratamente mistico-religiosi, procurandosi in tal modo la scomunica di Lenin. Era costituito da intellettuali marxisti e futuri funzionari sovietici, fra cui Anatolij Luna\u010darskij, Leonid Krasin e Maksim Gor\u2019kij (il quale nel 1905, nel dramma \"I figli del sole\", aveva scritto un inno all\u2019immortalit\u00e0 e che conosceva F\u00ebdorov di cui stimava l'orientamento all'azione) che identificarono e provarono a riorientare il carattere religioso e l\u2019energia spirituale della rivoluzione russa. Il movimento si basava pertanto su una forte connotazione religiosa. Se tutta la tradizione materialista dichiarava che Dio \u00e8 una costruzione dell\u2019uomo, ebbene, per i \u201ccostruttori di Dio\u201d, questo non voleva dire che Dio non esistesse, ma solo che andava, appunto, costruito. Il marxismo era l\u2019ultima e la pi\u00f9 grande delle religioni: mentre le fedi comparse fino a quel momento avevano dato vita a divinit\u00e0 imperfette, opprimenti e principalmente inesistenti, soltanto simboliche, con l\u2019arrivo del marxismo era finalmente possibile costruire un Dio buono e funzionale. La costruzione doveva essere collettiva, solo l\u2019umanit\u00e0 poteva e doveva farlo. Il rappresentante pi\u00f9 insigne di quest'esperienza fu Anatolij Luna\u010darskij (1875-1933), primo commissario del popolo alla Pubblica istruzione dopo l'ottobre '17. Nella sua concezione, la religione \u00e8 \u201cl'insieme di quei sentimenti e di quelle idee che rendono l'uomo partecipe della vita dell'Umanit\u00e0 e ne fanno un anello della catena tesa verso la vetta del superuomo, verso un'esistenza magnifica e potente, verso un organismo perfetto in cui vita e ragione celebrano la loro vittoria sugli elementi naturali\". L\u2019errore che facevano alcuni bolscevichi, a detta Luna\u010darskij, stava nel tralasciare l\u2019aspetto volontaristico ed entusiasta della filosofia marxista: non era possibile compiere grandi opere senza entusiasmo e la chiave dell\u2019entusiasmo risiedeva nella religione. Nel 1907 scrisse che \"il socialismo scientifico \u00e8 la pi\u00f9 religiosa di tutte le religioni e l'autentico socialista \u00e8 il pi\u00f9 religioso tra gli uomini\". Questo perch\u00e9 il socialismo aveva dimostrato la realizzabilit\u00e0 scientifica delle promesse delle grandi religioni, a patto che gli esseri umani si unissero e lottassero insieme. \nA questo movimento, di cui non faceva parte, era stato vicino Aleksandr Bogdanov (1873-1928), considerato da Lenin \u2013 che poi lo sconfisse nella lotta politica \u2013 come \u201cil cervello numero uno\u201d del partito. Bogdanov \u00e8 considerato come rappresentante della tendenza, all\u2019interno della \u201cteurgia prometeica\u201d, dell\u2019utopismo tecnico. All\u2019attivit\u00e0 in campo sociale e politico, Bogdanov affiancava quelle di medico, scienziato sperimentale e teorico dell\u2019opposizione, nonch\u00e9 scrittore di racconti di fantascienza. Bogdanov fu probabilmente il pi\u00f9 entusiasta sostenitore della figura di Satana come \u201cDio del proletariato\u201d, profondamente convinto che il bolscevismo, una volta compiuta la Grande Rivoluzione, avrebbe sconfitto la morte. Scrisse numerosi romanzi fantascientifici, dei quali il pi\u00f9 famoso \u00e8 \"La stella rossa (1908)\", in cui narra la realizzazione del comunismo su Marte, sede di una societ\u00e0 ideale, piena di meraviglie sociali e tecniche. Gli abitanti di Marte assumono per\u00f2 forme semi-demoniache, dall'aspetto ectoplasmatico e terrificante e sono descritti con una minuzia tale da far pensare a molti interpreti che l'autore fosse vittima di allucinazioni. Il sogno di una societ\u00e0 egualitaria e onnipotente lo condusse all'idea secondo la quale il sangue di tutta l'umanit\u00e0 \u00e8 un bene comune e deve essere ripartito tra tutti in dosi uguali. In questo gli umani avrebbero dovuto emulare i marziani del suo racconto, che immettendo il sangue nelle vene degli uni e degli altri riuscivano a vivere eternamente. Fond\u00f2 a Mosca un \"Istituto per le trasfusioni del sangue\" con l'obiettivo di un'immortalit\u00e0 universale. Le continue trasfusioni lo portarono alla morte nel 1927. La sua opera filosofica pi\u00f9 importante \u00e8 la \"Tectologia\" (Scienza generale dell'organizzazione o scienza delle strutture), un insieme di saggi pubblicati in tre volumi dal 1912 al 1917, dove anticip\u00f2 di molti anni alcuni aspetti della cibernetica, che fu utilizzata nell'elaborazione degli schemi matematici impiegati per la pianificazione economica dell'URSS negli anni venti, e dove emerge la sua visione della natura come un sistema di fenomeni complessi che \u00e8 compito dell'uomo dominare.\nQuello de \"La stella rossa\" non \u00e8 tuttavia l'unico esempio di collegamento visionario fra astri e rivoluzione. Aleksandr Cizevsky (1897-1964), \"cosmista scientifico\" e artista, amico del padre della cosmonautica Konstantin Ciolkovskij, aveva ipotizzato che ogni aspetto dell'attivit\u00e0 biologica terrestre fosse influenzato in modo determinante dall'attivit\u00e0 delle macchie solari e delle radiazioni cosmiche; per queste sue ricerche eterodosse dovr\u00e0 passare sedici anni nei gulag. In un simile scenario, dunque, non appare strano sentire affermare da un esimio bolscevico quale era Lev Trotsky, seppur probabilmente in modo ironico, che la nascita del Marxismo e i moti del 1848 erano anch'essi connessi alla scoperta di Nettuno. Trotsky non era cosmista, ma condivideva con il movimento la conoscenza di F\u00ebdorov e un incrollabile fiducia nella forza del pensiero scientifico e anche, a quanto pare, una certa cultura nel campo dell'occultismo.\nLa perestrojka e la fine del comunismo.\nScrive Aleksandr Dugin, critico e filosofo conservatore russo, ostile al cosmismo, da lui considerato come un complotto ideologico occidentale contro la tradizione russa e come l'anima occulta della Rivoluzione d'Ottobre:\nEredit\u00e0 del cosmismo.\nL\u2019eredit\u00e0 cosmista \u00e8 ancora molto forte in Russia; all\u2019interno dell\u2019\u00e9lite scientifica nazionale \u2013 soprattutto nel nocciolo duro dell\u2019Agenzia Spaziale Russa \u2013 e nei giovani studenti e ricercatori \u00e8 ancora molto forte e vivo il richiamo del cosmismo. Nella religione, nel pensiero e nella pratica ortodossa \u2013 in qualche modo rinata dopo il crollo dell\u2019URSS \u2013 si ritrovano nuovamente mescolati insieme, in varia misura, le aspirazioni del cosmismo con gli afflati spirituali tipici dell\u2019ortodossia russa. In generale, nel paese, dalla caduta del comunismo, si riscontra un proliferare di iniziative, pubblicazioni e conferenze sul cosmismo, sentito come un vanto nazionale di cui la Russia pu\u00f2 andare fiera con il resto del mondo.\nLo stesso presidente Vladimir Putin ha ricordato l\u2019importanza del pensiero di Vladimir Vernadskij per l\u2019umanit\u00e0 intera, ordinando imponenti celebrazioni per il 150\u00ba anniversario della sua nascita. Il 12 aprile 2013 \u2013 in occasione dell\u2019anniversario dell\u2019impresa di Jurij Gagarin \u2013 ha proposto di intitolare a Ciolkovskij una citt\u00e0 che sorger\u00e0 \"ex novo\" nei pressi del cosmodromo di Vostochnij.\nAccanto ai musei e alle attivit\u00e0 divulgative dedicate alle principali figure del cosmismo, in Russia esistono numerose correnti culturali che sono diretta gemmazione del cosmismo, dai transumanisti agli immortalisti, solo per citarne alcune. L\u2019isituzione pi\u00f9 importante per la diffusione del cosmismo \u00e8 la Biblioteca del Museo N.F. F\u00ebdorov, fondata nel 1993 e situata a Mosca. Il progetto di un museo dedicato a F\u00ebdorov e ai suoi eredi intellettuali nacque negli anni ottanta del XX secolo su impulso di Svetlana Sem\u0451nova. Attualmente il museo \u00e8 diretto dalla figlia Anastasija Gaceva. Insieme, madre e figlia hanno curato le opere complete di F\u00ebdorov, composte in quattro volumi. Sempre nel 1993, il libro \u201cCosmismo russo\u201d a cura di Sem\u0451nova e Gaceva ha definito il cosmismo e i temi condivisi che lo rendono un movimento e un campo di studi.\nAttivit\u00e0 simili a quelle del Museo N.F. F\u00ebdorov di Mosca, seppure su scala pi\u00f9 piccola, sono condotte da centri cosmisti a San Pietroburgo, Voronez, Kiev, Astana e altrove, tuttavia il pi\u00f9 attivo sembra essere il Museo Konstantin E. Ciolkovskij a Kaluga.\nUn interessante documentario \u00e8 stato realizzato recentemente dal britannico George Carey, che \u00e8 andato in Russia per rintracciare l\u2019eredit\u00e0 dei cosmisti e del cosmismo; s\u2019intitola \"\u2018Bussando alle porte del cielo\u2019\"."}
{"id": "80183", "revid": "251174", "url": "https://it.wikipedia.org/wiki?curid=80183", "title": "Server FTP", "text": "In informatica un server FTP \u00e8 un programma che permette di accettare connessioni in entrata e di comunicare con un client attraverso il protocollo FTP. Il computer remoto usa un altro programma, detto \"client FTP\", che invia al server le richieste di trasferimento.\nDescrizione.\nEsistono numerosi server FTP per praticamente tutti i sistemi operativi esistenti, e un numero ancora maggiore di client, sia testuali che grafici.\nUn server FTP solitamente attende le richieste del client sulla porta 21, mentre i dati vengono trasmessi sulla porta 20."}
{"id": "80184", "revid": "709565", "url": "https://it.wikipedia.org/wiki?curid=80184", "title": "Cortometraggio", "text": "Un cortometraggio (o corto metraggio) o corto \u00e8 un film la cui durata normalmente non raggiunge i 30 minuti complessivi (al Festival international du court m\u00e9trage de Clermont-Ferrand, il pi\u00f9 importante per i cortometraggi, la durata massima ammessa \u00e8 di 40 minuti). Tuttavia, secondo la normativa italiana, un cortometraggio pu\u00f2 durare fino a 75 minuti.\nCaratteristiche.\nI cortometraggi derivano il loro nome appunto dalla lunghezza della pellicola, a sua volta definita nel linguaggio cinematografico come \u00abmetraggio\u00bb (che nei normali film solitamente ammonta a svariate migliaia di metri, in relazione al tipo di pellicola e alla durata del film stesso).\nI cortometraggi sono spesso utilizzati per rappresentare le varie tipologie cinematografiche (commedia, \"thriller\" ecc.) con uno stile asciutto e del tutto particolare, che pu\u00f2 ricordare da vicino la prima \"era del cinema\" e il modello espressivo di alcuni dei suoi pi\u00f9 illustri esponenti, ad esempio quello di Buster Keaton.\nAlcuni cortometraggi rappresentano un filone del cinema di animazione, attraverso cui giovani artisti e cartoonist esprimono varie forme di rappresentazioni ed animazioni secondo gli stili pi\u00f9 diversi ed innovativi.\nDopo una lunga parentesi di stasi creativa e scarsit\u00e0 di produzioni, dovuta forse alla maggiore attenzione riservata alle produzioni commerciali, i \"corti\" sono stati ampiamente rivalutati gi\u00e0 a partire dagli anni ottanta, anche con l'istituzione di numerosi concorsi e festival cinematografici a loro riservati. Negli anni duemila, poi, grazie alla sempre pi\u00f9 ampia diffusione di tecnologie per gli effetti speciali digitali a basso costo, hanno cominciato a proliferare una grande quantit\u00e0 di opere amatoriali assai elaborate, di fantascienza o qualsivoglia genere, il cui livello qualitativo \u00e8 spesso capace di eguagliare quello delle maggiori produzioni cinematografiche."}
{"id": "80186", "revid": "122393035", "url": "https://it.wikipedia.org/wiki?curid=80186", "title": "Ricerca operativa", "text": "La ricerca operativa (nota anche come teoria delle decisioni, scienza della gestione o, in inglese, operations research (\"Operational Research\" in Europa) e indicata con le sigle RO o OR) \u00e8 la branca della matematica applicata in cui problemi decisionali complessi vengono analizzati e risolti mediante modelli matematici e metodi quantitativi avanzati (ottimizzazione, simulazione, ecc.) come supporto alle decisioni stesse. La ricerca operativa riveste un ruolo importante nelle attivit\u00e0 decisionali perch\u00e9 permette di operare le scelte migliori per raggiungere un determinato obiettivo rispettando vincoli che sono imposti dall'esterno e non sono sotto il controllo di chi deve compiere le decisioni. \nL'obiettivo \u00e8 dunque quello di fornire un supporto alla presa di decisioni. Per giungere a questo scopo, la \"ricerca operativa\" fornisce strumenti matematici di supporto alle attivit\u00e0 decisionali in cui occorre gestire e coordinare attivit\u00e0 e risorse limitate al fine di massimizzare o minimizzare una funzione obiettivo.\nLa ricerca operativa si occupa dunque di formalizzare un problema in un modello matematico e calcolare una soluzione ottima, quando possibile, o approssimata (detta anche subottima) per esso. Essa costituisce un approccio scientifico alla risoluzione di problemi complessi, si pu\u00f2 ricondurre all'ambito della matematica applicata, ma presenta forti caratteristiche interdisciplinari relative in prevalenza a matematica, informatica, economia e finanza, ingegneria ed altre. Inoltre la ricerca operativa ha molte applicazioni commerciali soprattutto negli ambiti economico, infrastrutturale, logistico, militare, della progettazione di servizi e di sistemi di trasporto e nelle tecnologie. Nel caso particolare di problemi di carattere economico, la funzione da massimizzare pu\u00f2 coincidere con il massimo profitto ottenibile o con il minor costo da sostenere.\nStoria.\nLa nascita della ricerca operativa \u00e8 dovuta ad esigenze di tipo militare, durante la seconda guerra mondiale.\nImmediatamente prima e durante la guerra erano sorti in alcuni Paesi Alleati gruppi di ricerca orientati alla soluzione di importanti problemi di ordine strategico e tattico collegati alla difesa nazionale.\nTra il 1935 e il 1937 il Regno Unito lavor\u00f2 sul progetto del \"radar\" come difesa antiaerea, ma era tuttavia importante che fosse efficiente la localizzazione e la successiva intercettazione e rientro a terra dei velivoli inglesi. Apparve quindi indispensabile anzitutto l'ottimizzazione della distribuzione delle apparecchiature radar sul territorio ed, inoltre, che fosse mandata via radio la segnalazione ad opportune localit\u00e0, nacque cos\u00ec il \"Biggin Hill Experiment\". Rowe, soprintendente della \"Bawdsey Research Station\", utilizz\u00f2 l'espressione \"operational research\" nel 1938 in una relazione tecnica conclusiva del progetto per descrivere il tipo di attivit\u00e0 sviluppata.\nNel 1939, Blackett fu chiamato a costituire un gruppo di ricerca, composto da scienziati e militari, impegnato nella lotta contro i sommergibili tedeschi. Il successo ottenuto da questo gruppo, passato alla storia, produsse il risultato di moltiplicare, nel Regno Unito e negli altri Paesi Alleati, gruppi di ricerca aventi caratteristiche simili. Si stima che nel corso della seconda guerra mondiale furono complessivamente impegnati, nel Regno Unito, in Canada e negli USA, oltre 700 scienziati; il termine del conflitto dunque determin\u00f2 una \"riconversione\" dell'approccio, fino ad allora usato per soli fini bellici, orientandolo verso problematiche di tipo civile (come la localizzazione dei depositi industriali, il mixing di carico di un servizio di autotrasporto).\nNei settori pi\u00f9 propriamente civili, la ricerca operativa riprese tecniche note nel settore industriale, migliorandole ed arricchendole con l'uso di strumenti matematici e di conoscenze organizzative: si occup\u00f2 della standardizzazione della produzione, di problemi connessi alla pianificazione e programmazione industriale.\nNel Regno Unito la riconversione avvenne prevalentemente nel settore pubblico, con studi relativi ai trasporti ferroviari, stradali ed urbani.\nLa diffusione della ricerca operativa in Italia fu merito soprattutto di Giuseppe Pompilj che nella seconda met\u00e0 degli anni '50 collabor\u00f2 con la Marina Militare, in collegamento con le Forze Armate statunitensi. Pompilj, nel 1961, fu inoltre tra i fondatori dell'AIRO (Associazione italiana di ricerca operativa), tra i quali vanno ricordati anche Benedetto Barberi, allora direttore dell'Istituto nazionale di statistica e Bruno de Finetti e nel 1962 istitu\u00ec la Scuola di perfezionamento in Ricerca Operativa presso l'Universit\u00e0 di Roma.\nIl primo problema di ottimizzazione \u00e8 contenuto nella leggenda della fondazione dell'antica Cartagine da parte di Didone, raccontata nel I libro dell'Eneide. \nNell'880 a.C. la regina fenicia Didone, fuggita da Tiro insieme a pochi fedeli, approd\u00f2 sulle coste settentrionali dell'Africa. \nQui chiese a Iarba, re dei Getuli, un appezzamento di terreno su cui costruire una nuova citt\u00e0. \nIl re, in tutta risposta, le offr\u00ec una pelle di toro, dicendole che poteva appropriarsi di tanto terreno quanto poteva comprenderne con quella pelle (\u201cquanto cerchiar di bue potesse un tergo\u201d). \nL'astuta Didone accett\u00f2 la sfida. Fece tagliare la pelle in tante strisce sottili ed ottenne una corda con la quale riusc\u00ec a delimitare una vasta zona, a forma di semicerchio, affacciata sul mare. \u00c8 stato calcolato che in questo modo si potrebbe verosimilmente comprendere un semicerchio equivalente per estensione a 15 campi di calcio.\nDescrizione.\nScopi e metodi.\nLa ricerca operativa consiste nell'applicazione di un metodo scientifico, da parte di gruppi interdisciplinari, a problemi che indicano il controllo dei sistemi organizzati al fine di fornire soluzioni che meglio servano gli scopi dell'organizzazione nel suo insieme.\nEssa non si sostituisce ai responsabili della decisione ma, fornendo soluzioni dei problemi ottenute con metodi scientifici, permette di effettuare scelte razionali.\nPu\u00f2 essere utilizzata nella programmazione lineare (pianificazione del problema); nella programmazione dinamica (pianificazione delle vendite); nella programmazione reticolare (gestione progetti); nella teoria delle code (per gestire i problemi di traffico); nella teoria delle scorte (stoccaggio di magazzino); nella teoria dei grafi (utilizzata ad esempio per le reti di telecomunicazione); nella teoria dei giochi (problemi di decisione in condizioni competitive).\nFasi.\nL'elaborazione del problema \u00e8 suddivisa in passaggi obbligatori ossia:\nModelli teorici e Sistemi reali.\nLo scopo di un modello \u00e8 sempre quello di rappresentare un sistema reale, quindi i modelli sono semplici rappresentazioni della realt\u00e0 e spesso sono semplicemente descrittivi della stessa; questi tipi di modelli vengono detti \"iconici\" o, come nella cosiddetta topologia, \"analogici\".\nQuando invece il modello \u00e8 a carattere \"risolutivo\", come accade nei cosiddetti \"problemi di decisione\", che sono tipicamente alla base dei problemi di Ricerca Operativa, si ricorre ai cosiddetti \"modelli simbolici\", che sono pi\u00f9 astratti e si esprimono con relazioni matematiche tra le variabili e le grandezze da ottimizzare, per questo vengono definiti normalmente \"modelli matematici\". In questo caso la maggiore difficolt\u00e0, che poi \u00e8 anche il pregio del modello, consiste nel selezionare le variabili rilevanti escludendo quelle ritenute secondarie. Infatti in ultima analisi il modello \u00e8 sempre una semplificazione della realt\u00e0, che \u00e8 influenzata da un numero di variabili cos\u00ec elevato da rendere impossibile giungere all'individuazione di una soluzione ottimale. Va per\u00f2 sempre ricordato che l'ultima fase della Ricerca Operativa, vale a dire l'attuazione della soluzione, \u00e8 di norma al di fuori della portata dell'esperto di Ricerca operativa, che si limita a comunicare il risultato della sua Ricerca al committente (imprenditore o responsabile istituzionale).\nCi\u00f2 nulla toglie alla validit\u00e0 di questo metodo per affrontare e risolvere anche problemi cosiddetti \"triviali\", cio\u00e8 di scelta individuale di tutti i tipi: fare la spesa, organizzare il proprio tempo libero o di lavoro, finanza personale.\nClassificazione.\nLa ricerca operativa si divide in numerose sotto-branche. La prima e pi\u00f9 importante classificazione distingue tra:\nOttimizzazione.\nL'ottimizzazione si occupa di problemi formalizzabili come minimizzazione o massimizzazione di una funzione (detta \"funzione obiettivo\") sottoposta a dei vincoli. Un problema di minimizzazione \u00e8 sempre riconducibile ad un problema di massimizzazione, e viceversa.\nIl caso pi\u00f9 semplice consiste nel minimizzare una funzione differenziabile senza alcun vincolo; per la risoluzione di questi problemi si utilizzano le tecniche dell'analisi differenziale. Tipicamente, invece, gli altri casi sono riconducibili ad un modello di programmazione matematica, la cui forma generica \u00e8:\nche rappresenta un problema con n variabili ed m vincoli. I vincoli e l'obiettivo sono funzioni reali a variabili vettoriali e possono anche rappresentare dei vincoli sul valore delle variabili (ad esempio di non negativit\u00e0 o di integralit\u00e0).\nI vincoli e l'obiettivo possono essere lineari, nel qual caso si parla di programmazione lineare o PL e il modello generico diventa:\nTuttavia spesso nelle applicazioni le variabili sono vincolate ad assumere valori binari (nel qual caso si parla di \"programmazione-0,1\") o interi (\"programmazione lineare intera\" o PLI). In questi casi il problema pu\u00f2 complicarsi e la soluzione non pu\u00f2 essere generica ma si rende necessario lo studio del problema specifico e l'utilizzo di particolari tecniche risolutive come gli algoritmi Branch and bound o quelli Branch and Cut.\nIn altre applicazioni possono capitare funzioni obiettivo o vincoli non lineari; se questi sono quadratici si parla di programmazione quadratica o ottimizzazione quadratica, diversamente si parla genericamente di ottimizzazione non lineare; entrambi questi casi presentano problemi di \"difficile soluzione\" ed esistono delle tecniche specifiche (come ad esempio il metodo del \"gradiente\").\nDualit\u00e0.\nNella teoria dell'ottimizzazione \u00e8 di fondamentale importanza il concetto di dualit\u00e0. In questo modo \u00e8, inoltre, possibile definire condizioni di ottimalit\u00e0.\nLa dualit\u00e0 in ricerca operativa pu\u00f2 essere interpretata come una corrispondenza tra due problemi formalizzati in un modello di programmazione lineare. Tipicamente una coppia di problemi duali ha lo stesso valore ottimo di funzione obiettivo (\"dualit\u00e0 forte\") oppure il valore ottimo di un problema rappresenta una limitazione dell'altro.\nLa forma di dualit\u00e0 pi\u00f9 importante e pi\u00f9 conosciuta \u00e8 quella che associa due problemi di programmazione lineare (\"dualit\u00e0 lineare\"); tuttavia esistono anche altri tipi di dualit\u00e0, ad esempio in presenza di problemi di programmazione quadratica si parla di \"dualit\u00e0 quadratica\" ed in presenza di problemi di programmazione lineare intera si parla di \"dualit\u00e0 lagrangiana\".\nUna tipica coppia di problemi duali lineari \u00e8 la seguente:\nIn realt\u00e0 un problema primale pu\u00f2 avere differenti formulazioni e per ognuna di esse esiste una diversa formulazione duale, anch'essa equivalente alle altre formulazioni duali. Comunque qualsiasi problema di programmazione lineare pu\u00f2 essere ricondotto a questa coppia.\nI problemi duali lineari hanno importanti propriet\u00e0:\nL'algoritmo del simplesso sfrutta a pieno queste propriet\u00e0 e lo stesso algoritmo, applicato implicitamente al problema duale, prende il nome di algoritmo del simplesso duale.\nAspetti geometrici della programmazione matematica.\nSebbene le formulazioni introdotte in precedenza siano intuitive e \"vicine\" agli elementi del dominio del problema da modellare spesso si preferisce dare una formulazione e un'interpretazione geometrica dei problemi e della teoria della programmazione matematica.\nIn questo caso si formula il problema come la minimizzazione, o la massimizzazione, di una funzione (cio\u00e8 la \"funzione obiettivo\") all'interno di un insieme detto \"regione ammissibile\". Pertanto il caso della programmazione lineare diventa la minimizzazione di una funzione lineare all'interno di una regione poliedrale, ovvero definita da una matrice di vincoli lineari:\nformula_1.\nIn questo caso il sistema matriciale che definisce il poliedro \u00e8 costituito esattamente dai vincoli del problema di programmazione lineare. Pertanto un problema di programmazione lineare \u00e8 esprimibile come:\nformula_2\nQuesto tipo di formulazione \u00e8 importante sia nell'ambito della programmazione lineare intera e di tutta la programmazione matematica, in quanto permette di studiare bene le propriet\u00e0 di un problema, sia per definire in maniera semplice ed elegante alcuni aspetti della programmazione lineare. Ad esempio \u00e8 possibile definire in termini geometrici la condizione di ottimalit\u00e0 di una soluzione. Ogni riga di una matrice individua un vincolo, precisamente un iperpiano che definisce un semispazio che indichiamo con formula_3. Diciamo formula_4 l'insieme dei \"vincoli attivi\" di una soluzione, cio\u00e8:\nformula_5\nUna soluzione, quindi, pu\u00f2 dirsi ottima se e solo se il vettore dei costi appartiene al cono convesso generato dai vincoli attivi, cio\u00e8:\nformula_6.\nInoltre questa condizione pu\u00f2 essere generalizzata per comprendere il caso non lineare. Infatti il vettore dei costi non \u00e8 altro che il gradiente della funzione obiettivo (costante perch\u00e9 la funzione \u00e8 lineare) e il cono dei vincoli attivi \u00e8 il cosiddetto \"normal cone\" definito su qualunque insieme.\nProgrammazione lineare intera.\nUn problema di programmazione lineare intera (indicata con la sigla PLI) \u00e8 un problema di programmazione lineare nel quale le variabili sono vincolate ad assumere valori interi. Un caso particolare, molto frequente, \u00e8 la cosiddetta \"programmazione-0,1\" o \"programmazione binaria\", nella quale le variabili sono vincolate ad assumere valori binari.\nGeneralmente i problemi di programmazione lineare intera sono \"NP-Ardui\", a meno che non godano della \"propriet\u00e0 di integralit\u00e0\" (vedi sotto). Questo significa che (a meno che non valga P = NP) molti problemi di PLI richiedono, al caso pessimo, un tempo di computazione della soluzione esponenziale rispetto alla dimensione dei dati in ingresso. In pratica si tratta di problemi \"difficili\" da risolvere. Tuttavia alcuni di questi problemi, di uso comune nelle applicazioni, sono stati studiati a fondo e oggi esistono delle tecniche che permettono di risolverli in tempo ragionevole nelle applicazioni pi\u00f9 comuni. Tipicamente, poi, si cerca di ricondurre la soluzione di un problema di PLI \"difficile\" a quella di uno facile o gi\u00e0 studiato (vedi \"rilassamenti ed euristiche\"); in questo modo \u00e8 possibile affrontare una grande variet\u00e0 di problemi.\nLa forma generica di un problema di Programmazione Lineare Intera \u00e8:\nPropriet\u00e0 di integralit\u00e0.\nQuando in un problema di PLI si eliminano i vincoli formula_8 si ottiene un problema di programmazione lineare detto rilassamento continuo. Se, inoltre, accade che le soluzioni ottime del problema originario sono anche soluzioni ottime del suo rilassamento continuo si dice che il problema gode della propriet\u00e0 di integralit\u00e0.\nIn effetti la propriet\u00e0 di integralit\u00e0 riguarda l'insieme ammissibile del problema pi\u00f9 che il problema in s\u00e9. Infatti la funzione obiettivo del rilassamento continuo ha lo stesso valore di quella del problema originario sul suo insieme ammissibile e, inoltre, poich\u00e9 \u00e8 un problema di programmazione lineare ha sempre una soluzione ottima di vertice. Segue, quindi, che un problema ha la propriet\u00e0 di integralit\u00e0 se la regione ammissibile del suo rilassamento continuo \u00e8 \"stretta\" sull'insieme ammissibile originario; cio\u00e8, in termini geometrici, se coincide con il suo inviluppo convesso.\nFormalmente, quindi, definiamo l'insieme ammissibile del problema originario come:\ne il suo inviluppo convesso come:\nIl problema, quindi, ha la propriet\u00e0 di integralit\u00e0 se vale:\nNell'immagine accanto \u00e8 riportata a titolo esemplificativo la rappresentazione grafica della regione ammissibile di un problema a due variabili caratterizzato dai vincoli:\nL'insieme ammissibile originario \u00e8 indicato con dei puntini neri e, in grigio, \u00e8 rappresentato il suo inviluppo convesso. Come si evince la regione definita dai vincoli sopra coincide esattamente con l'inviluppo convesso del problema originale.\nLa propriet\u00e0 di integralit\u00e0 \u00e8 estremamente importante perch\u00e9 ci permette di applicare i metodi semplici e relativamente veloci per la risoluzione di un problema di Programmazione Lineare ad un problema di programmazione lineare intera. In altre parole di fronte ad un problema di PLI che gode della propriet\u00e0 di integralit\u00e0 \u00e8 possibile risolvere il suo rilassamento continuo ed ottenere una soluzione ottima per esso.\nMolti problemi di PLI che godono della propriet\u00e0 di integralit\u00e0 sono ben conosciuti e molto utilizzati. Come esempio possiamo citare il problema del flusso di costo minimo (o \"Min Cost Flow, MCF\") e di flusso massimo su di un grafo di flusso e il problema di accoppiamento di costo minimo.\nRilassamenti ed euristiche.\nCome gi\u00e0 ribadito spesso risolvere un problema di programmazione lineare intera pu\u00f2 essere \"difficile\"; in questi casi si possono ottenere delle limitazioni superiori ed inferiori del valore ottimo della funzione obiettivo. Questo \u00e8 molto importante sia perch\u00e9 a volte nelle applicazioni interessa il valore ottimo della funzione obiettivo piuttosto che la soluzione ottima del problema, sia perch\u00e9 conoscere tale valore \u00e8 fondamentale per utilizzare algoritmi di enumerazione implicita come gli algoritmi \"Branch and Bound\".\nPrendiamo, quindi, in considerazione un problema di massimizzazione in programmazione lineare intera, facendo notare che il caso di minimizzazione \u00e8 assolutamente equivalente.\nA partire da questo problema generico \u00e8 possibile costruire uno o pi\u00f9 problemi detti rilassamenti che forniscono una limitazione superiore del valore ottimo della funzione obiettivo. In altre parole il valore ottimo di un rilassamento \u00e8 maggiore o uguale al valore ottimo del problema originario; ovviamente questo \u00e8 di una qualche utilit\u00e0 se il rilassamento \u00e8 \"pi\u00f9 facile\" da risolvere del problema originario. Si noti che se avessimo un problema di minimizzazione i rilassamenti fornirebbero una limitazione inferiore del valore ottimo del problema originario, in quanto i rilassamenti calcolano quasi sempre una soluzione non ammissibile per il problema originario e laddove la soluzione ottima di un rilassamento fosse ammissibile anche per il problema originario sarebbe altres\u00ec ottima.\nIn generale un problema di programmazione matematica (P') \u00e8 un rilassamento di (P) se e solo se la sua regione ammissibile contiene quella di (P) e sulla loro intersezione i valori delle funzioni obiettivo coincidono. In programmazione lineare intera esistono diversi tipi di rilassamenti.\ndove i primi sono i vincoli complicanti, a questo punto si eliminano i vincoli complicanti ma si aggiunge un termine di penalizzazione alla funzione obiettivo pesato secondo un vettore di parametri del rilassamento detto vettore dei moltiplicatori Lagrangiani. Si ottiene quindi il problema seguente indicato con (Py):\nPer ottenere, invece, una limitazione inferiore del valore ottimo della funzione obiettivo si utilizzano delle \"euristiche\"; vale a dire algoritmi che calcolano una \"buona\" soluzione ma non necessariamente ottima. Tipicamente una buona euristica dovrebbe fornire anche una limitazione teorica dell'errore commesso (lo scarto rispetto alla soluzione ottima), tuttavia non sempre \u00e8 possibile costruire euristiche supportate da questa propriet\u00e0. In qualunque caso le euristiche dipendono strettamente dal problema in esame, pertanto non esiste una tecnica euristica applicabile al problema generico di programmazione lineare intera. Prendono il nome di Euristiche Lagrangiane quelle tecniche ottenute generando una soluzione ammissibile a partire dalla soluzione ottima di un rilassamento Lagrangiano o di un \"duale Lagragiano\".\nDualit\u00e0 Lagrangiana.\nIn presenza di un problema di PLI \"difficile\" da risolvere spesso si considera un suo rilassamento Lagrangiano (vedi \"Rilassamenti ed euristiche\") tuttavia di solito interessa calcolare il valore del parametro y che permetta di ottenere il miglior valore obiettivo (ovvero, nel caso in cui il problema originale sia un problema di massimizzazione, il valore di y che minimizza z(Py), valore ottimo del problema (Py)). Formalizzando questo approccio si ottiene il seguente problema:\nIl problema (LD) prende il nome di Duale Lagrangiano. Se consideriamo il duale lineare del problema (LD) otteniamo\nil seguente:\ndove formula_19.\nQuesto risultato \u00e8 di fondamentale importanza perch\u00e9 la risoluzione del problema formula_20 pu\u00f2 essere molto difficile, soprattutto a causa della difficolt\u00e0 nel reperire una descrizione poliedrale di Conv(X). Risolvendo (LD), invece, si ottiene il valore ottimo di formula_20 ed \u00e8 possibile generare una soluzione ottima x* di formula_20 a partire da una soluzione ottima y* di (LD).\nSebbene pi\u00f9 semplice da risolvere anche il problema (LD) presenta delle difficolt\u00e0; infatti non solo la funzione obiettivo non \u00e8 lineare ma, generalmente, non \u00e8 nemmeno differenziabile. Tuttavia esistono degli algoritmi studiati a fondo applicabili, tra le altre cose, alla risoluzione di Duali Lagrangiani quali, ad esempio, l'algoritmo dei piani di taglio, gli algoritmi del subgradiente e gli algoritmi Bundle.\nEsempi di problemi.\nOttimizzazione.\nUna fabbrica produce ni prodotti di tipo \"i\", ognuno dei quali genera un profitto pi e richiede un certo quantitativo di risorse ri,j. La fabbrica dispone di una quantit\u00e0 limitata per alcune risorse rj. Alcuni prodotti non possono essere realizzati in una quantit\u00e0 minore di mi e non superiore a Mi. Si chiede quali prodotti produrre e in che quantit\u00e0 per ottenere il massimo profitto, rispettando tutti i vincoli.\nPianificazione.\nImmaginando di dover consegnare della merce a n destinatari diversi usando m corrieri, sapendo che ognuno dei destinatari \u00e8 reperibile soltanto in una determinata fascia oraria e che un corriere non pu\u00f2 caricare pi\u00f9 di l lotti, individuare i percorsi che devono eseguire i corrieri al fine di minimizzare i chilometri percorsi e consegnare tutti i pacchi.\nSchedulazione.\nSi vogliono ordinare gli ordini di lavorazione su una medesima macchina in base alle date di consegna richieste dal cliente tenendo conto dell'eventuale tempo di set-up per incominciare la lavorazione del lotto. Il problema di schedulazione, inquadrato nella teoria della schedulazione, viene risolto ricorrendo alla programmazione lineare: si tratta di trovare la permutazione ottimale delle righe d'ordine in modo da rispettare il pi\u00f9 possibile le date di consegna richieste dal cliente e in caso di ritardo, in modo da minimizzare i giorni di ritardo. La sequenza trovata tiene conto anche dei tempi di set-up facendo in modo di lavorare in successione lotti che richiedono lo stesso attrezzaggio.\nAlgoritmi.\nAlcuni degli algoritmi utilizzati in ricerca operativa per la programmazione lineare sono:\nAlcuni degli algoritmi utilizzati in ricerca operativa per la teoria dei grafi sono:"}
{"id": "80188", "revid": "124759356", "url": "https://it.wikipedia.org/wiki?curid=80188", "title": "Amenofi III", "text": "Conosciuto anche come Amenofi \"il Magnifico\", regn\u00f2 dal giugno 1386 a.C. al 1349 a.C. o, secondo altri studiosi, dal giugno 1388 a.C. al dicembre 1351/1350 a.C., dopo la morte di suo padre Thutmose IV. Il suo regno fu un periodo di prosperit\u00e0 e splendore artistico senza precedenti: con Amenofi III, l'Egitto raggiunse l'apogeo del potere, della ricchezza, della raffinatezza artistica e del prestigio internazionale, sebbene la fama di questo sovrano non si basi su alcuna impresa militare importante. Fatta eccezione per una rivolta rapidamente sedata in Nubia poco dopo l'ascesa al trono, il suo regno \u00e8 unanimemente considerato un periodo di pace, sicuramente fra i pi\u00f9 sereni e fecondi della storia egizia. Alla sua morte, suo figlio cominci\u00f2 a regnare come Amenofi IV, per poi mutare il proprio nome in Akhenaton dopo 6 anni di regno.\nFamiglia.\nIl futuro Amenofi III nacque intorno al 1390 a.C. dal faraone Thutmose IV e dalla regina Mutemuia, la quale doveva essere una concubina o una sposa secondaria che ottenne i suoi titoli di prestigio (\"Grande sposa reale\", \"Madre del re\" e \"Sposa del re\") solo quando il figlio sal\u00ec al potere, venendo inoltre cos\u00ec descritta:\nSu una parete del Tempio di Luxor, nella stanza detta \"Camera della nascita\", \u00e8 rappresentato il mito della nascita divina di Amenofi III: questi, per rafforzare non tanto la propria legittimit\u00e0 al trono, quanto la propria natura divina, fece raffigurare (esattamente come aveva gi\u00e0 fatto il faraone-donna Hatshepsut) la ierogamia, cio\u00e8 rapporto sessuale tra una divinit\u00e0 e un mortale, della propria madre con il dio supremo Amon, presentatosi alla regina Mutemuia dopo aver assunto l'aspetto del marito Thutmose IV. La stirpe Tutmoside, di cui Amenofi III fu uno dei pi\u00f9 grandi sovrani, govern\u00f2 l'Egitto per 150 anni, nel momento di massimo splendore della civilt\u00e0 del Nilo.\nDalla Grande sposa reale Tiy, Amenofi ebbe almeno sei figli tra i quali due maschi:\nQuesti pr\u00ecncipi appaiono con frequenza sui monumenti del regno del padre cos\u00ec come su piccoli oggetti, eccezione fatta per Nebetah. Amenofi III potrebbe aver avuto un terzo figlio maschio, forse non da Tiy: il futuro enigmatico ed effimero faraone Smenkhara, che successe ad Akhenaton; altre interpretazioni vedono Smenkhara come figlio dello stesso Akhenaton. \u00c8 inoltre attribuita con certezza ad Amenofi la paternit\u00e0 della mummia identificata come \"The Younger Lady\", rinvenuta nella tomba KV35 della Valle dei Re (accanto alla mummia della stessa Tiy): importanti test genetici condotti nel 2010 hanno accertato che fu figlia di Amenofi III e Tiy, sorella di Akhenaton e madre di Tutankhamon. Amenofi elev\u00f2 due delle quattro figlie avute da Tiy - Sitamon e Iside - al rango di Grandi spose reali, nell'ultima decade del suo regno.\nAmenofi III ebbe numerose mogli straniere, fra cui:\nRegno.\nUna delle principali fonti di informazioni sugli avvenimenti del regno di Amenofi III sono le Lettere di Amarna, una raccolta di tavolette, scritte nella lingua diplomatica del tempo, l'accadico, che contengono la corrispondenza tra l'Egitto e numerosi stati, piccoli e grandi, dell'area mediorientale. Inoltre, Amenofi si distingue per essere il faraone con il maggior numero di sculture che lo rappresentino: sono state scoperte e identificate ben 250 statue che, siccome coprono l'intero arco della sua vita, ne forniscono una vasta serie di ritratti per ogni momento del regno. Altra peculiarit\u00e0 della sua epoca fu la produzione di almeno 200 grandi scarabei commemorativi in pietra, rinvenuti nella fascia di territorio che si estende dalla Siria a Soleb in Nubia. I testi incisi su di essi commemorano i traguardi del faraone, non necessariamente realizzazioni politiche: per esempio, 123 scarabei ricordano il grande numero di leoni (102 o 110, a seconda delle interpretazioni) che Amenofi uccise nel suo primo decennio sul trono, durante battute di caccia, mentre una seconda serie, datata al 2\u00ba anno di regno, commemora l'uccisione, da parte del faraone, di 94 tori nella regione del Fayyum (il giovanissimo re vi compare gi\u00e0 accanto alla Grande sposa reale Tiy). Altri 5 celebrano l'arrivo in Egitto di una principessa mitannica che sarebbe diventata una sua sposa, Gilukhipa, con un seguito di 317 donne (fu la prima delle molte principesse straniere inviate ad Amenofi). Il testo di uno di questi ultimi esemplari recita:\nPrimi anni: l'et\u00e0 di Amenofi III quando divenne faraone.\nRiguardo a un'iscrizione conservata al British Museum che descrive la madre di Amenofi, Mutemuia:\nl'egittologa inglese Christine el-Mahdy ha osservato che, siccome vi compare come \"Madre del Dio\" - ossia come colei che ha dato alla luce il principe gi\u00e0 incoronato faraone (il \"Dio\"), sembrerebbe legittimo pensare che il titolo supremo di \"Grande sposa reale\" le sarebbe stato attribuito verso la fine del regno di Thutmose IV, se non dallo stesso figlio Amenofi III. Non \u00e8 chiamata Madre del Dio in iscrizioni precedenti (vd. il paragrafo \"Famiglia\"). Il titolo di \"Grande sposa reale\" era il pi\u00f9 alto a cui una donna egizia potesse ambire: si pu\u00f2 quindi presumere che Mutemuia ne sia stata insignita prima di generare il futuro Amenofi III. Eppure, sorprendentemente, immagini successive di lei con il figlio ne registrato il solo titolo di \"Madre del re\". Thutmose IV regn\u00f2 per 8 anni, e perch\u00e9 a Mutemuia spettasse il titolo di \"Sposa del re\" \u00e8 necessario, ovviamente, che il concepimento di Amenofi sia avvenuto al tempo dell'incoronazione di Thutmose IV o poco dopo. Collocando, per ipotesi, il concepimento del futuro Amenofi III poco dopo l'incoronazione del padre, e tenendo conto dei 9 mesi di gravidanza, Amenofi III non dovette avere pi\u00f9 di 7 anni quando fu incoronato. Non si hanno notizie della madre Mutemuia dopo l'ascesa al trono del piccolo Amenofi, e la data della sua morte \u00e8 ignota: concludendo questo ragionamento, la Dr.ssa el-Mahdy ha ipotizzato che forse mor\u00ec durante il parto o poco dopo (ma prima dell'incoronazione del figlio). Molti altri studiosi ritengono invece che sia vissuta a lungo durante il regno del figlio, basandosi sulle raffigurazioni della regina nel Tempio funerario di Amenofi III, edificato molti anni dopo l'incoronazione, e sulla menzione di un suo possedimento terriero in una etichetta rinvenuta nel palazzo di Malkata, pure costruito quando Amenofi III regnava gi\u00e0 da diverso tempo; in questo caso, avrebbe verosimilmente svolto le funzioni di reggente durante la minore et\u00e0 del figlio.\nLa \"Grande sposa reale\" Tiy e la sua famiglia.\nNel secondo anno di regno venne combinato il matrimonio di Amenofi con Tiy la quale, contro le consuetudini, non era di sangue reale ma figlia di Yuya, un nobile funzionario con alte cariche militari nell'esercito, con titoli quali \"Principe ereditario\", \"Cortigiano, Compagno unico, eletto del buon Dio (il faraone), confidente del Re, amato del signore delle Due Terre, Sovrintendente del bestiame di Min, Maestro dei reali cavalli, Luogotenente dei carri del Re, Alto Sacerdote di Min in Akhmim, Padre del Dio.\" Il titolo di \"Padre del Dio\", cio\u00e8 del faraone, era puramente simbolico e indicava il suocero del sovrano. Un \"ushabti\" del Metropolitan Museum of Art di New York indica un certo Yey con gli stessi titoli di Yuya. \u00c8 probabile che Yey fosse padre o nonno di Yuya. In aggiunta, pure Yey risulta insignito del titolo di \"Padre del Dio\": secondo Cyril Aldred, la sconosciuta figlia di Yey che spos\u00f2 un faraone non pot\u00e9 essere che Mutemuia, madre di Amenofi III. Se cos\u00ec fosse, Amenofi III e la regina Tiy sarebbero stati cugini di primo grado. In aggiunta, Aldred ipotizz\u00f2 che Yey, padre di Yuya, avrebbe potuto essere fratello di Merira-Hatshepsut, moglie di Thutmose III e madre di Amenofi II.\nLa madre di Tiy, Tuia, era un'aristocratica dagli elevati incarichi religiosi, con titoli quali \"Concubina del Re, madre reale della Moglie del Re, grande Dama dall'Harem di Amon, Grande Dama dell'Harem di Min in Akhmim, Dama della Casa, musicista di Amon, colei che loda Hathor\". Sul sarcofago di Tuia si legge che ebbe un altro figlio, Anen, che fu insignito del titolo di \"Secondo profeta di Amon\". Probabilmente furono anche i genitori di Ay, che in tarda et\u00e0 successe a Tutankhamon come faraone (ca. 1323 a.C.): su uno scrigno conservato a Berlino, verosimilmente scoperto ad Amarna, Ay \u00e8 presentato con i medesimi titoli di Yuya, insieme con \"sua sorella, la Signora della Casa, Tiy\".\nSpedizione punitiva in Nubia.\nIl regno di Amenofi III fu un periodo di pace. L'unico fatto militare di cui si ha notizia \u00e8 una rapida spedizione nel 5\u00ba anno di regno commemorata in tre stele di pietra rinvenute ad Assuan e sull'isola di Sai, in Nubia. Il resoconto ufficiale dell'impresa enfatizza la prodezza del faraone, con le iperboli tipiche della propaganda reale:\nL'apparente pace nella regione della Siria mascher\u00f2, in realt\u00e0, la progressiva riduzione dell'influenza egiziana a vantaggio dell'impero Ittita.\nDiplomazia.\nL'epoca che vide Amenofi III sul trono fu un periodo di prosperit\u00e0 e magnificenza artistica senza precedenti, durante il quale l'Egitto raggiunse l'apice dell'espressione artistica e del prestigio diplomatico. Infatti intrattenne relazioni pacifiche con varie potenze straniere attraverso diversi matrimoni interdinastici, si hanno notizie di unioni con Gilukhipa figlia di Shuttarna II re di Mitanni (decimo anno di regno), con Tadukhipa figlia di Tushratta anch'egli re di Mitanni e con una sorella e una figlia di Kadashman-Enlil I, sovrano cassita di Babilonia e altre. L'intensa attivit\u00e0 diplomatica del faraone si riflette, inoltre, nella sua corrispondenza con i sovrani di Assiria, di Mitanni, di Babilonia e degli ittiti (l'archivio delle Lettere di Amarna). A riprova del prestigio della corte di Amenofi, \u00e8 possibile notare come questi ultimi sovrani gli domandassero sovente oro e altri doni. Le Lettere di Amarna coprono il trentennio di governo di Amenofi III e si spingono almeno fino alla fine della vita di Akhenaton (ca. 1335 a.C.). In una celebre missiva - lettera di Amarna \"EA 4\" - Amenofi III viene citato dal re di Babilonia, quando il primo rifiut\u00f2 di mandargli una sua figlia in sposa:\nIl rifiuto di Amenofi III a concedere al re babilonese una delle principesse reali potrebbe essere motivato dalla pratica egizia tradizionale secondo cui chi avesse sposato una figlia del faraone sarebbe stato legittimato nella successione al trono d'Egitto; ma potrebbe anche essersi trattato di una strategia per affermare la superiorit\u00e0 dell'Egitto sui regni e principati asiatici.\nAmenofi III fu un grande costruttore e sotto il suo regno l'Egitto si arricch\u00ec di meravigliosi monumenti, progettati in gran parte dall'architetto Amenhotep figlio di Hapu.\nInfluenza della regina Tiy.\nLa Grande sposa reale Tiy ebbe una grande influenza a corte e gest\u00ec una parte del potere, sia durante il regno del marito che durante quello del figlio. Si segnal\u00f2 quale importante consigliera e confidente di Amenofi III. Lasciando di s\u00e9 il ricordo di una regina saggia, intelligente e forte. Ottenne sempre il rispetto dei dignitari stranieri, e i re stranieri erano disposti a comunicare direttamente con e attraverso di lei, che esercit\u00f2 un ruolo attivo e costante negli affari esteri. \u00c8 la prima regina d'Egitto il cui nome sia stato registrato su atti ufficiali. Prima di Tiy, scrivono O'Connor e Cline, \"nessuna regina precedente apparve mai in posizione tanto prominente nella vita del marito\". Inoltre compare regolarmente accanto al marito nella statuaria, nelle tombe, nei rilievi e sulle stele: i loro nomi sono affiancati su un gran numero di oggetti quali recipienti e gioielli. Tiye continu\u00f2 a consigliare suo figlio Akhenaton, la cui corrispondenza con re Tushratta \u00e8 illuminante circa il ruolo e la statura della regina madre a corte. Nella Lettera di Amarna \"EA26\", il re di Mitanni corrisponde direttamente con Tiy per rimembrare le buone relazioni di cui aveva goduto con il defunto Amenofi III, ed esprime il suo desiderio di continuare, nei rapporti amichevoli, con il nuovo faraone Akhenaton.\nIpotesi di una coreggenza di Amenofi IV/Akhenaton.\nNon esistono prove definitive di una coreggenza fra Amenofi III e suo figlio Amenofi IV, impostosi poi il nome di Akhenaton. Una lettera proveniente dagli archivi del palazzo di Amarna, datata all'anno 2 (anzich\u00e9 all'anno 12) del regno di Akhenaton, da parte del re mitannico Tushratta, contiene espressioni di rammarico per il fatto che Akhenaton non avrebbe mantenuto le promesse di Amenofi III di inoltrare a Tushratta certe statue d'oro pattuite come dote al momento del matrimonio fra il vecchio faraone e la principessa mitannica Tadukhipa (\"Lettere di Amarna\", EA 27). Tale corrispondenza implica che, quando vi sia stata una coreggenza fra il padre e il figlio, questa non sarebbe durata pi\u00f9 di un anno (siccome la succitata lettera implica l'avvenuta morte di Amenofi III entro l'anno 2 di Akhenaton). Sul terzo pilone di Amenofi III al Complesso templare di Karnak, un rilievo (danneggiato per la \"damnatio memoriae\" che colp\u00ec Akhenaton e gli altri fautori del culto di Aton) mostra Amenofi III e suo figlio, il futuro Akhenaton, su una barca sacra. Il grande faraone starebbe presentando suo figlio ad Amon. L'iscrizione sottostante dice:\nNel febbraio 2014, il Ministero Egiziano delle Antichit\u00e0 ha annunciato quella che \u00e8 stata definita la \"prova definitiva\" che Akhenaton avrebbe condiviso il potere con Amenofi III per almeno otto anni, basandosi su ritrovamenti nella tomba del visir Amenhotep-Huy. La tomba in questione \u00e8 oggetto di studi da parte di un team internazionale guidato dal \"Instituto de Estudios del Antiguo Egipto de Madrid\" e dal Dr. Martin Valentin. La prova consiste dei cartigli sia di Amenofi III che di Akhenaton incisi uno accanto all'altro; per\u00f2 ci\u00f2 potrebbe limitarsi a significare che Amenofi III aveva gi\u00e0 designato, prima di morire, il principe Amenofi come suo successore. Non esistono altri oggetti o iscrizioni che nominimo contemporaneamente padre e figlio assegnando a ciascuno i medesimi titoli regali. L'egittologo Peter Dorman ha respinto ogni ipotesi di coreggenza fra i due faraoni, basandosi sui rinvenimenti della tomba di Kheruef\nUltimi anni.\nRilievi dalle pareti del tempio di Soleb, in Nubia, e scene dalla tomba tebana di Kheruef, Maggiordomo della Grande sposa reale Tiy, rappresentano Amenofi III \"indebolito e visibilmente sofferente\". Le immagini dell'ultimo periodo della sua vita lo mostrano con abiti voluminosi e un ventre prominente: \u00e8 il caso di una sua statuetta in serpentinite conservata al Metropolitan Museum of Art di New York. La sua mummia rivela che negli ultimi anni Amenofi si ammal\u00f2 d'artrite e divenne obeso. \u00c8 comunemente accettato dagli studiosi che Amenofi III abbia richiesto e ricevuto da Tushratta re di Mitanni, uno dei suoi suoceri, una statua della dea babilonese I\u0161tar - divinit\u00e0 guaritrice - perch\u00e9 lo risanasse dai suoi numerosi malanni, fra cui dolorosi ascessi ai denti: sempre l'esame della mummia porta a credere che il faraone soffr\u00ec costantemente per la sua dentatura profondamente consumata e cariata. Comunque, un moderno studio condotto dal Dr. William Moran sulla Lettera di Amarna \"EA 23,\" che racconta l'invio della statua della dea a Tebe, non ha supportato questa popolare teoria. La statua arriv\u00f2 in concomitanza con il matrimonio di Amenofi III con Tadukhipa, figlia di Tushratta, nel 36\u00ba anno di regno (ca. 1352 a.C.). La lettera \"EA 23\" \u00e8 datata \"36\u00ba anno di regno, quarto mese d'inverno, giorno 1\". Tushratta non fa riferimento alle malattie di Amenofi in alcun punto della missiva. Apparentemente, la spiegazione pi\u00f9 semplice \u00e8 che la scultura fu mandata in Egitto, scrivono O'Connor e Cline, \"per effondere le sue benedizioni sul matrimonio di Amenofi III e Tadukhipa, com'era stata inviata in precedenza per Amenofi III e Gilukhipa\".\nMorte e sepoltura.\nL'ultima data documentata per Amenofi III \u00e8 il suo 38\u00ba anno di regno, che compare sull'etichetta di una giara di vino rinvenuta fra i resti del palazzo reale di Malkata; potrebbe essere vissuto, per poco, all'interno del 39\u00ba anno di regno (non attestato), morendo prima della vendemmia di tale anno. I sovrani stranieri espressero il loro rammarico per la morte di Amenofi. Tushratta scrisse:\nAmenofi III lasci\u00f2 un Egitto al culmine del potere e dell'influenza, molto rispettato all'estero, eppure dipendente, nelle certezze politiche e religiose, dal clero tebano di Amon. Gli sconvolgimenti derivanti dallo zelo riformatore del figlio Akhenaton avrebbero scosso dalle fondamenta le vecchie certezze, opponendo il potere e la volont\u00e0 del faraone all'ordine interno e alle tradizioni incarnate dai sacerdoti di Amon cos\u00ec come dalle loro sterminate propriet\u00e0; una volta soppresso il culto del dio nazionale Amon, Akhenaton trasfer\u00ec la capitale dalla antica Tebe ad Akhetaton, di nuova fondazione, voltando decisamente le spalle al pantheon tradizionale.\nAmenofi III fu sepolto nella tomba che si era preparato da tempo: la KV22 della Valle dei Re, sulle cui pareti \u00e8 inscritto il \"Libro dell'Amduat\". La sua mummia fu per\u00f2 ritrovata nella tomba di Amenofi II (KV35), ivi trasportata dai sacerdoti della XX dinastia, sotto il faraone Siamon (986 a.C. - 967 a.C.), per preservarla dai saccheggi e dagli atti di vandalismo ormai endemici nella Valle dei Re. La scoperta di questa sepoltura, con le molte mummie reali che conteneva (Thutmose IV, Amenofi III, Merenptah, Seti II, Siptah, Sethnakht, Ramesse IV, Ramesse V, Ramses VI e la stessa regina Tiy), risale al marzo del 1898, effettuata dall'archeologo francese Victor Loret.\nMummia.\nL'esame della mummia, condotto dall'anatomista Grafton Elliot Smith, ha portato alla conclusione che la causa della morte del sovrano, avvenuta probabilmente intorno ai 50 anni, fu una setticemia cagionata da gravi problemi dentari (con disturbi dolorosi quali mal di denti, gengivite, ascessi, periostite e infiammazione dell'osso). Inoltre dovette soffrire di problemi legati all'obesit\u00e0.\nLa mummia di Amenofi fu gravemente danneggiata in epoca antica. Il cranio presenta varie fratture, soprattutto alla nuca; inoltre \u00e8 staccato dal corpo, cos\u00ec come la gamba destra, e la coscia da quest'ultima. Il piede destro \u00e8 parimenti danneggiato. La mummia venne restaurata dai sacerdoti della XXI dinastia egizia ma, a quanto pare, con una certa negligenza: fra le bende riparate \u00e8 stato rinvenuto l'ossame di due differenti uccelli (forse offerte al defunto), oltre all'alluce, al radio e all'ulna di una persona sconosciuta.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nPersonalit\u00e0 alla corte di Amenofi III.\nMolte importanti personalit\u00e0 fecero parte della corte di Amenofi III. I suoi visir furono Ramose, Amenhotep, Aperel e Ptahmose (sommo sacerdote di Amon), tutti bene attestati su svariati monumenti, fra cui la famosa e raffinata tomba (TT55) di Ramose a Tebe. I suoi tesorieri furono Merira e un altro Ptahmose; i suoi maggiordomi Amenemhat Surer e Amenhotep detto Huy. Il vicer\u00e9 di Kush per conto di Amenofi III fu Merimose, che ebbe una grande importanza durante la spedizione in Nubia. Il pi\u00f9 famoso e talentuoso funzionario di Amenofi III fu per\u00f2 Amenhotep figlio di Hapu, sacerdote e architetto delle pi\u00f9 grandi opere del faraone: pur non avendo mai goduto di titoli eccelsi, era ritenuto uno dei grandi sapienti della sua epoca e fu divinizzato dopo la sua morte.\nMonumenti.\nA Karnak e a Luxor.\nAmenofi III intraprese imponenti campagne di costruzione nel Complesso templare di Karnak; il Tempio di Luxor, composto di due piloni, un colonnato dietro alla nuova entrata si deve in gran parte a lui, cos\u00ec come un nuovo tempio alla dea Maat. Fece smantellare il quarto pilone del Tempio di Amon a Karnak per poi costruire un nuovo pilone - il terzo - e creare una nuova entrata per questa struttura, dove provvide a erigere, al centro di questo nuovo cortile, due file di colonne con i capitelli a forma di pianta di papiro aperta. Il cortile fra il terzo e il quarto pilone, talvolta chiamato \"Cortile dell'obelisco\" o \"Cortile di Amenofi III\", era decorato da rappresentazioni della barche sacre degli dei Amon, Mut e Khonsu (considerati padre, madre e figlio). Inoltre il re intraprese dei lavori al decimo pilone, al Tempio di Amon-Ra.\nIl primo atto conosciuto del regno di Amenofi III - nel suo 1\u00ba e 2\u00ba anno di regno - fu l'inaugurazione di nuove cave di calcare a Tura, a sud dell'attuale Cairo, e a Deir el-Bersha, nel Medio Egitto, per sostenere i suoi imponenti progetti architettonici. Ordin\u00f2 la costruzione di tempio dedicato alla dea Maat, incarnazione della verit\u00e0, dell'equilibrio, dell'ordine e dell'armonia, e di altri numerosi templi in tutto il territorio nubiano.\nLe 600 statue di Amenofi III alla dea Sekhmet.\nSi stima che pi\u00f9 di 600 statue di Sekhmet si trovassero nel Tempio di Mut, a Karnak, in gran parte attribuibile ad Amenofi III, il quale, afflito verso la fine della sua vita da numerose e dolorose patologie, avrebbe cercato di attirare la speciale benevolenza della dea delle guarigioni e dei medici. I sacerdoti di Sekhmet erano medici, e viceversa, venendo chiamati \"sunu\", termine che indica i medici. La scoperta di nuove sculture facenti parte, un tempo, di quel \"set\" immenso continua ancora oggi nel sito del tempio funerario. Alcuni hanno ipotizzato che la devozione estremamente accesa dimostrata da Amenofi III derivasse dal suo legame con la madre, Mutemuia, che fu anche reggente durante la minore et\u00e0 del figlio divenuto faraone da bambino: il nome Mutemuia \u00e8 teoforo, cio\u00e8 reca il nome della dea Mut, che allora era strettamente connessa (e talvolta identificata) con Sekhmet, e che forse il faraone individu\u00f2 come speciale patrona del proprio regno. Inoltre, le statue erano collocate proprio nel tempio dedicato a Mut.\nSi sono conservate varie altre statue di divinit\u00e0 realizzate durante il regno di Amenofi III, anche molto raffinate, come una statua di Amenofi III e Sobek a Luxor e una statua di Nefti in diorite al Louvre. \nIl Tempio funerario e i \"Colossi di Memnone\".\nL'enorme tempio funerario di Amenofi III, sulla riva occidentale del Nilo, fu, ai suoi tempi, il pi\u00f9 grande complesso religioso di Tebe (in linea con la magnificenza del suo regno) ma, sfortunatamente, per la sua edificazione fu scelta una zona prossima a una golena: circa due secoli dopo, del complesso non restavano che rovine. Sono sopravvissute, \"in situ\", solamente due statue, i \"colossi di Memnone,\" alti 18 metri, originariamente all'ingresso del tempio, e ai quali \u00e8 legata una curiosa notizia riportata da molti storici greci: ogni giorno, all'alba, una delle due statue \"cantava\" quando veniva colpita dal primo sole, emettendo cio\u00e8 una sorta di ronzio. Questo curioso avvenimento, dovuto ad un fenomeno di espansione della roccia, fu talmente famoso nell'antichit\u00e0 che anche alcuni imperatori romani vollero udirlo. Il \"canto\" scomparve dopo i restauri alla statua ordinati dall'imperatore Settimio Severo (193 - 211 d.C.). Per questo motivo i greci in visita nella Valle del Nilo cominciarono a chiamare Amenofi III con il nome di \"Memnone\", il principe africano, figlio dell'Aurora, ucciso da Achille nell'Iliade: il misterioso suono emesso dalla statua fu interpretato come il \"saluto\" dell'eroe alla madre, ogni mattina.\nNumerosi blocchi di pietra, provenienti dal tempio funerario, identificabili per via dei cartigli, vennero reimpiegati in altre costruzioni della regione da parte di Merenptah e altri sovrani. Nel 2014, due gigantesche statue di Amenofi III, danneggiate da un terremoto intorno al 1200 a.C., furono ricostruite a partire da 200 frammenti e nuovamente innalzate presso l'ingresso settentrionale del Tempio funerario."}
{"id": "80192", "revid": "767487", "url": "https://it.wikipedia.org/wiki?curid=80192", "title": "Muziano Maria Wiaux", "text": "Biografia.\nSecondo dei cinque figli del fabbro del paese di Mellet, seguendo la sua vocazione, all'et\u00e0 di quindici anni entra nel noviziato dei Fratelli delle Scuole Cristiane della congregazione di san Giovanni Battista de La Salle e quello stesso anno (1856) riceve l'abito religioso e il nome di fratel Muziano Maria. Viene mandato, nei due anni seguenti, prima a Chimay e poi a Bruxelles come catechista ma ben presto, nel 1859 viene trasferito nel collegio di Malonne dove rimane per tutta la sua vita.\nI suoi inizi come insegnante, per la sua giovane et\u00e0 e l'inesperienza, sono deludenti. Per questo viene assegnato agli insegnamenti \"minori\" del disegno prima e della musica poi nei corsi elementari, per i quali non ha particolare attitudine. Egli assolver\u00e0 questi compiti per tutto il resto della sua vita con umile accettazione dei suoi compiti, nella fedelt\u00e0 alla regola dell'ordine e nella preghiera.\nNel novembre del 1916 la sua salute peggiora tanto da essere costretto al riposo, finch\u00e9 tra il freddo e le privazioni della guerra, il 30 gennaio 1917 muore.\nLa fama della sua santit\u00e0 si diffonde ben presto tra i fedeli cattolici che iniziano a visitare la sua tomba. Il tribunale ecclesiastico per la causa della sua beatificazione viene istituito appena sei anni dopo la sua morte.\nCulto.\n\u00c8 stato beatificato nel 1977 da Paolo VI, poi canonizzato nel 1989 da Giovanni Paolo II.\nLa sua festa liturgica \u00e8 il 30 gennaio."}
{"id": "80194", "revid": "1528507", "url": "https://it.wikipedia.org/wiki?curid=80194", "title": "Gioco di ruolo online", "text": "Il gioco di ruolo online (o \"GdR online\", come viene solitamente chiamato in Italia) \u00e8 un particolare tipo di gioco di ruolo che si serve di un sistema di chat, forum o posta elettronica (via internet) attraverso cui il \"PG\" (personaggio giocante) deve vivere secondo le regole dell'ambientazione, a volte basata su particolari eventi reali o di immaginazione, oppure luoghi realmente esistiti, o esistenti, o ancora creati da zero.\nIl gioco di ruolo \"online\" spesso \u00e8 gratuito e ci\u00f2 comporta solitamente un alto numero di partecipanti. Alcuni giochi vengono sconsigliati ai minori di 14 anni, quando i temi trattati e le ambientazioni possono essere considerati \"forti\", mentre per altri non vi sono limiti di et\u00e0. \u00c8 sempre per\u00f2 consigliato dagli autori del gioco un minimo di moderazione, in special modo verso i PG che interpretano adolescenti (ma non per forza guidati da adolescenti): vi sono all'interno di queste comunit\u00e0, fra l'altro, i cosiddetti 'supervisori' o 'moderatori'.\nIl funzionamento dei giochi di ruolo online \u00e8 paragonabile alla scrittura di un romanzo a pi\u00f9 mani, a cui idealmente lavorano gruppi di persone numerosi (in caso di poche persone che \"giocano\" si parla pi\u00f9 che altro di \"scrittura di gruppo\"): attraverso \"Internet\", il giocatore pu\u00f2 descrivere le azioni del proprio personaggio esprimendosi solitamente nella terza persona singolare e pu\u00f2 parlare e interagire con gli altri utenti \"online\".\nIn base al sistema usato (mediante chat, forum, o posta elettronica), i tempi di gioco sono differenti: solitamente si va dai pochi minuti per quelli via chat a quelli giornalieri via posta elettronica e forum (questi ultimi a volte anche settimanali). Il funzionamento \u00e8 similare, anche se occorre tenere ben presente che un gioco mediante forum o posta elettronica sar\u00e0 quasi sicuramente pi\u00f9 \"curato\" dal punto di vista stilistico del racconto, dovuto principalmente al fatto che si ha pi\u00f9 tempo per scrivere il proprio pezzo di storia, ma sar\u00e0 anche pi\u00f9 complesso dal punto di vista narrativo.\nGeneri.\nEsistono centinaia di generi, ma tra i principali vi sono:\nNegli ultimi anni si sono sviluppati anche giochi di ruolo online basati sui videogiochi, dotati quindi di un avanzato supporto multimediale e capaci di collegare in tempo reale i giocatori. Sono i videogiochi di ruolo con supporto per il multigiocatore, tra cui i MMORPG, che sono in grado di collegare un elevato numero di utenti all'interno di mondi virtuali persistenti. In quanto veri e propri videogiochi, riducono in genere la componente recitativa tipica del gioco di ruolo a favore delle componenti di azione e strategia tipiche del gioco di abilit\u00e0."}
{"id": "80195", "revid": "1305772", "url": "https://it.wikipedia.org/wiki?curid=80195", "title": "OMC", "text": ""}
{"id": "80205", "revid": "228587", "url": "https://it.wikipedia.org/wiki?curid=80205", "title": "Stato (disambigua)", "text": ""}
{"id": "80207", "revid": "1632387", "url": "https://it.wikipedia.org/wiki?curid=80207", "title": "Massimo (nome)", "text": "Origine e diffusione.\nContinua il \"cognomen\" romano \"Maximus\", basato sul termine \"maximus\", superlativo di \"magnus\" (\"grande\") e avente quindi il significato gratulatorio e augurale di \"massimo\", \"il pi\u00f9 grande di tutti\". Veniva talvolta usato con lo stesso criterio di nomi quali Primo, Secondo e via dicendo, e inoltre era occasionalmente dato ad individui di alta statura.\n\u00c8 stato reso celebre da vari personaggi storici, come ad esempio Quinto Fabio Massimo Verrucoso, detto \"il Temporeggiatore\", grazie ai quali il nome venne riportato in voga durante il Rinascimento; non indifferente per la sua diffusione \u00e8 stato anche il gran numero di santi cristiani cos\u00ec chiamati.\nI nomi Massimiliano, Massimiano e Massimino sono derivati da patronimici romani di Massimo (anche se l'ultimo dei tre viene usato come suo diminutivo).\nOnomastico.\nL'onomastico si pu\u00f2 festeggiare in memoria di numerosi santi, fra i quali, alle date seguenti:"}
{"id": "80211", "revid": "599", "url": "https://it.wikipedia.org/wiki?curid=80211", "title": "Kenneth Ribet", "text": ""}
{"id": "80212", "revid": "1782831", "url": "https://it.wikipedia.org/wiki?curid=80212", "title": "Aleksandra F\u00ebdorovna Romanova", "text": "Nata Alice Vittoria Elena Luisa Beatrice d'Assia e di Renania, fu in nubilato una principessa del Granducato d'Assia e del Reno, nipote della regina Vittoria del Regno Unito. Ricevette il nome di Aleksandra F\u00ebdorovna dopo la sua conversione alla Chiesa ortodossa russa, prima del matrimonio con Nicola II di Russia, nonch\u00e9 cugino di secondo grado, e divenne infine Imperatrice consorte di tutte le Russie. Era portatrice sana di emofilia come la nonna materna Vittoria e trasmise la malattia al figlio Aleksej Nikolaevi\u010d. La costante preoccupazione per la salute dell'erede la port\u00f2 ad affidarsi a vari santoni e presunti guaritori, tra i quali emerse Rasputin.\nDi formazione luterana e tradizionale, ebbe un buon rapporto con il marito Nicola, sul quale, vista la debolezza di carattere, spesso si impose con decisione. Incapace di capire i cambiamenti sociali in corso a fine secolo e le spinte riformiste, isolata dalla corte russa, si rifugi\u00f2 nel misticismo religioso e nell'assistenza continua al figlio Alessio, malato di emofilia. Scoppiata la rivoluzione di febbraio, la monarchia dei Romanov fu dichiarata decaduta e la famiglia imperiale venne fatta prigioniera. Aleksandra fu fucilata, con il resto della sua famiglia, a Casa Ipat'ev, il 17 luglio 1918. Nel 2000 la Chiesa ortodossa l'ha canonizzata come Santa Aleksandra F\u00ebdorovna Portatrice della Passione.\nBiografia.\nInfanzia.\nAleksandra F\u00ebdorovna nacque come Alice d'Assia e di Renania il 6 giugno 1872 nel castello Marktplatz di Darmstadt, capitale del granducato d'Assia, uno dei tanti Stati che componevano l'Impero tedesco. Era la sesta dei sette figli del granduca Luigi IV d'Assia-Darmstadt e della principessa Alice di Gran Bretagna, a sua volta terzogenita della regina Vittoria del Regno Unito e di Alberto di Sassonia-Coburgo-Gotha.\nFu battezzata con rito luterano il 1\u00ba luglio 1872 e le furono imposti i nomi della madre e quelli delle zie materne. I suoi padrini e madrine furono:\nNel dicembre 1878 un'epidemia di difterite colp\u00ec il granducato d'Assia: Alice, le sue sorelle Vittoria, Irene e Maria, nonch\u00e9 il fratello Ernesto, si ammalarono. Mentre i fratelli superarono la malattia, la piccola Maria non ce la fece e mor\u00ec all'et\u00e0 di quattro anni. Nel frattempo la madre di Alice, la granduchessa d'Assia, fu contagiata dal morbo mentre assisteva il figlio durante la convalescenza, quando la futura zarina aveva appena sei anni: la principessa Alice mor\u00ec il 14 dicembre 1878 all'et\u00e0 di 35 anni e fu tumulata nel mausoleo granducale a Rosenh\u00f6he.\nIn seguito a tale evento, la futura imperatrice di Russia si affezion\u00f2 molto alla nonna materna. Come conseguenza, trascorse parte della propria infanzia nel Regno Unito, dove frequentemente soggiornava con i suoi parenti britannici nel castello di Balmoral, in Scozia, e ad Osborne House, sull'isola di Wight. Dopo la perdita della madre e della sorella pi\u00f9 giovane, il temperamento di Alice d'Assia divenne pi\u00f9 riservato e introverso. Nel 1892 anche suo padre mor\u00ec e il fratello, Ernesto Luigi, gli succedette.\nMatrimonio.\nAlice d'Assia si spos\u00f2 relativamente tardi per una donna del suo rango, nell'epoca in cui viveva. Aveva rifiutato una proposta del principe Alberto Vittorio, duca di Clarence (il primogenito del principe di Galles), nonostante la forte pressione della famiglia. La regina Vittoria desiderava che la nipote diventasse la futura sovrana del Regno Unito, tuttavia rispett\u00f2 la sua decisione.\nLa principessa Alice, a quel tempo, aveva comunque gi\u00e0 incontrato il futuro coniuge (nel 1884 e nel 1889), lo zarevic di Russia Nicola, la cui madre era la cognata del principe di Galles e il cui zio, il granduca Sergej Aleksandrovi\u010d, era sposato con sua sorella Elisabetta. I due giovani erano anche secondi cugini, poich\u00e9 entrambi nipoti di Guglielmina di Baden, consorte del granduca Luigi II d'Assia.\n\u00abIl mio sogno \u00e8 di sposare un giorno Alix H. Io l'ho amata per lungo tempo, ma pi\u00f9 profondamente e intensamente dal 1889, quando lei trascorse sei settimane a Pietroburgo. Per lungo tempo mi sono opposto al sentimento che il mio pi\u00f9 caro sogno diventasse realt\u00e0\u00bb, scrisse Nicola nel suo diario.\nInizialmente il padre di Nicola, lo zar Alessandro III, si oppose alla prospettiva delle nozze del figlio. La societ\u00e0 russa rifiutava apertamente Alice d'Assia, sicura nella consapevolezza che l'imperatore e la zarina Maria, entrambi antigermanici, non avrebbero permesso un'unione tra lo zarevic e una principessa tedesca. Bench\u00e9 la principessa fosse sua figlioccia, \u00e8 generalmente risaputo che il sovrano ambiva a un migliore matrimonio per l'erede, ad esempio con la principessa Elena, figlia di Filippo d'Orl\u00e9ans, conte di Parigi, pretendente al trono di Francia. Tuttavia, il legame con Elena non piaceva a Nicola, tant'\u00e8 che egli scrisse nel proprio diario: \u00abMamma fece alcune allusioni ad Elena, la figlia del conte di Parigi. Io voglio andare in una direzione ed \u00e8 evidente che mamma vuole che io scelga l'altra\u00bb. Anche Elena resisteva per\u00f2 alle sollecitazioni: lei era cattolica e non desiderava abbandonare la propria fede per diventare russa ortodossa.\nLo zar invi\u00f2 quindi emissari alla famiglia della principessa Margherita di Prussia, figlia del kaiser Federico III di Germania e sorella dell'imperatore Guglielmo II. Nicola dichiar\u00f2 risolutamente di non essere d'accordo con questa scelta e neppure lo era la nobile tedesca, la quale, dal canto suo, afferm\u00f2 di non volere abiurare alla sua religione protestante per quella russa ortodossa. Finch\u00e9 la salute era buona Alessandro III ignor\u00f2 le proteste dello zarevic; cominci\u00f2 a cedere solo quando la sua condizione fisica inizi\u00f2 a peggiorare nel 1894. Alice d'Assia era, altres\u00ec, turbata dalla richiesta di rinunciare alla propria fede luterana, dato che una zarina russa doveva obbligatoriamente essere ortodossa, ma venne persuasa e alla fine diventer\u00e0 una fervente convertita.\nLei e il granduca ereditario si fidanzarono, dunque, nell'aprile 1894. Alessandro III mor\u00ec a Livadija il 1\u00ba novembre 1894 e Nicola divenne zar di tutte le Russie all'et\u00e0 di ventisei anni. Aleksandra F\u00ebdorovna accompagn\u00f2 la famiglia imperiale nel suo viaggio di ritorno a San Pietroburgo con il corpo del defunto imperatore e si dice che le persone salutarono la loro futura sovrana con sinistri mormorii del tipo: \u00abLei viene a noi dietro a una bara\u00bb.\nLe nozze non vennero ritardate: la coppia si spos\u00f2 nella cappella del Palazzo d'Inverno il 26 novembre 1894. L'unione che inizi\u00f2 quel giorno rimase tale e quale per tutto il resto delle loro vite: fu di tipo \"vittoriano\" esternamente, serena e adeguata, ma basata su un'intensa affettuosit\u00e0.\nCon il matrimonio Alessandra F\u00ebdorovna rinunci\u00f2 al suo titolo di principessa d'Assia e Renania e assunse invece un nuovo e prestigioso rango. Nelle cerimonie solenni le spettava l'appellativo di: Sua Maest\u00e0 Imperiale la zarina Aleksandra F\u00ebdorovna, imperatrice di Russia, granduchessa di Smolensk, di Lituania, Volinia, Podolia e Finlandia, principessa di Estonia, Livonia, Curlandia e Semgalia, Bialystock, Carelia, Tver, Juguria, Perm', Vjatka, Bulgaria e altri Paesi; granduchessa del Basso Novgorod, di \u010cernigov, Rjazan', Polotsk, Rostov, Jaroslavl', Belozersk, Oudoria, Obdoria, Condja, Vitebsk, Mstislav' e del Nord; Augusta consorte del sovrano di Cartalinia, Iveria, Kabardinia, Armenia, Turkestan; erede al trono di Norvegia, duchessa di Schleswig-Holstein, Stormarn, Ditmars e Oldenburg, della dinastia dei Romanov-Holstein-Gottorp.\nDopo il solenne sposalizio la sorella maggiore di Aleksandra F\u00ebdorovna, Elisabetta d'Assia-Darmstadt (detta \"Ella\"), divenne anche sua zia, avendo sposato il settimogenito di Alessandro II. La coppia imperiale era inoltre strettamente imparentata con le case reali di Germania, Gran Bretagna, Danimarca, Grecia e Norvegia.\nIncoronazione.\nAleksandra F\u00ebdorovna acquis\u00ec formalmente la dignit\u00e0 di imperatrice di Russia il giorno delle nozze, e il 14 maggio 1896 fu officiato il fastoso rito dell'incoronazione della coppia all'interno del Cremlino di Mosca. Il giorno seguente, tuttavia, un evento tragico funest\u00f2 le celebrazioni: migliaia di contadini, infatti, erano stati calpestati a morte, nella grande confusione, al campo di Chodynka a Mosca, quando si era diffusa la notizia che non c'erano doni commemorativi dell'evento a sufficienza per tutti.\nLo zar dichiar\u00f2 che non si sarebbe presentato al ballo organizzato per quella sera dall'ambasciatore francese, il marchese di Montebello Gustave-Louis Lannes, ma gli zii paterni Vladimir Aleksandrovi\u010d Romanov, Pavel e Sergej, lo convinsero a parteciparvi ugualmente per non offendere il diplomatico di Parigi. Alla fine, come sarebbe capitato molte altre volte durante il suo regno, Nicola II si arrese, cos\u00ec lui e Aleksandra F\u00ebdorovna si recarono al ballo. Sergej Witte comment\u00f2: \u00abNoi ci aspettavamo che la festa venisse annullata. Invece essa ebbe luogo come se nulla fosse accaduto e le danze vennero aperte dalle Loro Maest\u00e0 ballando una quadriglia\u00bb. Fu una serata infausta: l'imperatrice appariva sofferente e l'ambasciatore britannico ne inform\u00f2 la regina Vittoria. Molti russi ritennero che il disastro del campo di Chodynka fosse un presagio del fatto che il regno sarebbe stato infelice; altri, pi\u00f9 sofisticati o pi\u00f9 vendicativi, usarono la tragedia per sottolineare la spietatezza dell'autocrazia e la superficialit\u00e0 del giovane zar e della sua \u00abconsorte tedesca\u00bb.\nL'imperatrice.\nAleksandra F\u00ebdorovna non riusc\u00ec a conquistare il consenso n\u00e9 a corte n\u00e9 tra il popolo. Quando appariva in pubblico era silenziosa, sembrava fredda, altezzosa e indifferente. Lei si sentiva dispiaciuta dall'accoglienza poco entusiastica della gente e dichiar\u00f2, inoltre, di essere stanca della morale dissoluta e della severa etichetta della corte russa.\nIn realt\u00e0 la zarina fece pochi tentativi per stringere contatti e alleanze con gli altri membri dell'ampia famiglia Romanov e generalmente partecip\u00f2 al minor numero possibile degli eventi di corte. A ci\u00f2 si doveva anche aggiungere il fatto che l'erede maschio per il trono russo non era ancora nato nei suoi primi quattro episodi di maternit\u00e0, cosa che diede una grande delusione alla casata del marito.\nVeniva sfavorevolmente comparata alla popolare imperatrice madre Maria Feodorovna, figlia del re Cristiano IX di Danimarca e sorella minore della principessa di Galles; inoltre, in Russia, la zarina madre aveva un rango superiore di quello della consorte regnante, a differenza della maggior parte delle altre corti reali europee. La tendenziale ostinazione di Alessandra F\u00ebdorovna non le permise di fare dei tentativi per avvicinarsi alla suocera, pi\u00f9 esperta, che avrebbe potuto aiutarla in modo costruttivo. La zia della zarina, l'imperatrice tedesca Vittoria e principessa reale britannica, scrisse alla madre regina Vittoria che \u00abAlix \u00e8 molto imperiosa e insiste sempre per fare a modo suo; lei non ceder\u00e0 mai una briciola di potere se solo immagina che lo potr\u00e0 esercitare...\u00bb.\nAleksandra F\u00ebdorovna era assai consapevole nei confronti del ruolo di suo marito come zar e ne difendeva attivamente i diritti di governante autocratico; era infatti una fervente sostenitrice del diritto divino dei re a governare e non riteneva necessario fare alcuno sforzo per assicurarsi l'approvazione del popolo. Nel 1905 una serie di tumulti interess\u00f2 la Russia mettendo in serio dubbio il futuro della dinastia imperiale e della stessa istituzione monarchica; in questa situazione lo zar si trov\u00f2 di fronte alla necessit\u00e0 di scegliere tra la via delle riforme suggerite dal conte Sergej Julievi\u010d Vitte oppure imporre una dittatura militare. Per attuare questo secondo progetto egli avrebbe dovuto servirsi dell'appoggio del secondo cugino, il granduca Nikolaj Nikolaevi\u010d, comandante dell'esercito; egli, per\u00f2, di fronte alle richieste del sovrano, rifiut\u00f2 e minacci\u00f2 di suicidarsi piuttosto che difendere l'autocrazia in questo modo. Nicola II, scontrandosi con la fermezza del parente, non pot\u00e9 fare altro che accettare il programma di riforme, ma questo scontent\u00f2 notevolmente la moglie, la quale, da fervente sostenitrice dell'assolutismo, non lo giustific\u00f2 per il mancato intervento a favore della monarchia.\nDurante la prima guerra mondiale, che port\u00f2 a una crescita di patriottismo, tutte le rimostranze che i russi avevano nei confronti dell'imperatrice \u2013 la sua nascita tedesca, la sua apparente freddezza, la sua devozione allo starec Grigorij Efimovi\u010d Rasputin \u2013 si fusero in un unico, radicale sentimento di avversione.\nAlessandra e i suoi figli.\nCirca un anno dopo il matrimonio con lo zar, Aleksandra F\u00ebdorovna, il 15 novembre 1895, diede alla luce una bambina, che venne chiamata Olga. Olga, tuttavia, non poteva essere l'erede al trono a causa della legge salica, ripristinata dallo zar Paolo I (che pure era subentrato alla madre Caterina II), secondo la quale solamente un uomo poteva aspirare alla successione. Olga fu molto amata dai suoi giovani genitori. Altre tre figlie la seguirono: Tatiana, nata il 10 giugno 1897, Maria, nata il 26 giugno 1899, e Anastasia, nata il 18 giugno 1901. Dopo la nascita dell'ultima figlia passarono ancora tre anni prima che l'imperatrice partorisse il tanto atteso erede: Aleksej Nikolaevi\u010d, nato nella reggia di Peterhof il 12 agosto 1904. Qualche tempo dopo il lieto evento, i genitori scoprirono con grande costernazione che il principe era affetto da emofilia, un'incurabile patologia del sangue trasmessagli dalla madre.\nDirettamente sopra al salottino color malva nel palazzo Aleksandrovskij era allestito l'asilo nido dei figli. Ogni mattina, Aleksandra F\u00ebdorovna poteva sdraiarsi sul suo divano e, attraverso il soffitto, ascoltare il rumore di passi dei bambini e la musica dei loro esercizi al pianoforte. Un ascensore e scale private conducevano direttamente nelle stanze al piano superiore.\nAleksandra F\u00ebdorovna, per il popolo russo, era una gelida tedesca, priva della capacit\u00e0 di comprendere le necessit\u00e0 di coloro che la attorniavano, a meno che non fossero suoi familiari. Questo in un certo senso era vero, visto che, come il marito, teneva molto alla propria famiglia. L'imperatrice, fin dalla sua infanzia, era stata molto timida. Non gradiva le apparizioni in pubblico e le trascurava, cercando di evitarle per quanto possibile. La zarina preferiva ritirarsi in disparte, lasciando spazio alla suocera che, in un certo qual modo, era anche un diritto di Maria Feodorovna. L'insicurezza e il desiderio di solitudine della madre ebbero serie conseguenze non soltanto sui cinque figli ma pure sul destino dell'impero russo.\nCon la figlia maggiore Olga a volte aveva dei problemi, probabilmente dovuti alla circostanza che era la primogenita. La granduchessa era molto simile al padre; timida e sottomessa, suscitava interesse per la sua gentilezza, la sua innocenza e la forza dei suoi sentimenti. Quando crebbe, Olga cominci\u00f2 a leggere molto, soprattutto testi di narrativa, spesso prendendo in prestito i volumi dalla libreria della madre prima che l'imperatrice stessa li avesse letti.\nLa zarina si intendeva di pi\u00f9 con la secondogenita, Tatiana. In pubblico e nella vita privata, la granduchessa si occupava della madre con immutata attenzione. Durante gli ultimi mesi di vita della famiglia, la giovane aiutava sempre l'ex sovrana a spostarsi, spingendola per la casa con una sedia a rotelle.\nLa terza figlia, Maria, amava parlare di matrimonio e di bambini. Lo zar riteneva che sarebbe diventata una moglie eccellente.\nAnastasia, la pi\u00f9 giovane e la pi\u00f9 famosa (in seguito) delle sorelle, era la \"\u0161vibzik\", il russo per \"ragazzina vivace\". Si arrampicava sugli alberi e si rifiutava di scendere a meno che non le fosse specificamente ordinato dal padre. Sua zia e madrina, la granduchessa Ol'ga Aleksandrovna Romanova, ricord\u00f2 una volta l'episodio in cui Anastasia continuava a non obbedire fino a quando non fu costretta a darle uno schiaffo.\nQuando erano bambine, Aleksandra F\u00ebdorovna le vestiva come fossero state gemelle: le due pi\u00f9 grandi e le due pi\u00f9 piccole indossavano abiti abbinati. Allorch\u00e9 Olga e Tatiana crebbero, iniziarono, per\u00f2, ad esercitare un ruolo pi\u00f9 consapevole nella vita pubblica. Nicola II e Aleksandra F\u00ebdorovna avevano intenzione di far debuttare ufficialmente in societ\u00e0 le due figlie pi\u00f9 grandi nel 1914, dopo il compimento dei diciannove anni della primogenita e dei diciassette di Tatiana, ma scoppi\u00f2 la prima guerra mondiale e il progetto venne cancellato.\nAleksandra F\u00ebdorovna stravedeva per il granduca Aleksej e il precettore del bambino, Pierre Gilliard, scrisse: \u00abAlessio era al centro di una famiglia unita, il \"focus\" di tutte le loro speranze e affetti. Le sue sorelle lo adoravano. era la gioia e l'orgoglio de suoi genitori. Quando stava bene il palazzo si trasformava. Chiunque e qualunque cosa in lui sembrava lavato nella luce solare\u00bb.\nDovendo vivere sapendo che gli aveva contagiato l'emofilia, Aleksandra F\u00ebdorovna era ossessionata dal pensiero di proteggere il figlio; lo teneva sott'occhio continuamente e consultava molti mistici che rivendicavano la capacit\u00e0 di curarlo durante le sue crisi quasi fatali. La zarina vizi\u00f2 il suo unico erede maschio e lo lasci\u00f2 fare a modo suo; sembrava che prestasse pi\u00f9 attenzione a lui che a qualunque delle altre quattro figlie. Quando la malattia del principe venne infine annunciata pubblicamente nel 1912, Aleksandra F\u00ebdorovna divenne ancora pi\u00f9 impopolare tra i russi. Il suo passato tedesco, durante la grande guerra pot\u00e9 solo far aumentare questo odio.\nFigli.\nLa coppia imperiale ebbe la seguente prole:\nL'emofilia e Rasputin.\nLo zarevic nacque nel periodo cruciale della guerra russo-giapponese, il 12 agosto 1904. Era l'erede al trono di Russia e Aleksandra F\u00ebdorovna, partorendo un figlio maschio, aveva compiuto il suo pi\u00f9 importante compito di zarina. Inizialmente il ragazzo sembrava normale e in salute, ma in poche settimane si not\u00f2 che, quando cadeva o urtava qualcosa, i suoi lividi non guarivano, anzi peggioravano e il suo sangue si coagulava molto lentamente. Si scopr\u00ec ben presto che Alessio soffriva di emofilia e che poteva essergli stata trasmessa unicamente dal ramo britannico della famiglia dell'imperatrice.\nGeneralmente, all'inizio del XX secolo, l'emofilia era fatale; la malattia si diffuse nelle case regnanti d'Europa attraverso le figlie della regina Vittoria, lei stessa portatrice sana della patologia. Alessandra perse un fratello, Federico, a causa del morbo e cos\u00ec pure uno zio, il principe Leopoldo, duca di Albany; sua sorella, principessa Irene d'Assia-Darmstadt era una portatrice del gene e, attraverso il suo matrimonio con il cugino Enrico di Prussia, port\u00f2 l'emofilia nel ramo cadetto della famiglia reale prussiana. La principessa Vittoria Eugenia di Battenberg, un'altra nipote della regina inglese e prima cugina di Aleksandra F\u00ebdorovna, fu anch'essa una trasmettitrice della patologia: spos\u00f2 il re Alfonso XIII di Spagna e due dei suoi figli nacquero emofiliaci.\nData l'incurabilit\u00e0 e il pericolo di morte causato dalla malattia, sofferti solo dagli eredi maschi, si decise di mantenere segreta la condizione dello zarevic al popolo russo. Come semplice portatrice del gene, Aleksandra F\u00ebdorovna non era emofiliaca, ma molto probabilmente aveva una produzione inferiore al normale del fattore di coagulazione del sangue, avendo una sola copia del gene invece che due. Il suo stato di portatrice sana, in aggiunta alle sue preoccupazioni per il figlio, pu\u00f2 oggi essere considerata una ragione per la sua salute cagionevole.\nInizialmente la sovrana si rivolse a medici russi per curare il bambino; i loro trattamenti generalmente fallivano, visto che non esistevano rimedi conosciuti. Oppressa dalla consapevolezza che ogni caduta o taglio avrebbe potuto uccidere il figlio, la zarina stessa si dedic\u00f2 ancora pi\u00f9 intensamente ad attivit\u00e0 caritatevoli. Si rivolse a Dio per cercare conforto, familiarizzando con tutti i rituali e i santi della Chiesa ortodossa e trascorrendo molte ore a pregare nella sua cappella privata. Disperata, Aleksandra F\u00ebdorovna si rivolse sempre pi\u00f9 spesso a mistici e santoni: le cure di uno di questi, Grigorij Efimovi\u010d Rasputin, sembravano d'altronde avere successo.\nLo stile di vita dissoluto di Rasputin condusse pi\u00f9 volte Nicola a cercare di tenerlo a distanza dalla propria famiglia. Perfino quando alla zarina venne riferito dal direttore della polizia nazionale che il siberiano, ubriaco, si era esibito in un noto ristorante moscovita rivelando alla folla che lo zar lo accontentava in tutto, lei diede la colpa a delle chiacchiere maliziose. \u00abI santi sono sempre eccessivi\u00bb, scrisse. \u00abLui \u00e8 odiato perch\u00e9 noi lo amiamo\u00bb. Nicola non era sicuramente cos\u00ec cieco, ma anche lui si sentiva senza la forza di far qualcosa contro l'uomo che apparentemente salvava la vita al suo unico figlio. Un ministro dell'imperatore scrisse: \u00abA lui non piaceva scacciare Rasputin, perch\u00e9 se Alessio fosse morto, agli occhi della madre, lo zar sarebbe stato l'assassino del suo proprio figlio\u00bb.\nFin dall'inizio si potevano sentire pettegolezzi e risatine dietro le spalle di Rasputin. Bench\u00e9 alcuni rappresentanti di grado elevato del clero di San Pietroburgo accettassero Rasputin come un profeta vivente, altri lo classificavano rabbiosamente come un eretico e un ciarlatano. Storie e racconti dal suo villaggio natale in Siberia lo seguivano, come ad esempio quella che narrava come lui celebrasse matrimoni per i popolani in cambio della prima notte di nozze con la sposa. Nel suo appartamento di Pietroburgo, dove viveva con la figlia Maria, Rasputin veniva visitato da chiunque cercasse una benedizione, una guarigione o un favore dalla zarina. Le donne, incantate dalla sua grezza misticit\u00e0 di monaco, andavano da Rasputin per delle \"benedizioni private\". Rasputin amava predicare un'unica dottrina teologica e cio\u00e8 che una persona avrebbe dovuto prima divenire famigliare con il peccato per poi poterlo affrontare.\nNel 1912 l'erede venne colpito da una forte emorragia alla coscia che lo port\u00f2 in punto di morte, mentre era con la famiglia a Spala, in Polonia. Aleksandra F\u00ebdorovna e lo Zar fecero i turni al suo capezzale e tentarono invano di confortarlo nel suo intenso dolore. All'imperatrice sembrava che Dio non ascoltasse le sue preghiere per il sollievo del figlio; credendo che lo zarevic sarebbe morto, Aleksandra F\u00ebdorovna, angosciata, invi\u00f2 un telegramma a Rasputin. Egli sped\u00ec immediatamente una risposta: \u00abDio ha visto le tue lacrime e sentito le tue preghiere. Non essere addolorata. Il piccolo non morir\u00e0. Non permettere che i dottori lo infastidiscano troppo\u00bb. Il consiglio di Rasputin coincise proprio con dei segni di recupero da parte di Alessio e da quel momento in avanti la sovrana cominci\u00f2 a fidarsi sempre pi\u00f9 di lui e a credere alle sue abilit\u00e0 di alleviare le sofferenze del ragazzo. Questa sua fiducia accrebbe il potere politico di Rasputin, che arriv\u00f2 a minare seriamente il governo Romanov durante la prima guerra mondiale.\nLa percepita interferenza di Rasputin nelle questioni politiche condusse in ultima istanza al suo assassinio nel dicembre 1916. Tra i cospiratori c'era un nobiluomo, il principe Feliks Jusupov, marito della principessa Irina di Russia, figlia della granduchessa Ksenija Aleksandrovna, sorella dello zar, e un membro della famiglia Romanov, il granduca Dmitrij Pavlovich.\nLa prima guerra mondiale.\nLo scoppio della prima guerra mondiale fu un punto di svolta per la Russia e per Aleksandra F\u00ebdorovna: il conflitto pose l'Impero russo dei Romanov contro l'assai pi\u00f9 forte Impero tedesco della dinastia Hohenzollern. Quando l'imperatrice seppe della mobilitazione russa, irruppe nello studio del marito, sbattendo la porta dietro di lei; l'amica della zarina, Anna Vyrubova, sedeva all'esterno, aspettando e ascoltando le voci alterate che provenivano dalla stanza, che diventavano sempre pi\u00f9 forti di minuto in minuto. Finalmente la porta si apr\u00ec e Aleksandra F\u00ebdorovna corse fuori precipitandosi nella sua camera da letto. Anna la segu\u00ec e trov\u00f2 la sovrana distesa sul letto che piangeva istericamente: \u00abGuerra!\u00bb, singhiozz\u00f2. \u00abE io non ne sapevo nulla! Questo \u00e8 la fine di tutto\u00bb.\nIl granducato d'Assia, governato da suo fratello, era parte dell'Impero tedesco ed era anche il luogo di nascita di Aleksandra F\u00ebdorovna; questo la rese ancora pi\u00f9 impopolare tra il popolo russo, che l'accusava di collaborare con i tedeschi. L'imperatore tedesco, Guglielmo II, era anche cugino di primo grado della zarina; ironicamente, una delle poche cose che la zarina e la suocera avevano in comune era la loro profonda avversione per il kaiser.\nQuando lo zar si rec\u00f2 sul fronte nel 1915 per prendere il controllo personale dell'esercito, confer\u00ec ad Aleksandra F\u00ebdorovna la carica di reggente che esercitava nella capitale San Pietroburgo. Il granduca Aleksandr Michajlovi\u010d Romanov riport\u00f2 quanto segue: \u00abQuando l'imperatore and\u00f2 in guerra, naturalmente sua moglie govern\u00f2 al posto suo\u00bb. Nei due anni e mezzo che seguirono, il potere del governo russo si deterior\u00f2 con una rapidit\u00e0 stupefacente che non ha paralleli nella storia moderna.\nAleksandra F\u00ebdorovna non aveva esperienze di governo e continuamente nominava e rinominava nuovi e incompetenti ministri, il che impediva al governo di essere stabile o efficiente. Il coinvolgimento della zarina in politica era frutto della sua volont\u00e0, come si evince dalle frequenti lettere che scriveva al marito. Questo fatto si rivel\u00f2 particolarmente pericoloso in una guerra di logoramento, dato che n\u00e9 le truppe n\u00e9 la popolazione civile erano adeguatamente rifornite. La reggente prest\u00f2 molta attenzione ai consigli interessati di Rasputin. \u00c8 stato riportato che quando la zarina incontr\u00f2 Sir George Buchanan, l'ambasciatore britannico, lei gli disse: \u00abNon ho pazienza con i ministri che gli impediscono di fare il suo dovere. La situazione richiede fermezza. L'imperatore, sfortunatamente, \u00e8 debole; ma io non lo sono e intendo essere ferma\u00bb. Aleksandra F\u00ebdorovna era al centro di pettegolezzi crescenti ed estremamente pericolosi, tanto che molti la ritenevano essere una spia tedesca all'interno della corte russa.\nLa rivoluzione.\nLa prima guerra mondiale fu un peso che si rivel\u00f2 insostenibile per il governo imperiale e per l'economia della Russia, entrambi pericolosamente deboli. I razionamenti e la fame divennero una situazione familiare per decine di milioni di russi a causa dei disagi causati dalla guerra. Quindici milioni di persone vennero sottratte alla produzione agricola per essere mandati a combattere e le infrastrutture di trasporto (principalmente le ferrovie) vennero convertite all'uso bellico, esacerbando il razionamento del cibo nelle citt\u00e0, dato che i prodotti disponibili non potevano essere portati nelle aree urbane. L'inflazione era galoppante e questo, combinato con la scarsit\u00e0 degli alimentari e i pochi risultati dei soldati russi nella guerra, gener\u00f2 una grande rabbia e uno spirito di ribellione tra il popolo a San Pietroburgo e nelle altre citt\u00e0 russe.\nLa decisione dello zar di dirigere personalmente il comando militare, contrariamente a quanto consigliatogli, fu disastrosa, visto che venne direttamente incolpato per tutte le perdite. Il suo trasferimento al fronte, lasciando la zarina a governare, contribu\u00ec a indebolire le sorti della dinastia Romanov. Le scarse affermazioni dell'esercito portarono alla diffusione di voci secondo le quali l'imperatrice, di origine tedesca, prendeva parte a una cospirazione per aiutare la Germania a vincere la guerra. Il rigido inverno del 1916\u20131917 devast\u00f2 la Russia imperiale: i razionamenti dei viveri e la carestia prostrarono le citt\u00e0; la cattiva gestione e i fallimenti bellici provocarono ribellioni dei soldati contro lo zar. L'umore delle truppe del tempo \u00e8 probabilmente ben rappresentato da una scena del film di Jean Renoir, \"La grande illusione\". Emblematico \u00e8 anche l'episodio in cui Aleksandra F\u00ebdorovna invi\u00f2 numerosi pacchi ai prigionieri di guerra russi: eccitati all'idea di ricevere la vodka, li aprirono trovandovi tante bibbie e prontamente insorsero.\nNel marzo 1917 le condizioni peggiorarono ulteriormente: i lavoratori delle acciaierie incominciarono a scioperare il 7 marzo e, il giorno seguente, la Giornata Internazionale della Donna, folle affamate iniziarono ad occupare le strade di San Pietroburgo per protestare contro la scarsit\u00e0 di cibo e la guerra. Dopo due giorni di sommossa, Nicola II ordin\u00f2 all'esercit\u00f2 di ripristinare l'ordine e l'11 marzo i militari spararono sulle persone. Quello stesso giorno la Duma, l'organo legislativo elettivo, fece pressioni sullo zar affinch\u00e9 prendesse posizione nel migliorare le condizioni di vita del popolo, ma egli rispose sciogliendola.\nIl 12 marzo i soldati inviati a sedare i rivoltosi si ammutinarono e si unirono alla sommossa, fornendo cos\u00ec la scintilla che diede il via alla rivoluzione di febbraio (come la seguente rivoluzione d'ottobre del novembre 1917, le rivoluzioni russe del 1917 prendono i loro nomi dal vecchio calendario in vigore all'epoca in Russia). Militari e lavoratori costituirono il \"Soviet di Pietrogrado\", composto di 2500 deputati eletti, mentre la Duma dichiar\u00f2 il governo provvisorio il 13 marzo. Aleksandr Kerenskij fu un protagonista del nuovo regime. La Duma inform\u00f2 quindi lo zar che quel giorno avrebbe dovuto abdicare.\nNel tentativo di porre fine alla rivolta nella capitale, il sovrano tent\u00f2 di giungere a San Pietroburgo in treno dal quartier generale dell'esercito a Mogil\u00ebv. Il tragitto era per\u00f2 bloccato, cos\u00ec prov\u00f2 a percorrere un'altra strada, ma il suo treno venne nuovamente fermato a Pskov dove, dopo essere stato consigliato dai suoi generali, lui subito abdic\u00f2 al trono per se stesso e, in seguito, dopo un consulto medico, anche per lo zarevic Alessio. Aleksandra F\u00ebdorovna era ora in una posizione pericolosa, essendo la moglie dello zar deposto e odiato dai russi. Fu finalmente concesso a Nicola di far ritorno al Palazzo di Alessandro a Carskoe Selo, dove venne arrestato insieme alla famiglia. Nonostante il fatto che fosse cugino sia di Alessandra che di Nicola, il re Giorgio V del Regno Unito rifiut\u00f2 di concedere loro la possibilit\u00e0 di trasferirsi in Gran Bretagna, dato che era allarmato dalla loro impopolarit\u00e0 nel suo Paese e dalle possibili ripercussioni sul proprio trono.\nLa prigionia.\nIl governo provvisorio russo, formatosi dopo la rivoluzione, tenne Nicola II, Aleksandra F\u00ebdorovna e i figli confinati nella loro residenza principale, il Palazzo di Alessandro a Carskoe Selo, finch\u00e9 non vennero decentrati a Tobol'sk, in Siberia, nell'agosto 1917. Questo trasferimento fu deciso dal governo Kerensky per allontanarli dalla capitale e da eventuali pericoli. Da Tobol'sk, Aleksandra F\u00ebdorovna riusc\u00ec ad inviare una lettera alla cognata, Ksenija Aleksandrovna, in Crimea: \nAleksandra F\u00ebdorovna e la sua famiglia rimasero a Tobol'sk fin dopo la rivoluzione bolscevica del novembre 1917 e vennero successivamente condotti ad Ekaterinburg, controllata dai bolscevichi, nel 1918. L'ex zar vi venne deportato assieme ad Aleksandra F\u00ebdorovna e alla figlia Maria, giungendo a Casa Ipat'ev il 30 aprile 1918. Entrando nella nuova prigione, vennero obbligati ad aprire tutti i loro bagagli; l'ex zarina immediatamente si rifiut\u00f2 e Nicola tent\u00f2 di difenderla dicendo: \u00abFinora ci \u00e8 stato riservato un trattamento cortese e abbiamo avuto a che fare con gentiluomini, ma ora...\u00bb. Egli venne immediatamente messo a tacere: le guardie lo informarono che non era pi\u00f9 a Carskoe Selo e che il suo rifiuto di osservare le loro richieste avrebbe portato al suo allontanamento dalla famiglia; una seconda offesa sarebbe stata punita pi\u00f9 duramente. Temendo per la sicurezza del marito, Aleksandra F\u00ebdorovna si arrese e acconsent\u00ec alla perquisizione. Sull'intelaiatura della finestra di quella che sarebbe stata la sua ultima camera da letto, a Casa Ipat'ev, ella incise una svastica, il suo simbolo porta fortuna preferito, e scrisse la data del 17/30 aprile 1918. Nel mese di maggio gli altri figli arrivarono ad Ekaterinburg: non avevano potuto raggiungerli prima a causa della malattia di Alessio e Aleksandra F\u00ebdorovna fu felice di vedere riunita la sua famiglia ancora una volta.\nSettantacinque uomini prestavano servizio di guardia a Casa Ipat'ev; molti di essi erano operai delle locali fabbriche Zlokazovsyj e Verkij-Isetsk. Il comandante della casa-prigione Aleksandr Avadeev, venne descritto come un \u00abvero bolscevico\u00bb; la maggioranza delle testimonianze lo ricorda come un gran bevitore, gretto e bruto. Se una richiesta di favori per la famiglia imperiale raggiungeva Avadeev, lui dava sempre la solita risposta: \u00abChe vadano al diavolo!\u00bb. Le guardie della casa spesso lo sentirono riferirsi allo zar deposto come \u00abNicola il succhia-sangue\u00bb e ad Aleksandra F\u00ebdorovna come \u00abla cagna tedesca\u00bb.\nPer i Romanov la vita a Casa Ipat'ev era un incubo di incertezze e di timori: la famiglia imperiale non sapeva mai se l'indomani sarebbe rimasta a Casa Ipat'ev o se sarebbe stata separata o uccisa. I privilegi loro accordati erano pochi: ogni pomeriggio, per un'ora circa, potevano fare esercizio fisico nel giardino sul retro sotto gli occhi attenti delle guardie; Alessio Nicolaevi\u010d, che non era sempre in grado di camminare, veniva trasportato in braccio dal suo marinaio Nagornyj. Aleksandra F\u00ebdorovna raramente si univa ai suoi familiari in queste attivit\u00e0 quotidiane, spendeva invece la maggior parte del suo tempo seduta su una sedia a rotelle, leggendo la Bibbia o i lavori di san Serafim. La sera i Romanov giocavano a carte o leggevano: ricevevano poca posta dal mondo esterno e gli unici quotidiani che erano loro concessi erano datati. Una delle guardie, Anatolij Jakimov, osserv\u00f2 la famiglia e ricord\u00f2: \nAdesso si sa che Lenin in persona ordin\u00f2 l'esecuzione della famiglia imperiale, bench\u00e9 i resoconti ufficiali del Soviet attribuissero la responsabilit\u00e0 della decisione al governo regionale degli Urali. Trotsky, nel suo diario, chiarisce che la fucilazione avvenne sotto l'autorit\u00e0 di Lenin. Trotsky scrisse: \nIl 4 luglio 1918, Jakov Jurovskij, il capo della \u010ceka di Ekaterinburg, venne nominato comandante di Casa Ipat'ev. Jurovskij era un bolscevico leale, un uomo su cui Mosca poteva contare per eseguire gli ordini riguardanti la famiglia imperiale. Jurovskij aument\u00f2 velocemente le misure di sicurezza, raccolse tutti i gioielli e gli oggetti di valore della famiglia imperiale e li pose in una scatola che sigill\u00f2 e lasci\u00f2 ai prigionieri. Aleksandra F\u00ebdorovna tenne con s\u00e9 solamente due braccialetti che lo zio Leopoldo, duca di Albany, le aveva regalato quando ancora era una bambina e che non riusciva a levare. Jurovskij non sapeva per\u00f2 che l'ex zarina e le sue figlie portavano sulla loro persona, nascosti negli indumenti, diamanti, smeraldi, rubini e fili di perle. Questi vennero scoperti solamente dopo i loro omicidi. Jurovskij diede l'ordine di ucciderli il 13 luglio.\nLa domenica, il 14 luglio 1918, due preti vennero a Casa Ipat'ev per celebrare la liturgia divina. Uno dei preti, Padre Storo\u017eev, successivamente ricord\u00f2: \nLa fucilazione.\nMarted\u00ec 16 luglio 1918 l'alba era calda e polverosa ad Ekaterinburg e il giorno trascorse normalmente per l'ex famiglia imperiale. Alle 16:00, Nicola e le figlie fecero la loro consueta passeggiata nel piccolo giardino. Una volta giunta sera Jurovskij mand\u00f2 via lo sguattero di cucina quindicenne Leonid Sedinev, dicendo che lo zio desiderava vederlo. Alle 19:00, Jurovskij convoc\u00f2 tutti gli uomini della \u010ceka nella sua stanza e ordin\u00f2 loro di prendere delle rivoltelle dalle guardie che stavano all'esterno. Con dodici pesanti pistole e con i militari di fronte a lui sul tavolo, disse: \u00abStasera fucileremo l'intera famiglia, tutti quanti\u00bb. Di sopra Nicola e Aleksandra F\u00ebdorovna trascorrevano il tempo giocando a carte e alle 22:30 si recarono a letto.\nGli ex imperatori e tutta la loro famiglia, incluso Alessio, gravemente ammalato, assieme a numerosi domestici, vennero fucilati nella cantina di Casa Ipat'ev alle prime ore del mattino del 17 luglio 1918, nella quale erano stati tradotti dopo essere stati svegliati bruscamente da un distaccamento di bolscevichi guidati da Jurovskij.\nNicola chiese \u2013 e ottenne \u2013 alle guardie tre sedie, in particolare per la moglie e il figlio Alessio, in attesa in piedi gi\u00e0 da diversi minuti. Alcuni istanti dopo una squadra di soldati, ognuno di essi armato di una rivoltella, entr\u00f2 nella stanza. Il loro capo Jurovskij esclam\u00f2 disinvoltamente: \u00abI vostri parenti hanno cercato di salvarvi. Hanno fallito e ora dobbiamo spararvi\u00bb. Nicola si alz\u00f2 dalla sua sedia ed ebbe solo il tempo di dire: \u00abCosa...?\u00bb prima che venisse colpito alla testa. Aleksandra F\u00ebdorovna pot\u00e9 vedere l'omicidio del marito e di due servi prima che il commissario militare Peter Ermakov la uccidesse con un colpo di pistola al lato sinistro della testa, mentre stava facendosi il segno della croce. Ermakov, tra i fumi dell'alcool, pugnal\u00f2 il suo cadavere e quello del marito, frantumando le loro gabbie toraciche. Poco dopo Aleksandra F\u00ebdorovna giaceva accanto al marito Nicola in una pozza di sangue.\nL'identificazione dei resti.\nDopo l'esecuzione dei Romanov a Casa Ipat'ev, il corpo di Aleksandra F\u00ebdorovna, assieme a quello di Nicola, dei figli e dei fedeli servitori che morirono con loro, venne spogliato e i vestiti bruciati, seguendo le indicazioni di Jurovskij. Inizialmente i cadaveri vennero gettati nel pozzo di una miniera non utilizzata a Ganina Jama, diciannove chilometri a nord di Ekaterinburg. Poco tempo dopo vennero recuperati, i volti fracassati, i corpi smembrati e sfigurati con acido solforico, infine rapidamente sepolti sotto un binario morto, ad eccezione dei cadaveri di due dei principi che vennero scoperti solamente nel 2007 in un altro luogo.\nIl 12 aprile 1989 il giornale sovietico \"Notizie da Mosca\" riport\u00f2 l'articolo \"La terra rivela i suoi segreti\" in cui lo scrittore Gelij Rjabov sosteneva di sapere dove fossero sepolti i corpi della famiglia dell'ultimo zar. Una settimana prima, Gorba\u010d\u00ebv era stato in viaggio ufficiale in Gran Bretagna e aveva invitato la regina Elisabetta II in Unione Sovietica: sarebbe stata la prima sovrana a visitare il Paese sovietico e la stampa britannica rilev\u00f2 che era inopportuno che compisse tale viaggio fino a quando neppure si sapeva che ne era stato dei corpi dei suoi cugini. Elisabetta II accett\u00f2 in ogni caso, ma sembra che tra le condizioni poste dalla sovrana ci fosse un chiarimento sulla fine della famiglia imperiale: n\u00e9 la Casa Reale n\u00e9 Gorba\u010d\u00ebv lo ammisero, ma la concomitanza di queste voci con la pubblicazione dell'articolo una settimana dopo fu rilevata.\nIl giornalista Rjabov scrisse di avere incontrato i figli di Jurovskij, che gli raccontarono quanto il padre aveva loro rivelato sull'omicidio e sulla necessit\u00e0 di nascondere la morte della zarina e soprattutto dei figli e gli consegnarono gli appunti paterni sul fatto. Rjabov, che lavorava presso il Ministero degli Interni, pot\u00e9 consultare gli archivi del Cremlino e dopo lunghi studi, il 30 maggio 1979, ritrov\u00f2 la fossa, delle dimensioni di due metri per tre e profonda meno di uno, che si trovava sotto uno strato di terreno vergine. Gli scopritori affondarono le mani nella terra e toccarono otto o nove scheletri, prima di riesumare tre crani, che giudicarono essere quelli dello zar, della zarina e di un granduca. Non fu \u00abdifficile identificarli, dato il numero dei corpi, la natura delle ferite, i denti finti che erano stati spesso menzionati nelle pubblicazioni straniere e, intorno ai corpi, i resti di vasi di ceramica frantumati che avevano contenuto l'acido\u00bb.\nI corpi, gettati in fretta l'uno sull'altro, erano in parte ancora avvolti dalle corde impiegate per recuperarli dal pozzo dopo la prima sepoltura: vennero fotografati e poi furono risepolti, nell'attesa che le scoperte potessero essere pubblicate senza problemi. Bench\u00e9 la ricostruzione compiuta dal giornalista fosse sostanzialmente corretta, egli non era in grado di compiere un valido riconoscimento dei corpi, mancando di schede odontoiatriche e di altre apparecchiature. Con la politica di \"Glasnost\"' di Gorba\u010d\u00ebv, Rjabov non sub\u00ec alcuna condanna o problema ed egli addirittura pot\u00e9 non consegnare alle autorit\u00e0 i propri appunti sull'ubicazione della fossa dicendo che lo avrebbe fatto solo quando gli sarebbe stato assicurato che i resti avrebbero avuto una sepoltura cristiana.\nIl 13 luglio 1991 le autorit\u00e0 sovietiche, basandosi sulle annotazioni di Jurovskij, trovarono per conto proprio la fossa e iniziarono gli scavi ufficiali: la cavit\u00e0 si presentava danneggiata sia dagli scavi di Rjabov di dodici anni prima che dal pi\u00f9 recente passaggio di un cavo elettrico: furono disseppelliti nove corpi, quando avrebbero dovuto essercene undici, e vennero portati al dipartimento di patologia criminale di Sverdlovsk, che di l\u00ec a poco avrebbe riassunto nuovamente il nome di Ekaterinburg. Il dipartimento giovanile del Partito Comunista dell'Unione Sovietica organizz\u00f2 un dibattito pubblico, invitando storici, archeologi, patologi ed esperti sui Romanov, da tenersi ad agosto; il Colpo di Stato preparato in quel mese annull\u00f2 per\u00f2 l'evento.\nNell'autunno 1991 Vladislav Plaskin, capo ispettore del Ministero della Sanit\u00e0, guid\u00f2 un gruppo di medici per le indagini sull'identificazione dei cadaveri: dopo aver recuperato tutte le ossa, mediante svariate ricognizioni nella foresta presso Ekaterinburg, giunsero ai primi risultati. Il cranio di Aleksandra F\u00ebdorovna mostrava una ferita da arma da fuoco in faccia, che aveva distrutto il setto nasale, gli zigomi, la mascella e la parte superiore della fronte. Nel febbraio 1992 i funzionari locali chiesero al Segretario di Stato statunitense James Baker, in visita nel luogo, l'assistenza di una organizzazione indipendente. Il 22 giugno 1992 Segej Abramov, collaboratore di Plaskin, annunci\u00f2 che si era giunti al riconoscimento certo di quel che rimaneva di Nicola II, Aleksandra F\u00ebdorovna e del dottor Borkin; il 19 luglio arrivarono gli specialisti statunitensi per ulteriori indagini. L'11 dicembre 1992 i resti dell'imperatrice vennero individuati anche dai medici legali riuniti presso l'Ufficio scientifico Nazionale ad Aldermaston in Inghilterra. Nell'autunno precedente i russi avevano inviato nove ossa femorali sinistre, che vennero sottoposte a un test del DNA: si scelse di confrontare il DNA mitocondriale e non quello cromosomico, perch\u00e9 viene trasmesso per linea materna e si mantiene quasi invariato.\nUn campione di sangue del principe Filippo, duca di Edimburgo (marito dell'attuale regina Elisabetta II del Regno Unito e figlio della figlia della sorella maggiore di Aleksandra F\u00ebdorovna, principessa Vittoria d'Assia e del Reno) \u00e8 stato impiegato per identificare la zarina e le figlie; essi appartengono tutti all'aplogruppo H (mtDNA). Nicola \u00e8 stato identificato grazie al DNA ottenuto, tra gli altri, dal fratello granduca Georgij Aleksandrovi\u010d di Russia; Georgij mor\u00ec infatti di tubercolosi nei tardi anni 1890 e venne sepolto nella fortezza dei santi Pietro e Paolo a San Pietroburgo.\nNel 2007 risultavano quindi mancanti i corpi di una delle granduchesse (Maria o Anastasia) e di Alessio. Un rapporto segreto di Jurovskij, che venne alla luce a fine anni settanta, ma che non fu reso pubblico fino agli anni novanta, aiut\u00f2 le autorit\u00e0 a rintracciarli.\nIl 23 agosto 2007 uno dei prosecutori dell'inchiesta sui due corpi scomparsi, Sergej Pogorelov, dichiar\u00f2 da Ekaterinburg che \u00abdelle ossa trovate in un'area di terra bruciata presso Ekaterinburg appartengono a un ragazzo e a una ragazza all'incirca della stessa et\u00e0 di Alessio e di una delle sue due pi\u00f9 giovani sorelle\u00bb. Lo scienziato locale Nikolaj Nevolin afferm\u00f2 che un test sui resti sarebbe presto stato avviato. Il 28 settembre venne annunciato dalle autorit\u00e0 regionali che la probabilit\u00e0 che le ossa appartenessero ai due figli di Nicola II era \u00abmolto alta\u00bb. I primi risultati delle analisi genetiche sui resti sono stati resi noti il 22 gennaio 2008. Nevolin disse: \u00abI test condotti ad Ekaterinburg e Mosca hanno permesso di estrarre il DNA dalle ossa e hanno dato esito positivo. Una volta che l'analisi sar\u00e0 completata in Russia, i suoi risultati saranno comparati con quelli di esperti stranieri\u00bb. Nevolin annunci\u00f2 quindi che i risultati definitivi sarebbero stati pubblicati nell'aprile o maggio 2008.\nIl 30 aprile 2008, in seguito alla pubblicazione dei test del DNA da parte del laboratorio statunitense che aveva in esame i resti ritrovati nell'estate precedente, vennero quindi definitivamente individuati i corpi della granduchessa Maria e dello zarevic Alessio. Lo stesso giorno le autorit\u00e0 russe comunicarono ufficialmente che l'intera famiglia era ormai stata identificata.\nSepoltura e canonizzazione.\nAlessandra, Nicola e tre delle figlie vennero risepolti nella cappella di Santa Caterina della cattedrale dei Santi Pietro e Paolo all'interno dell'omonima fortezza di San Pietroburgo nel 1998, con una sfarzosa cerimonia, nell'ottantesimo anniversario della loro esecuzione.\nNel 2000 Alessandra venne canonizzata dalla Chiesa ortodossa russa assieme al marito Nicola, ai figli e ad altri, inclusa la sorella Elisabetta e la sua compagna suora, Varvara, come nuovo martire.\nNella cultura di massa.\nCinema.\nLa figura di Aleksandra F\u00ebdorovna e la sua vita ispirarono molti film, tra i quali:"}
{"id": "80215", "revid": "1745361", "url": "https://it.wikipedia.org/wiki?curid=80215", "title": "Connessionismo", "text": "Il connessionismo \u00e8 un approccio delle scienze cognitive che tenta di spiegare il funzionamento della mente usando reti neurali artificiali.\nLa diffusione del connessionismo si deve soprattutto al lavoro degli psicologi americani David Rumelhart e James McClelland.\nIl connessionismo nell'intelligenza artificiale propone un nuovo modello per la costruzione e programmazione di hardware e software ispirati ad ipersemplificazioni del cervello umano, evitando il cosiddetto \"Von Neumann bottleneck\" dei modelli contemporanei, dove tutte le informazioni devono passare per la CPU serialmente.\nOltre a questo suggerisce un modello distribuito per la rappresentazione delle informazioni nella memoria. Le informazioni all'interno di una rete neurale (biologica o artificiale che sia) sono distribuite per tutti i vari nodi della rete e non in un \"posto\" singolo. Non si pu\u00f2 pi\u00f9 quindi puntare ad una parte determinata del sistema e dire che questa unit\u00e0 contiene una determinata informazione o svolge un determinato compito specifico.\nIl connessionismo suggerisce quindi un modello di \"Parallel Distributed Processing\" (PDP): Elaborazione a parallelismo distribuito delle informazioni.\nDal punto di vista della filosofia della mente, il connessionismo si pone come alternativa al cognitivismo, mettendone in discussione il postulato fondamentale, ovvero l'analogia tra mente e computer. Nell'ottica connessionista, il computer diviene mero strumento di calcolo del ricercatore, mentre l'analogia funzionale si sposta sul cervello umano e sulle reti neurali biologiche. L'attivit\u00e0 della mente \u00e8 distribuita tra le connessioni delle unit\u00e0 di calcolo (i \"neuroni\"), perci\u00f2 non scomponibile nei singoli processi cognitivi. In questo, il connessionismo si avvicina al comportamentismo, che postula una connessione diretta tra stimolo e risposta.\nReti Neurali Artificiali.\nIn una rete neurale artificiale ogni \"nodo\" rappresenta l'ipersemplificazione di un neurone biologico. Esso tenta di simulare il comportamento dei neuroni con connessioni analoghe alle sinapsi di un neurone biologico e tramite una funzione di attivazione, che stabilisce quando il neurone invia un segnale. Nella forma pi\u00f9 semplice, questa funzione di attivazione pu\u00f2 essere di generare un \"1\" se l'input sommato \u00e8 pi\u00f9 grande di un certo valore, o al contrario uno \"0\" se il segnale ricevuto rimane sotto la soglia della funzione di attivazione.\nSimbolismo e Connessionismo.\nMolti vedono il connessionismo in opposizione al simbolismo. Il simbolismo \u00e8 una forma specifica del cognitivismo che sostiene che l'attivit\u00e0 mentale sia solo calcolo, cio\u00e8 che la mente funziona essenzialmente come una macchina di Turing. Le differenze di fondo sono le seguenti:"}
{"id": "80217", "revid": "18397", "url": "https://it.wikipedia.org/wiki?curid=80217", "title": "Ippocastano", "text": ""}
{"id": "80218", "revid": "93556", "url": "https://it.wikipedia.org/wiki?curid=80218", "title": "Robert Johnson", "text": "Tra le massime leggende della musica blues, \u00e8 considerato uno dei pi\u00f9 grandi e influenti musicisti del ventesimo secolo.\nFece parte della scena blues sorta nella zona del delta del Mississippi (Delta Blues) nei primi decenni del Novecento: la sua oscura biografia, scarsamente documentata, e la sua morte misteriosa all'et\u00e0 di soli ventisette anni hanno contribuito notevolmente ad alimentare le fosche leggende sulla sua figura gi\u00e0 circolanti in vita.\nLa sorprendente combinazione di tecnica chitarristica, canto e improvvisazione caratterizzante le sue ventinove storiche registrazioni, effettuate tra il 23 novembre 1936 e il 20 giugno 1937, ha costituito una base imprescindibile per intere generazioni di musicisti a venire tra cui Muddy Waters, Bob Dylan, i Rolling Stones, i Cream, gli Allman Brothers, Johnny Winter, Eric Clapton, Jimi Hendrix, Jeff Beck e i Led Zeppelin. Fa parte del cosiddetto \"Club 27\", il gruppo di grandi artisti morti a 27 anni. Johnson \u00e8 infatti morto a tale et\u00e0 il 16 agosto 1938 in circostanze misteriose.\nIl 23 gennaio 1986 \u00e8 stato tra i primi musicisti a essere introdotti nella Rock and Roll Hall of Fame, segnatamente nella categoria \"Early Influences\", mentre la rivista \"Rolling Stone\" l'ha collocato alla settantunesima posizione nella lista dei cento migliori chitarristi della storia.\nBiografia.\nPoche sono le notizie attendibili sulla sua vita privata: nasce l'8 maggio 1911 ad Hazlehurst, nel Mississippi, da una relazione extraconiugale della madre Julia Dodds con Noah Johnson, dopo che il marito di Julia, Charles Dodds Jr., l'aveva abbandonata per un'altra donna.\nSin da bambino si appassiona alla musica e suo fratello gli insegna a suonare l'armonica a bocca, per poi passare alla chitarra. Dopo un periodo trascorso a Memphis, si sposa nel 1929 con Virginia Travis e si trasferisce a Robinsonville. L'anno successivo la moglie sedicenne muore nel dare alla luce una bambina, morta a sua volta durante il parto; sconvolto dal fatto, Johnson comincia a vagare fra le citt\u00e0 del Mississippi, divenendo un donnaiolo e un forte bevitore. Nel 1931 incontra e sposa Calletta Craft e decide di trasferirsi nel villaggio di Copiah County, ma la crescente passione per la musica porta Robert sempre pi\u00f9 distante dalla moglie e anche questa unione coniugale finisce.\nIl patto con il Diavolo.\nNarra la leggenda, alimentata anche dallo stesso Johnson, che questi avesse stretto un patto col Diavolo vendendogli la sua anima in cambio della capacit\u00e0 di suonare la chitarra come nessun altro; tale diceria \u00e8 sorta e si \u00e8 consolidata negli anni a seguito di diversi fatti: la sua stupefacente tecnica chitarristica, basata sul \"fingerpicking\" e tuttora additata come una delle massime espressioni del \"delta blues\", le evocazioni generate dalla sua voce e dalle complesse strutture chitarristiche che ha elaborato e il sinistro contenuto dei suoi testi che, seppur largamente improvvisati come era ovvio per il genere all'epoca, spesso narravano di spettri e demoni quando non si riferivano esplicitamente al suo diabolico accordo. A dare adito alla storia contribuirono inoltre i racconti dei vari musicisti che lo conobbero e che riferiscono della sua iniziale goffaggine nel suonare la chitarra: in base a questi racconti, peraltro tutti concordanti, Johnson scomparve dopo la morte della moglie per poi riapparire, l'anno successivo, dotato di una bravura e di un'espressivit\u00e0 tali da lasciare tutti allibiti.\nVoci dell'epoca tramandano di un incontro, avvenuto allo scoccare della mezzanotte presso un crocevia desolato, tra Johnson e un misterioso uomo in nero, il quale gli avrebbe concesso un ineguagliabile talento chitarristico in cambio della sua anima. In realt\u00e0 la versione \"ufficiale\" \u00e8 che Johnson, nel corso del suo vagare, abbia incontrato un misterioso \"bluesman\" di nome Ike Zimmerman, il quale ebbe a fargli da maestro. La sinistra figura di Zimmerman risulta comunque celata da un fitto velo di mistero: l'unica certezza, nel completo obl\u00eco sui suoi dati biografici, riguarda la sua abitudine di suonare nei cimiteri, tra le tombe, nota al punto da venire additato quale emissario del demonio.\nAltri aneddoti tramandano di come Johnson fosse capace di riprodurre nota per nota qualsiasi melodia ascoltasse, fosse per radio come in un locale affollato, e senza porvi la bench\u00e9 minima attenzione.\nLa morte.\nMuore improvvisamente il 16 agosto 1938, all'et\u00e0 di 27 anni, a Greenwood, nel suo Mississippi. Non \u00e8 possibile definire con certezza quali furono le ragioni del decesso: il certificato di morte, registrato all'Ufficio di Stato Civile di Jackson il 18 agosto, non attribuisce il decesso ad alcuna causa specifica e segnala oltretutto che la ragione della sua dipartita sia da ricercarsi anche nel fatto che nessun medico abbia avuto modo (non si sa per quale motivo) di prestargli cure nella fase dell'agonia.\nLe testimonianze di Sonny Boy Williamson II e David Honeyboy Edwards attestano che la notte del 13 agosto Robert Johnson si trovava a suonare con loro al \"Three Forks\", un locale a quindici miglia da Greenwood, nel quale i tre suonavano ogni sabato sera a seguito di un ingaggio che durava da alcune settimane. Era apparso subito evidente come Johnson avesse una storia con la moglie del gestore del locale, il quale era consapevole del fatto pur continuando a contattarlo lo stesso. Racconta Sonny Boy che durante la serata, complici l'alcol e l'atmosfera di grande eccitazione, gli atteggiamenti dei due furono talmente spudorati da risultare persino imbarazzanti. Altrettanto chiara era la rabbia dipinta sul volto del \"barman\".\nQuando, durante una pausa, venne passata a Robert una bottiglia da mezza pinta di whisky senza tappo, Sonny Boy gliela fece cadere di mano, avvertendolo che non era prudente bere da una bottiglia aperta; nondimeno proprio Johnson si infuri\u00f2 e bevve con stizza la successiva bottiglia, ugualmente passatagli gi\u00e0 stappata. Poco dopo risult\u00f2 evidente che Johnson non era pi\u00f9 in condizione di suonare, al punto che lasci\u00f2 la chitarra e si alz\u00f2 per andare via in stato confusionale. Fu accompagnato a casa di un amico, dove dopo poche ore inizi\u00f2 a delirare, mostrando i primi segni di avvelenamento, che lo port\u00f2 poi alla morte il marted\u00ec successivo nella casa dove viveva, dopo due giorni di intensa agonia.\nLa tomba.\nLa vera tomba di Robert Johnson non \u00e8 stata ancora ufficialmente identificata. Nei dintorni di Greenwood ci sono infatti ben tre pietre tombali con il nome dell'artista inciso sopra:\nStile musicale.\nRobert Johnson \u00e8 oggi considerato uno dei pi\u00f9 grandi maestri del blues, in particolare dello stile del Delta; Keith Richards annunci\u00f2, nel 1990, riferendosi a Johnson, che per capire quanto fosse fenomenale la musica blues uno dei modi migliori era ascoltare le sue canzoni. Johnson \u00e8 molto rispettato per l'abilit\u00e0 che aveva di fondere vari stili musicali provenienti da differenti zone dell'America e per la sua capacit\u00e0 di reinterpretare con la chitarra una melodia appena udita.\nLa sua prima canzone, \"Kind Hearted Woman Blues\", in contrasto con la prevalenza dei brani di Delta Blues dell'epoca, aveva una melodia che richiamava alla mente lo stile del blues di Chicago o di Saint Louis, con un arrangiamento pieno di variazioni. Molte sue canzoni fondevano elementi presi da altre correnti del blues come, ad esempio, il Texas Blues. Per questo oggi alcuni considerano Johnson il primo vero musicista del Delta blues a mostrare interesse per stili di blues provenienti da altre zone, inserendoli nei suoi brani e venendo da essi influenzato per la composizione delle sue canzoni.\nVoce.\nUna importante particolarit\u00e0 dello stile interpretativo di Johnson era la sua voce molto acuta, in contrasto con lo stile tipico del canto blues dell'epoca; questo rendeva i suoi brani particolarmente emotivi. Eric Clapton descrisse il canto di Johnson come \"il pi\u00f9 potente pianto che penso possa trovarsi nella voce umana\" (\"the most powerful cry that I think you can find in the human voice.\").\nStrumento.\nJohnson viene oggi considerato uno dei pi\u00f9 grandi chitarristi blues di tutti i tempi. Il suo approccio alla chitarra era estremamente avanzato e complesso per l'epoca. Quando Keith Richards ascolt\u00f2 per la prima volta una canzone di Johnson, grazie a Brian Jones che gli fece ascoltare un disco del bluesman, replic\u00f2: \"Chi \u00e8 l'altro tipo che suona con lui?\", non rendendosi conto che Johnson stesse suonando la chitarra da solo. In seguito disse che Johnson da solo suonava come un'intera orchestra.\nI testi.\nI testi delle canzoni di Johnson sono considerati estremamente evocativi, nonch\u00e9 vero esempio di poesia nella musica blues. A proposito di ci\u00f2, nel programma \"The story with Dick Gordon\", Bill Ferris paragon\u00f2 Johnson ad un poeta romantico britannico, dicendo inoltre che Jonhson meriterebbe di essere sepolto assieme a Keats o Shelley. Il critico musicale italiano Piero Scaruffi giudic\u00f2 Johnson come \"il pi\u00f9 grande poeta-cantante della solitudine nella storia del blues\".\nLe incisioni.\nComplice la sua prematura scomparsa, le incisioni effettuate da Robert Johnson risultano essere limitate a sole 29 tracce; per 13 di esse \u00e8 stato possibile rinvenire anche le rispettive \"alternate take\" \u2013 all'epoca scartate in quanto giudicate meno brillanti delle versioni poi pubblicate su 78 giri \u2013 per un totale di 42 registrazioni complessivamente note.\nUn certo H.C. Speirs, negoziante di dischi di Jackson, present\u00f2 Robert Johnson ad Ernie Oertle, un famoso scopritore di talenti; quest'ultimo organizz\u00f2 per lui alcune sedute di registrazione in una stanza d'albergo (sul cui nome non vi sono certezze) a Dallas. In sole cinque sessioni fra il novembre del 1936 ed il giugno del 1937 vennero incise le 29 canzoni che rappresentano l'intera discografia di Robert Johnson.\nNegli ultimi anni tra le cerchie di appassionati hanno preso sempre maggior piede dubbi sulle reali tonalit\u00e0 e velocit\u00e0 di esecuzione di Robert Johnson: secondo i sostenitori di questa teoria le registrazioni dei pezzi del bluesman sarebbero state velocizzate, deliberatamente o meno, di circa il 20% in fase di stampa.\nSe ci\u00f2 fosse vero, questo significherebbe che la reale voce di Johnson sarebbe molto meno acuta di come la ascoltiamo oggi.\nLa teoria si basa su un'analisi dello stile strumentale di Jonhson: per eseguire i brani esattamente come li sentiamo oggi dalle sue registrazioni, il bluesman avrebbe dovuto utilizzare in diversi pezzi un capotasto al quarto tasto, spingendosi durante l'esecuzione in posizioni chitarristicamente scomode, in particolar modo sui modelli di chitarra che si suppone egli suonasse.\nEffettivamente il consorzio OKeh/Vocalion, che pubblic\u00f2 originariamente il materiale, era noto per la sua prassi di aumentare il numero di giri al minuto delle sue incisioni (dai 78 agli 81) per fare suonare i brani maggiormente moderni e aggressivi. Essendo oggigiorno le fonti originali delle registrazioni andate perdute, non \u00e8 possibile verificare se effettivamente ci sia stato un intervento di questo tipo da parte dei tecnici del suono.\nLe 29 tracce.\nLa seguente tabella elenca le 29 tracce incise da Johnson nell'arco della propria carriera. Da notare che per alcune di esse esistono ancora delle \"alternate take\", ossia delle registrazioni alternative di uno stesso brano, effettuate per permettere di scegliere la versione migliore. Le sessioni di registrazione furono cinque: le prime tre (tracce 1-16) effettuate a San Antonio, in Texas nel novembre del 1936: le ultime due (tracce 17-29) effettuate a Dallas, sempre in Texas, nel giugno del 1937.\nDiscografia su CD.\nViene qui riportata la sola discografia essenziale delle riedizioni in CD, omettendo i 78 giri singolarmente pubblicati negli anni '30 e i successivi compendi in vinile.\nCover.\nMolti artisti hanno realizzato cover delle canzoni di Johnson, tra cui:\nPremi e riconoscimenti.\nNational Recording Registry.\n\"The Complete Studio Recordings (Robert Johnson)\" di Robert Johnson (1936\u20131937) fu incluso nella \"National Recording Preservation Board\" della \"Library of Congress' National Recording Registry\" nel 2003. Qui vengono preservate le opere considerate \"culturalmente, storicamente, o esteticamente significative.\"\nRock and Roll Hall of Fame.\nLa Rock and Roll Hall of Fame incluse quattro canzoni di Robert Johnson nella lista delle 500 canzoni significative per la nascita del rock and roll, con un memoriale per Johnson che recitava:\n\"Robert Johnson stands at the crossroads of American music, much as a popular folk legend has it he once stood at Mississippi crossroads and sold his soul to the devil in exchange for guitar-playing prowess.\"\nOnori e introduzioni.\nIl 17 settembre 1994, la \"U.S. Post Office\" dedic\u00f2 a Robert Johnson un francobollo commemorativo da 29 centesimi.\nAlbum tributo.\nDi seguito, la lista degli album tributo a Robert Johnson:"}
{"id": "80219", "revid": "1798099", "url": "https://it.wikipedia.org/wiki?curid=80219", "title": "Meiosi", "text": "La meiosi \u00e8 un processo mediante il quale una cellula con corredo cromosomico diploide d\u00e0 origine a quattro cellule figlie con corredo aploide destinate ad entrare nella riproduzione sessuata.\nLa meiosi \u00e8 in parte simile alla mitosi, ma, al contrario di questa, si ha il dimezzamento del corredo cromosomico da doppia copia a singola copia, con formazione di quattro cellule finali con patrimonio genico diverso fra loro per la diversa combinazione di cromosomi di provenienza materna e paterna. Ulteriore meccanismo di ricombinazione genetica \u00e8 il cosiddetto crossing-over (incrocio esterno), in cui si ha lo scambio diretto di materiale genico fra cromosomi omologhi. Questi due meccanismi sono alla base dell'evoluzione degli organismi eucarioti.\nOgni genitore fornisce attraverso la meiosi un corredo cromosomico aploide, ovvero in copia unica, nei gameti: l'ovulo nella femmina e lo spermatozoo nel maschio. La fusione dei due corredi ricombinati nella fecondazione ricostituisce un corredo completo e d\u00e0 origine a una nuova cellula (zigote) che diverr\u00e0 un nuovo individuo, ogni volta diverso dai precedenti e dai genitori grazie alla ricombinazione genetica.\nFasi della divisione cellulare meiotica.\nAd una duplicazione del materiale genetico nelle cellule germinali, che avviene nella fase pre-meiotica S, corrispondono due divisioni nucleari:\nFase meiotica S o interfase I.\nAvviene la duplicazione del materiale genetico: da ogni cromosoma risultano due cromatidi fratelli identici, attaccati in corrispondenza dei centromeri mediante molecole di coesina.\nSi ha pertanto una duplicazione del materiale genetico seguita da due divisioni.\nMeiosi I.\nLa prima divisione meiotica o meiosi I \u00e8 chiamata riduzionale poich\u00e9 da una cellula (2n) si generano due cellule aploidi (dal punto di vista informazionale), ma ancora formate da cromosomi costituiti da due cromatidi.\nProfase I.\nLa meiosi I si apre con la profase I, il processo pi\u00f9 lungo e complicato della divisione meiotica. Si suddivide in 5 stadi:\nDurante la profase I, inoltre, si sviluppa il fuso, costituito da due coppie di centrioli, situate ai poli opposti della cellula, da cui fuoriescono fibre di microtubuli. Tali fibre agganciano i cromosomi mediante il cinetocore, una piastra proteica situata a livello del centromero. La profase I pu\u00f2 durare per giorni o anche pi\u00f9 a lungo e occupa il 90% del tempo richiesto per quasi tutta la divisione meiotica.\nMetafase I.\nLe fibre del fuso si collegano ai cromosomi: ogni cromosoma, diviso in 2 cromatidi tenuti insieme dal centromero, \u00e8 legato tramite gli asteridi alle fibre del fuso. Le fibre allineano tutti i cromosomi lungo la piastra equatoriale (linea immaginaria al centro della cellula).\nAnafase I.\nA differenza dell'anafase mitotica, durante questa fase i cromatidi fratelli restano attaccati per mezzo dei centromeri, mentre i cromosomi omologhi si staccano e migrano ai poli opposti della cellula. In questo modo si ha un corredo cromosomico aploide proprio perch\u00e9 sono gli omologhi parentali a separarsi.\nTelofase I.\nLa telofase I pu\u00f2 variare a seconda della specie. In seguito alla migrazione dei cromosomi omologhi verso i poli opposti della cellula, si pu\u00f2 verificare la formazione della membrana nucleare e la citodieresi con la conseguente scissione cellulare, come avveniva nella mitosi; oppure vi \u00e8 la semplice migrazione dei cromosomi senza scissione.\nInterfase I.\nIn alcuni casi, terminata la meiosi I, pu\u00f2 avvenire l'Interfase (o \"interchinesi\") in cui i cromosomi si despiralizzano; in molte specie si passa invece direttamente dalla telofase I alla profase II.\nMeiosi II.\nLa seconda divisione meiotica \u00e8 identica alla mitosi: i cromatidi fratelli si separano e sono generate quattro cellule aploidi con lo stesso materiale genetico delle due cellule madri, ovvero le due cellule aploidi risultanti dalla Meiosi I.\nProfase II.\nCompaiono nuovamente le fibre del fuso che agganciano i cinetocori dei cromosomi. Nel caso si sia verificata una scissione durante la telofase I, la membrana nucleare si dissolve affinch\u00e9 i microtubuli del fuso possano attaccarsi ai cromosomi.\nMetafase II.\nI cromosomi si allineano sulla piastra equatoriale; ogni cromosoma \u00e8 costituito da due cromatidi fratelli.\nAnafase II.\nI centromeri dei cromosomi dei cromatidi fratelli si staccano, i cromatidi si dividono, e vengono portati verso i due poli opposti della cellula dalle fibre del fuso.\nTelofase II.\nAi poli opposti della cellula si cominciano a formare i nuclei e avviene la citodieresi, con la conseguente scissione cellulare e i microtubuli del fuso scompaiono. I quattro nuclei contengono un numero aploide di cromosomi.\nRicapitolando: nella meiosi si passa da una cellula immatura con patrimonio genetico (corredo cromosomico) diploide 2n con contenuto di cromatina 4C a quattro cellule mature \"aploidi\" n con contenuto di cromatina 1C.\nSinapsi e crossing-over.\nLa \"sinapsi\" \u00e8 quel processo mediante il quale i cromosomi omologhi si mettono in coppia durante la profase I. Ciascun cromosoma \u00e8 formato da due cromatidi, e quindi quattro cromatidi formano una tetrade. In seguito alla sinapsi degli omologhi pu\u00f2 avvenire il \"crossing-over\", un processo mediante il quale i cromatidi non fratelli di cromosomi omologhi si scambiano parti equivalenti, determinando nuove combinazioni di geni e favorendo l'evoluzione. Il risultato visibile del crossing-over \u00e8 una struttura a croce chiamata \"chiasma\". In ciascun chiasma i cromosomi omologhi possono scambiarsi segmenti di cromatidi.\nMeiosi umana.\nCome negli altri organismi aventi una riproduzione sessuata, nell'essere umano i gameti subiscono due divisioni meiotiche al fine di dimezzare il corredo diploide e renderlo aploide, prima di giungere a maturazione completa e quindi essere pronti per la fecondazione.\nNell'uomo avviene la \"spermatogenesi\", al termine della quale giunge a piena maturazione lo spermatozoo, il gamete maschile:\nNelle donne avviene l\"'ovogenesi\", al termine della quale giunge a piena maturazione l'ovulo, il gamete femminile:\nIl processo meiotico rimane sospeso fino alla pubert\u00e0, quando vengono meno gli stimoli inibitori che mantengono gli ovociti bloccati in Profase I.\nOvviamente nelle cellule somatiche (si intendono per somatiche le normali cellule del \"soma\" (corpo) con corredo diploide e non coinvolte quindi nella produzione dei gameti) questi processi non avvengono. La loro riproduzione segue infatti un sistema di duplicazione semplice detto \"mitosi\"."}
{"id": "80220", "revid": "125834591", "url": "https://it.wikipedia.org/wiki?curid=80220", "title": "Giovanni II di Castiglia", "text": "Origine.\nEra il figlio terzogenito del re di Castiglia e Le\u00f3n, Enrico III l'Infermo e di Caterina di Lancaster.\nBiografia.\nGiovanni, alla nascita, fu nominato principe delle Asturie, cio\u00e8 erede al trono.\nNel 1406, alla morte del padre, Giovanni divenne re, all'et\u00e0 di circa due anni, sotto la reggenza della madre e dello zio Ferdinando.\nReggenza.\nI reggenti di Giovanni II si divisero il regno di Castiglia, Caterina governava il nord: Galizia, Asturie, Cantabria, la Rioja ed il nord della Castiglia, mentre Ferdinando ebbe il governo di: Estremadura, parte dell'Andalusia parte della Murcia ed il sud della Castiglia. Le restanti parti dell'Andalusia e della Murcia erano in mano ai Mori del Sultanato di Granada, governato dalla dinastia dei Nasridi.\nMentre Ferdinando nella veste di reggente, efficacemente coadiuvato, si distinse per la sua prudente gestione degli affari di Stato; prosegu\u00ec la guerra contro il regno di Granada, iniziata da suo fratello Enrico III e si comport\u00f2 con molto valore alla conquista di Antequera, tanto che gli fu dato il soprannome di \"el d'Antequera\". Caterina invece si appoggi\u00f2 ad un consiglio della corona, non govern\u00f2 altrettanto bene, anche perch\u00e9 si affid\u00f2 ad una consigliera, Eleonora Lopez di Cordova, che le era diventata molto intima e a quanto pare, anche molto astuta, si arricch\u00ec, aumentando le sue propriet\u00e0 sino a che, nel 1412, fu fermata e allontanata dalla corte.\nNel 1411, Ferdinando d'Antequera, a nome di Giovanni II stipul\u00f2 la pace col re del Portogallo, Giovanni I, ponendo fine alla guerra che era iniziata nel 1383.\nNel periodo che suo zio era reggente del regno di Castiglia, Giovanni II, ancora minorenne fu promesso in matrimonio alla cugina prima, di nove anni pi\u00f9 vecchia, Maria, che era figlia di Ferdinando I e di Eleonora d'Alburquerque (1374-1435).\nQuando, nel 1410, mor\u00ec il re della corona d'Aragona e re di Sicilia, Martino il Vecchio, prozio di Giovanni (sua nonna, madre di Enrico III e di Ferdinando, Eleonora, era sorella di Martino il Vecchio), lo zio Ferdinando fu tra i pretendenti al trono aragonese e nei due anni che seguirono, conosciuti come interregno aragonese, non disdegn\u00f2 di entrare in armi in Aragona, per difendere i suoi interessi.Prima che si arrivasse ad una guerra civile, le cortes di Catalogna, di Valencia e d'Aragona decisero per un arbitrato, che port\u00f2 al Compromesso di Caspe, del 1412.\nInterferenze aragonesi sul regno di Castiglia.\nDopo il compromesso di Caspe (1412), suo zio, Ferdinando divenne re della corona d'Aragona, dovette abbandonare la Castiglia per l'Aragona e la madre, Caterina, rimase unica reggente, sempre coadiuvata da un consiglio della corona. Comunque Ferdinando lasci\u00f2 in Castiglia i tre figli Alfonso (il futuro re d'Aragona Alfonso V), Giovanni (il futuro re d'Aragona e di Navarra, Giovanni II) ed Enrico, detti \"gli infanti d'Aragona\", che presero il suo posto alla guida della famiglia (Trast\u00e1mara) reale di Castiglia e lo sostituirono nel consiglio reale di Giovanni II, che aiutava la reggente, Caterina, come da espressa volont\u00e0 del defunto re Enrico III l'Infermo. Dopo che Alfonso, nel 1415, dovette lasciare la Castiglia per coadiuvare il padre nel governare la corona d'Aragona, e, nel 1416, alla morte del padre, era divenuto re d'Aragona, gli \"infanti d'Aragona\" Giovanni ed Enrico, costantemente in lotta con la fazione di nobili, capeggiata da \u00c1lvaro de Luna, che si opponevano alla loro invadenza, coadiuvarono la zia Caterina, nella reggenza del regno.\nNel 1418, la madre di Giovanni II, Caterina, mor\u00ec e l'invadenza degli \"infanti d'Aragona\", rimasti unici reggenti, aument\u00f2; il re, cominci\u00f2 ad appoggiarsi al nobile \u00c1lvaro de Luna, nipote dell'arcivescovo di Toledo. Nel 1419, Giovanni II fu dichiarato maggiorenne, ma continuando a preferire la letteratura, le galanterie di corte ed i passatempi vari, ai gravosi impegni di governo, concesse sempre pi\u00f9 potere ad \u00c1lvaro de Luna.\nGli \"infanti d'Aragona\", Giovanni ma soprattutto il fratello Enrico, furono costantemente in lotta con la fazione di nobili che, opponendosi alla loro invadenza e che si stava coagulando attorno al re e ad \u00c1lvaro de Luna e che prendeva il nome di partito realista. I due riuscirono a prendere il controllo sul cugino: Giovanni II ed Enrico presero il potere con il \"Golpe di Tordesillas\", del 1420: mentre la corte si trovava a Tordesillas, Enrico finse di lasciare la citt\u00e0 con il suo seguito di armati; invece si diresse al palazzo reale dove alcuni complici, tra cui il vescovo di Tordesillas, dall'interno aprirono loro le porte e per merito della sorpresa si impadronirono del palazzo. Arrestati tutti i loro oppositori, Enrico raggiunse la camera del re, che dormiva e lo ragguagli\u00f2 della nuova situazione. La prima conseguenza del golpe fu che, il 4 di agosto, nella cattedrale d'Avila Giovanni II spos\u00f2 la cugina prima, la sorella degli \"infanti di Aragona\", Enrico, Giovanni ed il re della corona d'Aragona, Alfonso V, Maria, a cui era stato promesso quando era bambino.\nEnrico aveva cos\u00ec ottenuto il pieno controllo sul regno di Castiglia. Questa posizione privilegiata provoc\u00f2 la reazione di \u00c1lvaro de Luna, consigliere personale del re, che, accordatosi con Giovanni, il fratello di Enrico, nel giugno del 1422, lo fece arrestare a Madrid, e gli fece requisire tutte le sue propriet\u00e0.\n\u00c1lvaro de Luna (\u00c1lvaro venne richiamato e poi allontanato da corte diverse volte, nel corso dei 43 anni che trascorse accanto a Giovanni II), nel 1423, fu nominato conestabile di Castiglia e tenne il potere per alcuni anni.Enrico, per le pressioni esercitate dal re della corona d'Aragona, suo fratello maggiore, Alfonso V il Magnanimo, che aveva minacciato di invadere la Castiglia, fu rilasciato nel 1427 e tutti i suoi titoli gli furono restituiti. Enrico per\u00f2 continu\u00f2 assieme al fratello Giovanni a interferire nelle questioni del regno di Castiglia, per cui, per appoggiare i suoi fratelli, gli \"infanti di Aragona\", Alfonso V il Magnanimo, nel 1429, invase il regno di Castiglia iniziando una guerra che termin\u00f2 col trattato di Majano (\"Treguas de Majano\") del luglio 1430, con cui si pose fine all'invasione aragonese della Castiglia, Enrico e Giovanni furono esiliati in Aragona mentre tutte le loro propriet\u00e0 in Castiglia vennero confiscate.\nNel 1431, Giovanni II e \u00c1lvaro de Luna ripresero la guerra contro il Sultanato di Granada e le truppe castigliane, dopo aver occupato Jimena de la Frontera, avanzarono verso la capitale del regno dei Mori, riportarono una vittoria nella battaglia di La Higueruela il 1\u00ba luglio del 1431, senza per\u00f2 riuscire a raggiungere Granada.\nAscesa e caduta di \u00c1lvaro de Luna.\nIl potere di Alvaro continu\u00f2 a crescere, ma la cosa provoc\u00f2 malcontento tra l'alta nobilt\u00e0, e alcune decisioni (come l'arresto di Pedro Manrique, nel 1437), diedero l'avvio ad una ribellione; la nobilt\u00e0, dopo che, nel 1436, Giovanni, ora re di Navarra, era stato riabilitato, torn\u00f2 ad appoggiare gli \"infanti\" Giovanni ed Enrico che, nel 1438, rientrarono per l'ultima volta in Castiglia, ripresero il potere e fecero esiliare \u00c1lvaro de Luna, nel corso del 1439. \u00c1lvaro per\u00f2 rientr\u00f2, riorganizz\u00f2 la sua fazione e, dopo una serie di incontri e trattati, a seguito del colpo di Stato di R\u00e1maga (il re Giovanni II fu fatto prigioniero dal cugino Giovanni) del 1443, si arriv\u00f2 allo scontro decisivo, nella prima battaglia di Olmedo, del 14 maggio 1445 (dove gli \"infanti d'Aragona\" furono sconfitti), che decret\u00f2 il loro definitivo allontanamento dalla Castiglia; Enrico venne ferito ad una mano, che andata in gangrena, poco dopo lo port\u00f2 alla morte, mentre Giovanni, dato che la moglie, Bianca di Navarra, era morta si occup\u00f2 del regno di Navarra.\nNonostante questa vittoria la nobilt\u00e0 continu\u00f2 ad ostacolare l'opera del re e del suo conestabile, \u00c1lvaro de Luna.\nDopo che Maria d'Aragona era morta nel 1445, Giovanni II si spos\u00f2, in seconde nozze, il 17 agosto del 1447, a Madrigal de las Altas Torres con Isabella del Portogallo, figlia di don Giovanni d'Aviz (figlio del re del Portogallo Giovanni I d'Aviz e di sua moglie, Filippa di Lancaster, figlia Giovanni di Gand) e di Isabella di Braganza, figlia del duca di Braganza, Alfonso I, e di Beatriz Pereira de Alvim, l'unica figlia del conestabile del regno del Portogallo, Nuno \u00c1lvares Pereira.\nA partire da questo momento, dato che la regina, che aveva un notevole ascendente sul re, si schier\u00f2 col partito dei nobili, il connestabile, \u00c1lvaro de Luna, cominci\u00f2 ad avere la vita sempre pi\u00f9 difficile, fino a che fu fatto arrestare e processare, davanti ad un consiglio, con l'imputazione di aver tentato di controllare con la stregoneria la mente del re e quindi, trovato colpevole fu condannato a morte e giustiziato, il 2 giugno del 1453.\nGiovanni II mor\u00ec l'anno seguente, molto probabilmente assassinato, consegnando al figlio Enrico IV un trono traballante, un regno in cui il potere era saldamente nelle mani dell'alta nobilt\u00e0, alla quale il re non ebbe la forza (e nemmeno il carattere) per opporsi.\nGiovanni II mor\u00ec a Valladolid, il 20 luglio del 1454, gli successe il figlio, Enrico. Fu inumato nella Certosa di Miraflores, a Burgos.\nDiscendenza.\nGiovanni ebbe da Mar\u00eda quattro figli e due da Isabella:"}
{"id": "80221", "revid": "287204", "url": "https://it.wikipedia.org/wiki?curid=80221", "title": "Indice di correlazione di Pearson", "text": "In statistica, lindice di correlazione di Pearson (anche detto coefficiente di correlazione lineare o coefficiente di correlazione di Pearson o coefficiente di correlazione di Bravais-Pearson) tra due variabili statistiche \u00e8 un indice che esprime un'eventuale relazione di linearit\u00e0 tra esse. Secondo la disuguaglianza di Cauchy-Schwarz ha un valore compreso tra formula_1 e formula_2 dove formula_1 corrisponde alla perfetta correlazione lineare positiva, formula_4 corrisponde a un'assenza di correlazione lineare e formula_5 corrisponde alla perfetta correlazione lineare negativa. Fu sviluppato da Karl Pearson da un'idea introdotta da Francis Galton nel 1880; la formula matematica fu derivata e pubblicata da Auguste Bravais nel 1844.La denominazione del coefficiente \u00e8 anche un esempio della legge di Stigler.\nDefinizione.\nDate due variabili statistiche formula_6 e formula_7, l'indice di correlazione di Pearson \u00e8 definito come la loro covarianza divisa per il prodotto delle deviazioni standard delle due variabili:\ndove formula_9 \u00e8 la covarianza tra formula_6 e formula_7 e formula_12 sono le due deviazioni standard.\nIl coefficiente assume sempre valori compresi tra formula_5 e formula_14\nCorrelazione e indipendenza.\nNella pratica si distinguono vari \"tipi\" di correlazione.\nInoltre per la correlazione diretta (e analogamente per quella inversa) si distingue:\nSe le due variabili sono indipendenti allora l'indice di correlazione vale 0. Non vale la conclusione opposta: in altri termini, l'incorrelazione \u00e8 condizione \"necessaria\" ma non \"sufficiente\" per l'indipendenza. Per esempio data la distribuzione\nabbiamo che formula_6 e formula_7 non sono indipendenti in quanto legate dalla relazione formula_30, ma formula_31.\nL'ipotesi di assenza di autocorrelazione \u00e8 pi\u00f9 restrittiva ed implica quella di indipendenza fra due variabili.\nL'indice di correlazione vale formula_32 in presenza di correlazione lineare positiva perfetta (cio\u00e8 formula_33, con formula_34), mentre vale formula_5 in presenza di correlazione lineare negativa perfetta (cio\u00e8 formula_33, con formula_37).\nValori prossimi a formula_1 (o formula_5) possono essere misurati anche in presenza di relazioni non lineari. Per esempio, la seguente relazione quadratica: formula_40\nproduce un coefficiente formula_41.\nGeneralizzazione a pi\u00f9 di due variabili.\nGli indici di correlazione di formula_42 variabili possono essere presentati in una matrice di correlazione, che \u00e8 una matrice quadrata di dimensione formula_43 avente sia sulle righe che sulle colonne le variabili oggetto di studio. La matrice \u00e8 simmetrica, cio\u00e8 formula_44, e i coefficienti sulla diagonale valgono formula_45 in quanto\nPropriet\u00e0 matematiche.\nUn valore dell'indice di correlazione uguale a formula_1 o formula_5 corrisponde a punti che si trovano esattamente su una linea retta. Il coefficiente di correlazione di Pearson \u00e8 simmetrico: formula_49\nUna propriet\u00e0 matematica caratteristica del coefficiente di correlazione di Pearson \u00e8 che non varia rispetto ai cambiamenti singoli della posizione e della scala delle due variabili. Cio\u00e8, possiamo trasformare formula_6 in formula_51 e trasformare formula_7 in formula_53 dove formula_54 e formula_55 sono costanti reali con formula_56 senza modificare il coefficiente di correlazione."}
{"id": "80223", "revid": "179521", "url": "https://it.wikipedia.org/wiki?curid=80223", "title": "Coppa del Mondo di sci alpino", "text": "La Coppa del Mondo di sci alpino \u00e8 un circuito professionistico internazionale di gare di sci alpino organizzato annualmente dalla Federazione Internazionale Sci (FIS), a partire dalla stagione 1966/1967, a cui prendono parte gli atleti selezionati delle varie squadre nazionali di sci alpino.\nDescrizione.\nLe gare si svolgono abitualmente da fine ottobre a marzo nelle principali localit\u00e0 sciistiche dell'Europa e del Nord America, e occasionalmente in Giappone e Corea del Sud. In passato si sono tenute gare anche nell'emisfero australe, nei mesi di luglio o agosto; le stazioni sciistiche interessate da queste competizioni erano situate in Argentina, Australia e Nuova Zelanda. Esistono due circuiti separati per gli uomini e per le donne.\nLe discipline in cui si gareggia sono: discesa libera, supergigante (introdotto nel 1986), slalom gigante, slalom speciale e slalom parallelo (introdotto dal 2011). Dal 2007 al 2020 si \u00e8 gareggiato anche nella discipilna della combinata (o, pi\u00f9 spesso, supercombinata).\nAi primi 30 classificati di ogni singola gara vengono assegnati punti come segue: \nNon viene assegnato punteggio qualora i classificatisi entro il 30\u00ba posto abbiano subito un distacco maggiore dell'8 % del tempo del 1\u00ba classificato.\nLa somma dei punteggi realizzati in tutte le discipline determina la classifica generale e assegna, al completamento delle gare, la Coppa del Mondo. Viene inoltre stilata una classifica per ogni singola disciplina, sommando i punti conquistati in gare della medesima specialit\u00e0. Anche ai vincitori delle classifiche di specialit\u00e0 viene assegnata una Coppa: la Coppa del Mondo di Specialit\u00e0.\nLa Coppa del Mondo si conclude con le Finali, ovvero un susseguirsi di una prova di tutte le specialit\u00e0 sia maschile che femminile raccolte nella medesima localit\u00e0. Le Finali hanno quindi anche la funzione di Test Event per le localit\u00e0 che l'anno seguente ospiteranno i Giochi Olimpici o i Campionati del Mondo. Alle Finali di Coppa del mondo partecipano, per ogni specialit\u00e0, i primi 25 della classifica specifica e il vincitore del Campionato mondiale juniores. Possono inoltre partecipare a tutte le specialit\u00e0 gli atleti che in classifica generale abbiano totalizzato un certo numero di punti. Per la stagione 2021, ad esempio, il minimo era fissato a 400 punti. Per le finali non \u00e8 prevista l\u2019eventuale sostituzione di atleti che rinunciano a gareggiare nelle rispettive prove di specialit\u00e0. Considerato il numero limitato di partecipanti ad ogni singola gara, nelle Finali viene assegnato il medesimo punteggio delle precedenti gare della stagione e sopra elencato, ma limitatamente ai primi 15 classificati.\nA volte le gare possono essere annullate o rinviate per maltempo (pioggia, neve, vento, nebbia).\nIl trofeo \u00e8 una sfera di cristallo in pezzo unico con un piedistallo anch'esso di cristallo e rappresenta un Mondo di ghiaccio. \u00c8 lo stesso trofeo consegnato ai vincitori delle altre Coppe del Mondo organizzate dalla FIS (sci di fondo, salto con gli sci, combinata nordica, ecc.).\nCircuito e piste da sci.\nIl circuito della Coppa del Mondo segue appuntamenti quasi fissi e consolidati di anno in anno. Queste sono alcune delle localit\u00e0 pi\u00f9 conosciute:\nCoppa del Mondo Generale.\nMaggiori vincitori di Coppe del Mondo.\nIl record assoluto di Coppe del Mondo vinte spetta all'austriaco Marcel Hirscher, che ha vinto otto coppe - consecutive.\nLo seguono con sei l'austriaca Annemarie Moser-Pr\u00f6ll, con cinque il lussemburghese Marc Girardelli e, con quattro, l'italiano Gustav Th\u00f6ni, lo svizzero Pirmin Zurbriggen, l'austriaco Hermann Maier e la statunitense Lindsey Vonn.\nCoppe di specialit\u00e0.\nOltre alla Coppa del Mondo generale, la FIS assegna una Coppa del Mondo anche ai vincitori delle classifiche delle singole specialit\u00e0 dello sci alpino. Il trofeo \u00e8 sempre una sfera di cristallo, ma di dimensioni ridotte rispetto a quello consegnato ai vincitori della Coppa del Mondo assoluta; per questo motivo le Coppe del Mondo di specialit\u00e0 vengono spesso chiamate colloquialmente \"Coppette\".\nLe Coppe di specialit\u00e0 assegnate dalla FIS sono sei:\nIl record di vittorie di coppe di specialit\u00e0 appartiene all'americana Lindsey Vonn che ne ha vinte 16 in carriera.\nI pi\u00f9 vittoriosi.\nIl record di vittorie nelle singole gare di Coppa del Mondo appartiene allo svedese Ingemar Stenmark, che ha vinto 86 volte in carriera, seguito dall'americana Lindsey Vonn con 82. L'atleta pi\u00f9 vittorioso in attivit\u00e0 \u00e8 Mikaela Shiffrin con 73.\nNelle seguenti tabelle sono indicati gli atleti con almeno 20 vittorie.\nPi\u00f9 vittoriosi in discipline veloci.\nNelle seguenti tabelle sono indicati gli atleti e le atlete che hanno vinto almeno 15 gare di coppa del mondo nelle discipline veloci.\nPi\u00f9 vittoriosi in discipline tecniche.\nNelle seguenti tabelle sono indicati gli atleti e le atlete che hanno vinto almeno 15 gare di coppa del mondo nelle discipline techniche.\nI polivalenti.\nSono pochi gli atleti polivalenti, coloro cio\u00e8 che sono riusciti a vincere in tutte le discipline dello sci alpino. Le seguenti tabelle ordinano gli atleti in base al numero di volte in cui hanno vinto almeno una gara in tutte le discipline (non necessariamente nel corso della stessa stagione).\nGli atleti sono suddivisi in quattro epoche: la prima precedente all'introduzione della combinata avvenuta nella stagione 1974/1975, la seconda precedente all'introduzione del supergigante avvenuta nella stagione 1982/1983, la terza precedente alla reintroduzione del parallelo avvenuta nella stagione 2010/2011, la quarta comprende gli atleti che hanno vinto nelle cinque specialit\u00e0 e l'unico atleta che ha vinto le sei specialit\u00e0 attuali.\nUomini (Prima del 2010/2011).\nPrima della stagione 2010/2011\nUomini (Prima del 1974/1975).\nPrima della stagione 1974/1975\nDonne (Prima del 2010/2011).\nPrima della stagione 2010/2011\nDonne (Prima del 1982/1983).\nPrima della stagione 1982/1983\nDonne (Prima del 1974/1975).\nPrima della stagione 1974/1975\nVittorie in una singola stagione.\nI seguenti sciatori e le seguenti sciatrici hanno vinto almeno 10 gare di coppa del mondo in una singola stagione.\nPi\u00f9 grandi sciatori della storia.\nBasato su un database sciistico (\"Alpine Skiing Database\") attivo dal 1966, anno di inizio delle competizioni. Si tratta di una classifica che tiene conto, con peso differente, dei risultati ottenuti in tre diverse categorie: Giochi olimpici, Campionati mondiali e Coppa del mondo (Coppe del Mondo Generali, Coppe di Specialit\u00e0 e risultati nella top 10 delle singole gare di Coppa del Mondo).\nCoppe di cristallo.\nLa Coppa di cristallo (Coppa del Mondo generale), assegnata al vincitore della classifica generale, \u00e8 stata introdotta dalla stagione 1966/1967. Dalla stagione 1976/1977, sono stati premiati con medaglie anche i vincitori delle classifiche delle singole specialit\u00e0. Queste medaglie hanno lo stesso valore delle \"Coppette\" (Coppe del Mondo di specialit\u00e0), che comparirono per la prima volta nella stagione successiva. Per quanto riguarda il Super-G, la Coppa del Mondo di specialit\u00e0 \u00e8 stata assegnata dalla stagione 1985/1986. Nelle tre stagioni precedenti, i punti ottenuti nelle gare di Super-G sono stati aggiunti e calcolati nella classifica di slalom gigante. La Coppa del Mondo di Combinata \u00e8 assegnata dalla stagione 2006/2007, con un'interruzione tra la stagione 2012/2013 e la stagione 2014/2015."}
{"id": "80231", "revid": "91078", "url": "https://it.wikipedia.org/wiki?curid=80231", "title": "Edera", "text": ""}
{"id": "80232", "revid": "466539", "url": "https://it.wikipedia.org/wiki?curid=80232", "title": "Coppa del Mondo di supergigante", "text": "La Coppa del Mondo di supergigante \u00e8 un trofeo assegnato annualmente dalla Federazione Internazionale Sci (FIS), a partire dalla stagione 1985-1986, allo sciatore e alla sciatrice che hanno ottenuto il punteggio complessivo pi\u00f9 alto nelle gare di supergigante del circuito della Coppa del Mondo di sci alpino.\nI primi supergiganti si disputarono a partire dall'edizione 1982-83 della Coppa del mondo, ma per le prime tre stagioni i risultati furono sommati a quelli conquistati nello slalom gigante.\nLo svolgimento.\nNel corso di una stagione di Coppa del Mondo di sci alpino, che si svolge abitualmente da fine ottobre a marzo, si disputano varie gare per ognuna delle specialit\u00e0 alpine. Ai primi 30 classificati di ogni singola gara vengono assegnati punti a scalare (100 punti al vincitore, 1 al 30\u00b0).\nLa classifica della Coppa del Mondo di supergigante viene stilata tenendo conto solo dei risultati dei super-G. Alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. Ha la stessa forma, ma con dimensioni pi\u00f9 piccole, del trofeo spettante ai vincitori della Coppa del Mondo di sci alpino.\nI vincitori.\nAlbo d'oro dei vincitori della Coppa del Mondo di supergigante maschile e femminile:"}
{"id": "80234", "revid": "402390", "url": "https://it.wikipedia.org/wiki?curid=80234", "title": "Bureau international des poids et mesures", "text": "Il Bureau international des poids et mesures (in italiano \"Ufficio internazionale dei pesi e delle misure\"), abbreviato come BIPM, \u00e8 un'organizzazione di metrologia, uno dei tre organismi costituiti su base internazionale al fine di mantenere il Sistema internazionale di unit\u00e0 di misura, nei termini stabiliti dalla Convenzione metrica.\nDescrizione.\nGli altri due organismi con questo incarico sono:\nIl \"Bureau\" ha sede nel \"Pavillon de Breteuil\" a S\u00e8vres, nel parco di Saint-Cloud, nei dintorni di Parigi, dove gode dello status della extraterritorialit\u00e0.\nCome viene dichiarato nel suo sito web:\nPresso la sede del \"Bureau\" \u00e8 depositato il prototipo internazionale del chilogrammo (unit\u00e0 di misura della massa nel SI). Il 20 maggio 2019 la massa \u00e8 stata l'ultima grandezza fondamentale del SI ad essere riferita ad una costante fisica (\u22484,595\u00d7107 mP), anzich\u00e9 ad un campione materiale.\nTutte le altre sette grandezze fondamentali sono state negli anni riferite a costanti matematiche o fisiche in modo da semplificare le operazioni di calibrazione e per non dover pi\u00f9 fare affidamento su campioni che per quanto ben conservati tendono a mutare nel tempo.\nNel corso della 26\u00aa Conferenza Generale dei Pesi e delle Misure, che si \u00e8 tenuta dal 13 al 16 novembre 2018 a Versailles, il chilogrammo \u00e8 stato ridefinito e di conseguenza il campione conservato presso il Bureau assume semplicemente un valore storico e documentale."}
{"id": "80236", "revid": "78273", "url": "https://it.wikipedia.org/wiki?curid=80236", "title": "BIPM", "text": ""}
{"id": "80237", "revid": "41815", "url": "https://it.wikipedia.org/wiki?curid=80237", "title": "Danza popolare", "text": "La danza popolare o tradizionale \u00e8 una danza appartenente al popolo, creata ed eseguita dal popolo, che ha le sue origini nella danza popolare, ma non \u00e8 pi\u00f9 eseguita dal popolo bens\u00ec da gruppi specializzati o gruppi amanti delle tradizioni.\nGeneralmente la danza popolare \u00e8 legata ai momenti di vita della comunit\u00e0 e viene danzata da ballerini spesso non professionisti, ma attenti studiosi delle tradizioni specifiche delle loro zone di provenienza. Dove \u00e8 morta, la tradizione rimane come manifestazione folcloristica. Le danze popolari vengono accompagnate da strumenti musicali tradizionali tipici delle aree di appartenenza. \nOgni paese del mondo ha le proprie danze: tra le altre ricordiamo le danze bulgare, francesi, basche, croate, russe, serbe, rumene, israeliane, ungheresi, spagnole, greche, ecc.\nIn Italia esistono aree culturali in cui le danze tradizionali sono ancora oggi vive e praticate da gruppi folkloristici e a volte anche dalla comunit\u00e0:"}
{"id": "80239", "revid": "1534511", "url": "https://it.wikipedia.org/wiki?curid=80239", "title": "Conf\u00e9rence g\u00e9n\u00e9rale des poids et mesures", "text": "La Conf\u00e9rence g\u00e9n\u00e9rale des poids et mesures (in italiano Conferenza generale dei pesi e delle misure, in acronimo CGPM) \u00e8 una delle tre organizzazioni costituite per gestire il Sistema internazionale di unit\u00e0 di misura (SI) nei termini della Convenzione del Metro del 1875, le altre due sono:\nLa Conferenza si riunisce a Parigi ogni 4, 5 o 6 anni. Nel 2002 la CGPM rappresentava 51 stati membri e 10 altri membri associati. Al 1\u00ba agosto 2011 i membri sono 55 e 34 gli Stati associati."}
{"id": "80243", "revid": "33689", "url": "https://it.wikipedia.org/wiki?curid=80243", "title": "Borsalino (copricapo)", "text": "Il borsalino \u00e8 un cappello invernale di feltro soffice che \u00e8 incavato nella sua lunghezza sotto la corona. La cupola \u00e8 a tronco di cono, pizzicottata nella parte anteriore da entrambe le parti, la tesa \u00e8 di media larghezza. Il nome \u00e8 un marchio registrato dall'azienda italiana di abbigliamento Borsalino, divenuto un nome comune per antonomasia.\n\u00c8 conosciuto in alcuni paesi anche come fedora, ma si distingue per la larghezza della tesa. Il borsalino presenta una tesa larga 6\u00a0cm e con una consistenza piuttosto rigida; il Fedora ha una tesa pi\u00f9 larga, mediamente di 7,5 \u2013 8 cm e con una mano decisamente pi\u00f9 morbida che si pu\u00f2 facilmente piegare di lato o in gi\u00f9. Anche i cappelli simili con una \"C-crown\" (una calotta per la testa in cima alla corona) vengono chiamati fedore. Il bordo lo circonda tutto e spesso \u00e8 presente pure una fascia. Il cappello trilby \u00e8 simile a un borsalino ma ha di solito un bordo pi\u00f9 corto e il retro del bordo \u00e8 pi\u00f9 alzato.\n\u00c8 stato usato dalla fine dell'800 fino agli anni 1950. Era usato nello sport, e pi\u00f9 tardi dagli uomini, perch\u00e9 andava di moda. Ha una fascia di stoffa pi\u00f9 scura che lo circonda.\nStoria.\nOriginariamente una moda femminile del XX secolo, il borsalino veniva usato intorno al 1920 come accessorio da uomini della classe agiata. La sua popolarit\u00e0 aument\u00f2 vertiginosamente fino a sostituire la Lobbia, cappello simile nella forma, negli anni '30. \u00c8 possibile trovare i borsalini in ogni colore ma il nero, il marrone e il rosso sono quelli pi\u00f9 comuni.\nIl termine \"fedora\" entr\u00f2 nell'uso a partire dal 1891. La parola deriva dal titolo di una sceneggiatura del 1882 di Victorien Sardou, scritta per Sarah Bernhardt. La commedia fu messa in scena per la prima volta in America nel 1889. Sarah interpretava la principessa Fedora, l'eroina della commedia, indossando un cappello simile a un borsalino. La fedora divent\u00f2 una moda femminile che dur\u00f2 fino alla prima parte del XX secolo. Quando il borsalino divenne una moda maschile, veniva spesso usato in citt\u00e0 perch\u00e9 elegante, perch\u00e9 consentiva di proteggere la testa dal vento e dalle intemperie, e per il fatto che poteva essere arrotolato quando non serviva. A partire dalla prima met\u00e0 del XX secolo, molti chared\u00ec e altri ebrei ortodossi indossavano borsalini neri e continuano tuttora.\nCome la bombetta, il borsalino ha perso popolarit\u00e0 alla fine degli anni '50 - inizio anni '60. Il cappello ha perso interesse anche prima nella West Coast degli Stati Uniti, nota per l'abbigliamento pi\u00f9 casual. L'assottigliamento di colletti e cravatte risult\u00f2 in cappelli con bordi pi\u00f9 corti; il borsalino veniva quindi ritenuto non essenziale. Inoltre la riduzione di dimensione delle auto della met\u00e0 degli anni '50 rendeva difficile indossare un cappello durante la guida. Agli inizi degli anni '70 il borsalino era considerato una moda finita e adottata solo da uomini anziani o pi\u00f9 tradizionali. Nelle recenti stagioni di moda, tuttavia, il borsalino \u00e8 stato oggetto di un revival. Anzich\u00e9 grigie, marroni e nere, le fedore ora hanno diversi colori e motivi. La pi\u00f9 comune \u00e8 quella a scacchi ma se ne vedono molte nere con strisce bianche.\nCultura di massa.\nDivenuto famoso soprattutto per essere stato usato abitualmente da personaggi celebri, quali Al Capone, Federico Fellini e Fran\u00e7ois Mitterrand, fa parte della storia del cinema grazie ad attori come Humphrey Bogart, Harrison Ford (nella parte di Indiana Jones), Dan Aykroyd e John Belushi nel film \"The Blues Brothers\" e Robert Englund nel ruolo di Freddy Krueger.\nIl cappello viene talvolta associato ai gangster dell'era del proibizionismo e ai detective che cercavano di portarli di fronte alla giustizia. \nNei film di Hollywood degli anni quaranta a indossarlo erano solitamente personaggi quali i detective privati e i gangster, o personaggi che interpretavano la parte del duro. L'abito solitamente indossato era un trench, e il personaggio di Humphrey Bogart in \"Casablanca\" ne \u00e8 un esempio famoso. Bench\u00e9 il borsalino fosse divenuto popolare 30 anni dopo l'era dei cowboy (1865-1890), \u00e8 comune nella maggior parte dei film western. Esso fu associato anche ai personaggi dei film noir. Nei vecchi B-movie, e nella serie di Indiana Jones, il borsalino serviva a coprire il volto per consentire alle controfigure di effettuare le peripezie pi\u00f9 pericolose con pi\u00f9 facilit\u00e0.\nIn particolare la manifattura di Alessandria concede l\u2019uso del proprio nome a due pellicole cult degli anni Settanta: \"Borsalino\" e \"Borsalino and Co.\". L\u2019idea \u00e8 di Alain Delon e Borsalino accetta a patto che sulle locandine appaia il logo dell\u2019azienda.\nI film che hanno un esplicito riferimento al borsalino anche nel titolo:\nNel 2011 il Museo della Triennale di Milano ha ospitato la mostra \"Il cinema con il cappello. Borsalino e altre storie\"."}
{"id": "80246", "revid": "481349", "url": "https://it.wikipedia.org/wiki?curid=80246", "title": "Cesare Zavattini", "text": "In ambito cinematografico, Zavattini (con all'attivo pi\u00f9 di 60 film) \u00e8 annoverato tra le figure pi\u00f9 rilevanti del neorealismo italiano, di cui fu anche un teorico.\nBiografia.\nNato a Luzzara, un piccolo comune in provincia di Reggio Emilia, il 20 settembre del 1902, da Arturo Zavattini e Ida Giovanardi, frequent\u00f2 le scuole elementari dapprima a Luzzara e in seguito a Bergamo, dove consegu\u00ec la licenza ginnasiale presso il liceo ginnasio Paolo Sarpi. Prosegu\u00ec gli studi ad Alatri (in provincia di Frosinone) presso il celebre liceo classico Conti Gentili; nella cittadina laziale trascorse tre anni che furono per lui \u00abestremamente interessanti\u00bb.\nDopo il liceo torn\u00f2 in Emilia. Si iscrisse alla Facolt\u00e0 di Legge dell'Universit\u00e0 di Parma. Il suo primo lavoro fu quello di istitutore nel convitto nazionale Maria Luigia di Parma. Fu insegnante di Giovannino Guareschi, Attilio Bertolucci e Pietro Bianchi. La sua pi\u00f9 grande passione fu per\u00f2 la scrittura.\nAttivit\u00e0 giornalistica.\nNel 1928 intraprese a Parma la carriera giornalistica. Il suo esordio giornalistico sulla \"Gazzetta di Parma\" \u00e8 datato 19 agosto 1926: Zavattini descrisse con ironia una gita scolastica con gli allievi del \u201cMaria Luigia\u201d. Nel 1929 svolse il servizio militare a Firenze. Frequent\u00f2 il Caff\u00e8 Le Giubbe Rosse, luogo d'incontro di letterati ed artisti di grande fama. Entr\u00f2 in contatto coi cosiddetti \u201csolariani\u201d: Vittorini, Bonsanti, Ferrata, Carocci, Montale, Ungaretti e Borgese.\nNel 1930 avvi\u00f2 una collaborazione con la Rizzoli Editore, che si prolung\u00f2 per un lustro. Zavattini si trasfer\u00ec a Milano e scrisse su varie riviste: \"Lei\", \"Novella\", \"Piccola\", \"Il Secolo Illustrato\" e \"Cinema illustrazione\". Su quest'ultima cur\u00f2 una rubrica, \"Cronache da Hollywood\", dove espresse la sua creativit\u00e0 inviando corrispondenze immaginarie dalla capitale mondiale del cinema, firmate con pseudonimi sempre cangianti (Jules Parme, Louis Sassoon, Kaiser Zha).\nLa fortunata rubrica dur\u00f2 dal 1930 al 1934, poi l'impegno di caporedattore (era stato nominato nel 1933) assorb\u00ec tutto il suo tempo. Alla fine di giugno 1935 succedette a Giuseppe Marotta come direttore responsabile.\nNel 1936 fond\u00f2 per la Rizzoli il \"Bertoldo\", fortunata rivista satirica, chiamando a dirigerla Giovanni Mosca. L'anno dopo, a causa di una serie di contrasti con Angelo Rizzoli, l'editore decise la risoluzione del contratto. Ma Zavattini non rimase disoccupato: venne subito assunto da Mondadori come direttore editoriale di tutti i periodici (fino al 1939). Per tre anni collabor\u00f2 al \"Marc'Aurelio\". Nel 1937 prese in gestione il quindicinale \"Grandi firme\" (fondato e diretto da Pitigrilli), che trasform\u00f2 con successo in un settimanale. Nell'aprile 1938 Pitigrilli gli cedette la direzione, ma in ottobre il Minculpop lo soppresse per un articolo giudicato disfattista. Zavattini non si arrese e prosegu\u00ec le pubblicazioni sostituendo la testata: dal 13 ottobre 1938 \"Grandi firme\" fu sostituito da \"Il Milione\" (sottotitolo: \u201cNovelle e variet\u00e0\u201d). Dal novembre 1938 diresse con Achille Campanile il settimanale umoristico \"Il Settebello\".. In esso tenne due rubriche (\u201cLettere di Zavattini\u201d e \u201cDiario di un timido\u201d) e dal primo numero del settimanale \"Grazia\" inaugur\u00f2 un\u2019altra rubrica rivolta alle mamme (\u201cI vostri bambini vi guardano\u201d). Dal 1\u00ba giugno 1939 scrisse recensioni cinematografiche sul settimanale \"Tempo\". A fine luglio si dimise da direttore editoriale della Mondadori conservando tuttavia la direzione di \"Ecco/Settebello\" (nuova testata subentrata a \"Settebello\") fino al 26 settembre 1940.\nScrittore.\nLa sua attivit\u00e0 di narratore, per lo pi\u00f9 umoristico, satirico, ironico, aveva preso l'avvio nel 1931 con l'opera \"Parliamo tanto di me\", che riscosse uno straordinario successo. Scrittore non sempre facile da inquadrare nelle \"correnti\" del Novecento, autore fortemente critico verso la societ\u00e0, osservata tanto nei suoi aspetti dolorosi quanto in quelli umoristici, Zavattini costitu\u00ec un fenomeno particolarissimo nell'ambito della letteratura italiana del Novecento. Nelle sue prime opere, dal 1931 al 1943, Zavattini (\u00abZa\u00bb per gli amici) present\u00f2, in forme e contenuti inconsueti, il rapporto tra realt\u00e0 e fantasia, cercando di privilegiare la prima attraverso originali mediazioni con la seconda. Oltre al libro d'esordio \"Parliamo tanto di me\", i suoi primi e pi\u00f9 noti lavori letterari furono \"I poveri sono matti\", del 1937, \"Io sono il diavolo\" (1941), \"Tot\u00f2 il buono\" (1943). Con \"Ipocrita 1943\" (1954 e 1955), riflessione sul ruolo dell'intellettuale, soprattutto durante e subito dopo il fascismo, la sua vena letteraria cambia in maniera significativa, portando a testi compositi come \"Straparole\" (1967) ed allo sperimentalismo radicale di \"(Non libro) pi\u00f9 disco\" (1970).\nNel cinema.\nNel 1934 si avvicin\u00f2 al mondo del cinema. Da quell'anno, oltre alla produzione letteraria e a quella pubblicistica, cominci\u00f2 a dedicarsi con assiduit\u00e0 alla settima arte come soggettista e sceneggiatore. Nel 1939 incontr\u00f2 Vittorio De Sica, con cui realizz\u00f2 una ventina di film, tra i quali capolavori del neorealismo come \"Sciusci\u00e0\" (1946), \"Ladri di biciclette\" (1948), \"Miracolo a Milano\" (1951), tratto dal suo romanzo \"Tot\u00f2 il buono\", \"Umberto D.\" (1952).\nTra i registi del cinema italiano e internazionale con i quali Zavattini lavor\u00f2 nei suoi oltre 80 film troviamo: Michelangelo Antonioni, Hall Bartlett, Alessandro Blasetti, Mauro Bolognini, Mario Camerini, Ren\u00e9 Cl\u00e9ment, Giuseppe De Santis, Federico Fellini, Pietro Germi, Alberto Lattuada, Mario Monicelli, Elio Petri, Dino Risi, Roberto Rossellini, Mario Soldati, Luchino Visconti, Damiano Damiani in \"L'isola di Arturo\" (1962).\nNel 1955 realizz\u00f2 un progetto con il celebre fotografo statunitense Paul Strand. L'idea era quella di raccontare la vita quotidiana di un paese italiano come specchio dello spirito di un popolo. L'opera fu edita da Einaudi con il titolo \"Un paese\". \u00c8 considerata uno dei classici della storia della fotografia in Italia.\nZavattini si distinse, dunque, per la produzione copiosissima di soggetti cinematografici e per l'attivit\u00e0 instancabile volta al rinnovamento del cinema, una forma d'arte che egli considerava duttile e popolare, che avrebbe voluto piegare al rinnovamento civile della societ\u00e0, sottraendola alle lusinghe del mercato. Non va dimenticata infatti la sua opera costante volta a svecchiare anche altre forme di espressione artistica. Sul piano letterario \nAltro.\nZavattini si ciment\u00f2 inoltre e fruttuosamente nella poesia. Una citazione particolare spetta al poemetto \"Toni Ligabue\" (1967), sull'infelice pittore \"naif\" Antonio Ligabue e alla serie di poesie scritte nel dialetto della sua terra, dal titolo \"Stricarm' in d'na parola\" (\"Stringermi in una parola\"), un libro che Pasolini defin\u00ec \"bello in assoluto\", uscito a Milano nel 1973.\nA Luzzara istitu\u00ec nel 1967 il Premio dei Na\u00effs e diede origine al primo e unico Museo Nazionale delle Arti Na\u00efves.\nOltre che scrittore, egli fu sceneggiatore di fumetti e soprattutto sceneggiatore cinematografico, commediografo, poeta, animatore culturale (in Italia e all'estero), promotore di cooperative culturali e di circoli del cinema. Dal dicembre 1952 fino al '65 Zavattini fu presidente della Federazione italiana dei circoli del cinema (la prima nata delle associazioni nazionali di cultura cinematografica in Italia, nel novembre 1947). Fu pittore sensibilissimo e amico di artisti come Carlo Carr\u00e0, Raffaele Carrieri e Sebastiano Carta. \nNel 1955, a coronamento di un impegno pluridecennale, gli venne assegnato il \"Premio mondiale per la Pace\". Nel 1973 ricevette il Premio simpatia, si tratta dell'Oscar capitolino per la solidariet\u00e0. Nel 1976 accett\u00f2 l'invito da parte di Radio Rai di condurre una trasmissione di varia attualit\u00e0. \"Voi ed io, punto a capo\" and\u00f2 in onda per venti puntate dalla casa romana dello scrittore. Il 25 ottobre 1976 Zavattini annunci\u00f2: \u201cE adesso dir\u00f2 una parola che finora alla radio non ha mai detto nessuno\u201d. Dopo una lunga pausa di silenzio disse: \u201cCazzo\u2026\u201d. Zavattini spiazz\u00f2 tutti, anche il regista, il giovane Beppe Grillo, che non era stato avvisato.\nNel 1979 contribu\u00ec alla fondazione dell'Archivio audiovisivo del movimento operaio e democratico, di cui fu presidente fino alla sua morte, e che . Nello stesso anno gli venne conferito il Premio Flaiano per la sceneggiatura per il complesso della produzione artistica. Nel 1982 diresse e interpret\u00f2, ormai ottantenne, il suo unico film da regista: \"La Verit\u00e0aaa\". Nel dicembre 1985 ottenne la cittadinanza onoraria di Alatri.\nLa morte lo colse ancora attivo, ottantasettenne, a Roma, il 13 ottobre 1989.\nCollezionista d'arte, si era specializzato nella raccolta di mini-quadri (quadre di dimensioni 8 x 10\u00a0cm.) ma anche nell'organizzazione di raccolte per altri: ad esempio la Collezione \"50 pittori per Roma\" promossa per il produttore Caramelli, o la Collezione \"I Miti Moderni (o del Dopoguerra)\" per Vittorio De Sica oppure, ancora, la Collezione \"Isa Miranda\".\nIl suo ingente patrimonio documentario \u00e8 stato raccolto e ordinato dal figlio Arturo. \u00c8 stato donato nel 2013 al Comune di Reggio Emilia che lo ha collocato presso la 'municipale' Biblioteca Panizzi.\nCesare Zavattini soggettista di fumetti.\nLa carriera di Cesare Zavattini soggettista fumettistico inizia per caso.\nRaccontava lui stesso di quando nel 1936 lavorava come direttore editoriale della Disney Mondadori, e un giorno il collega Federico Pedrocchi gli chiese per quale motivo non avesse mai pensato di creare una storia. Lo stesso Pedrocchi si offr\u00ec di scriverla sotto dettatura. \u00abFinii col mettere il piede sul tavolo e dettai la prima di queste storie\u00bb. Zavattini dichiar\u00f2 in un'intervista che in quel periodo non c'erano storie e lui, che di fantasia ne aveva, le inventava; se qualche suo collega aveva bisogno di idee, lui era pi\u00f9 che contento di dargliele. Ma se si divertiva cos\u00ec tanto, come mai inizi\u00f2 non firmando le sue opere? Sempre nella stessa intervista, disse: \"... per pudore, discutibile, di letterato\". Solo dopo molti anni e dietro pressione sia di Pedrocchi che di Mondadori si decise a firmare un racconto.\nLa carriera di Zavattini vanta tra l'altro la realizzazione di un ciclo dedicato a \u201cSaturno\u201d con la sceneggiatura di Pedrocchi e i disegni affidati a Giovanni Scolari. In questo primo lavoro fumettistico, l'autore si concentra sul genere fantascientifico, gi\u00e0 esplorato dai modelli americani. L'episodio \"Saturno contro la Terra\" esce per la prima volta nel 1936 sulle pagine dei \"Tre porcellini\", riedito l'anno seguente su \"Topolino\"; nelle successive puntate viene inserita la figura di Rebo, uno spietato dittatore di Saturno, pensando di farlo assomigliare a Flash Gordon (personaggio nato dall'ingegno di Alex Raymond), ma senza successo. Rebo, aiutato dal collega traditore Leducq, cerca di muovere guerra contro la Terra, ma si trover\u00e0 alle prese con le invenzioni di Marcus e il suo assistente Ciro, due scienziati.\nIl personaggio di Rebo \u00e8 stato citato da altri autori di fumetti.\nZavattini mostra la grande capacit\u00e0 di eludere i canoni \u00abpatriottici, eroici e romantici\u00bb del regime, nascondendosi dietro storie apparentemente rozze e manifestando al contempo uno spirito pacifista e un invito alla collaborazione dei popoli. Ma il suo impegno fumettistico non si limita alle guerre stellari con \"Saturno\": crea soggetti per altre storie, sempre sceneggiate da Pedrocchi. \"Aeroporto Z\", non scritto ma probabilmente ideato da lui, viene pubblicato su \"Topolino\"; qui i disegni sono affidati a Kurt Caesar, noto in Italia con il soprannome di Cesare Avai.\nNel 1937 per \"Zorro nella metropoli\" (16 puntate pubblicate tutte nel 1937) lo sceneggiatore \u00e8 Guido Martina e l'illustrazione \u00e8 affidata a Walter Molino; ad ospitare il fumetto sono le pagine di \"Paperino\". Questo racconto \u00e8 una critica dello sfruttamento del lavoro e dell'alienazione dominante nella vita delle grandi citt\u00e0. Pier Lorenzo De Vita illustra \"La primula rossa del Risorgimento\" edito nel 1938-39 sempre su \"Paperino\"; nei due episodi \"La compagnia dei sette\" pubblicati in \"Almanacco di Topolino\" nel 1938, Zavattini chiama i vari personaggi con i nomi dei suoi figli. Nel 1947 Zavattini per la prima volta firma uno dei suoi lavori: il fantascientifico \"Un uomo contro il mondo\", sceneggiato da Mario Gentilini (direttore della rivista \"Topolino\"), disegnato da Giovanni Scolari.\nL'ultimo lavoro fumettistico di Zavattini 1949 \u00e8 \"La grande avventura di Marco Za\" (Marco \u00e8 il nome di uno dei figli di Zavattini), disegnato ancora da De Vita, nel quale viene narrata l'epopea della liberazione di Roma da parte degli alleati. Questi fumetti furono tradotti in inglese nel tentativo di conquistare il mercato anglosassone. Umberto Mauri, cognato di Valentino Bompiani, intraprese questa coraggiosa strada per diffondere le avventure di \"Saturn against the earth\". Mauri nel 1930 aveva fondato la \"Helicon\", una societ\u00e0 che impegnandosi ad importare libri e fumetti stranieri in Italia, anticip\u00f2 un fenomeno che si realizzer\u00e0 poi completamente negli anni sessanta con i \"Disney italiani\". Un bombardamento nel 1944 rase al suolo la sede dell\"'Helicon\" impedendo il buon fine prefissato da Mauri, lasciando un velo di rimpianto in Zavattini che, se non \u00abfosse accaduto\u00bb, si sarebbe trovato a confrontarsi con una realt\u00e0 editoriale diversa."}
{"id": "80247", "revid": "919662", "url": "https://it.wikipedia.org/wiki?curid=80247", "title": "Coppa del Mondo di slalom gigante", "text": "La Coppa del Mondo di slalom gigante \u00e8 un trofeo assegnato annualmente dalla Federazione Internazionale Sci (FIS), a partire dalla stagione 1966/1967, allo sciatore e alla sciatrice che hanno ottenuto il punteggio complessivo pi\u00f9 alto nelle gare di slalom gigante del circuito della Coppa del Mondo di sci alpino.\nTra il 1982-83 e in 1984-85 la nuova specialit\u00e0 del supergigante non aveva una classifica di specialit\u00e0 a s\u00e9 stante, ma vedeva i suoi punti conteggiati insieme a quelli conquistati nello slalom gigante.\nLo svolgimento.\nNel corso di una stagione di Coppa del Mondo di sci alpino, che si svolge abitualmente da fine ottobre a marzo, si disputano varie gare per ognuna delle specialit\u00e0 alpine. Ai primi 30 classificati di ogni singola gara vengono assegnati punti a scalare (100 punti al vincitore, 1 al 30\u00b0) secondo l'ordinario sistema delle gare di coppa del mondo di sci alpino.\nLa classifica della Coppa del Mondo di slalom gigante viene stilata tenendo conto solo dei risultati dei giganti. Alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. Ha la stessa forma, ma con dimensioni pi\u00f9 piccole, del trofeo spettante ai vincitori della Coppa del Mondo di sci alpino.\nAlbo d'oro.\nAlbo d'oro dei vincitori della Coppa del Mondo di slalom gigante maschile e femminile:"}
{"id": "80249", "revid": "695155", "url": "https://it.wikipedia.org/wiki?curid=80249", "title": "Coppa del Mondo di slalom speciale", "text": "La Coppa del Mondo di slalom speciale \u00e8 un trofeo assegnato annualmente dalla Federazione Internazionale Sci (FIS), a partire dalla stagione 1966/1967, allo sciatore e alla sciatrice che hanno ottenuto il punteggio complessivo pi\u00f9 alto nelle gare di slalom speciale del circuito della Coppa del Mondo di sci alpino.\nLo svolgimento.\nNel corso di una stagione di Coppa del Mondo di sci alpino, che si svolge abitualmente da fine ottobre a marzo, si disputano varie gare per ognuna delle specialit\u00e0 alpine. Ai primi 30 classificati di ogni singola gara vengono assegnati punti a scalare (100 punti al vincitore, 1 al 30\u00b0).\nLa classifica della Coppa del Mondo di slalom speciale viene stilata tenendo conto solo dei risultati degli speciali. Alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. Ha la stessa forma, ma con dimensioni pi\u00f9 piccole, del trofeo spettante ai vincitori della Coppa del Mondo di sci alpino.\nI vincitori.\nAlbo d'oro dei vincitori della Coppa del Mondo di slalom speciale maschile e femminile:"}
{"id": "80250", "revid": "919662", "url": "https://it.wikipedia.org/wiki?curid=80250", "title": "Coppa del Mondo di discesa libera", "text": "La Coppa del Mondo di discesa libera \u00e8 un trofeo assegnato annualmente dalla Federazione Internazionale Sci (FIS), a partire dalla stagione 1966/1967, allo sciatore e alla sciatrice che hanno ottenuto il punteggio complessivo pi\u00f9 alto nelle gare di discesa libera del circuito della Coppa del Mondo di sci alpino.\nLo svolgimento.\nNel corso di una stagione di Coppa del Mondo di sci alpino, che si svolge abitualmente da fine ottobre a marzo, si disputano varie gare per ognuna delle specialit\u00e0 alpine. Ai primi 30 classificati di ogni singola gara vengono assegnati punti a scalare (100 punti al vincitore, 1 al 30\u00b0).\nLa classifica della Coppa del Mondo di discesa libera viene stilata tenendo conto solo dei risultati delle discese libere. Alla fine della stagione lo sciatore e la sciatrice con il punteggio complessivo pi\u00f9 alto vincono la Coppa del Mondo di specialit\u00e0.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. Ha la stessa forma, ma con dimensioni pi\u00f9 piccole, del trofeo spettante ai vincitori della Coppa del Mondo di sci alpino.\nI vincitori.\nAlbo d'oro dei vincitori della Coppa del Mondo di discesa libera maschile e femminile:"}
{"id": "80253", "revid": "2", "url": "https://it.wikipedia.org/wiki?curid=80253", "title": "FTP Server", "text": ""}
{"id": "80260", "revid": "2057018", "url": "https://it.wikipedia.org/wiki?curid=80260", "title": "Paoluccio Anafesto", "text": "Biografia.\nAl di l\u00e0 delle tradizioni, di lui si sa estremamente poco. Va detto, anzitutto, che le prime attestazioni lo riportano semplicemente come \"Paulicio\", mentre l'attuale forma Paoluccio, come pure il cognome Anafesto, compaiono pi\u00f9 tardi.\nTra i primi a parlarne \u00e8 lo storico Giovanni Diacono, vissuto a Venezia tra il X e l'XI secolo. Secondo il suo racconto, sin dalla met\u00e0 del VI secolo la \"Venetik\u00e0\", il distretto bizantino esteso sulle lagune venete, era governata da tribuni eletti annualmente. Tuttavia, dopo centocinquant'anni queste istituzioni si dimostravano inadeguate nel fronteggiare gli attacchi dei barbari, pertanto il patriarca di Grado, massima autorit\u00e0 ecclesiastica del territorio, convoc\u00f2 nella capitale Eraclea un'assemblea per eleggere un duca con mandato a vita su cui concentrare il potere. Dopo lunghe discussioni, la scelta cadde su Paoluccio, una delle personalit\u00e0 pi\u00f9 capaci e prestigiose della citt\u00e0, inaugurando cos\u00ec la serie dei centodiciannove dogi che governarono ininterrottamente Venezia sino al 1797 (fatta salva la parentesi del regime dei magistri militum).\nSecondo Giovanni l'episodio va collocato ai tempi dell'imperatore Anastasio II, quindi tra il 713 e il 715. Altre fonti parlano invece del 706 o, ancora, del 697; sarebbe quest'ultima la data pi\u00f9 corretta, in quanto tramandata dalla pi\u00f9 affidabile \"Chronica extensa\" di Andrea Dandolo.\nLa vicenda si inserisce nel pi\u00f9 ampio contesto dell'invasione longobarda dell'Italia, che port\u00f2 i Bizantini a militarizzare i domini rimasti in loro possesso. Al vertice di essi fu posto un esarca con sede a Ravenna che coordinava vari ufficiali, detti \"duces\" o \"magistri militum\", dislocati nelle varie unit\u00e0 territoriali; a questi erano a loro volta sottoposti i \"tribuni\" o \"comites\", a capo di singole citt\u00e0 o castelli. Fu cos\u00ec che anche la Venezia, inizialmente amministrata da vari tribuni o forse unita all'Istria in un'unica regione, divenne un Ducato a s\u00e9 stante.\nNelle cronache, tuttavia, non si fa cenno al conferimento formale della carica a Paulicio che avrebbe dovuto spettare all'esarca. Forse \u00e8 stata volutamente tralasciata dagli storiografi, da sempre riluttanti ad ammettere l'iniziale dipendenza da Costantinopoli, oppure si spiega con una momentanea crisi dell'autorit\u00e0 esarcale.\nPoche le notizie attorno al suo mandato, anche se viene ricordato come un governatore equilibrato; invero, ebbe dei rapporti difficili con il patriarca di Grado, ma non \u00e8 chiaro il motivo dei contrasti. Con Liutprando stipul\u00f2 un trattato di pace che ai tempi di Giovanni Diacono era ancora in vigore e defin\u00ec i confini di terraferma con il regno dei Longobardi (la cosiddetta \"terminatio liutprandina\"). Quest'ultimo accordo \u00e8 citato nel \"Pactum Lotharii\" dell'841, nel quale si riporta che, per quanto riguarda i confini di Cittanova, si considerava valido quando concluso tra il re Liutprando, il duca Paulicio e il \"magister militum\" Marcello.\nSecondo le fonti, mor\u00ec dopo vent'anni e sei mesi di governo (quindi, secondo la datazione pi\u00f9 probabile, nel 717) e venne sepolto a Eraclea. Verosimilmente spir\u00f2 di morte naturale, ma alcuni storici antichi lo dicono vittima di una rivolta perpetuata da alcuni maggiorenti di Malamocco ed Equilio che uccisero anche i suoi figli (ad eccezione di un chierico che ne avrebbe continuato la discendenza). Gli successe Marcello, forse lo stesso menzionato nel \"Pactum Lotharii\".\nStoricit\u00e0.\nA partire dal Novecento molti studiosi hanno messo in forte dubbio la storicit\u00e0 di Paulicio.\nDi grande interesse quanto avanzato da Roberto Cessi secondo il quale il primo doge eletto dai Venetici sarebbe stato Orso, salito al potere nel 726 durante una rivolta contro la politica iconoclasta perpetuata dall'imperatore Leone III Isaurico. Lo storico, ritenendo inaffidabili le serie tradizionali dei dogi veneziani, sostiene che all'epoca di Paulicio le lagune fossero ancora pienamente dipendenti da Bisanzio, pertanto \u00e8 improbabile che la popolazione avesse preso l'iniziativa di eleggere un proprio governante.\nRiguardo a quanto riportato nel \"Pactum Lotharii\", Cessi dubita che un duca venetico potesse concludere accordi confinari, in quanto essi erano prerogativa dell'imperatore. Sulla base di ci\u00f2, ha ipotizzato che il duca Paulicio fosse in realt\u00e0 l'esarca Paolo, che attorno al 727 rappresentava la massima autorit\u00e0 bizantina in Italia; \"Paulicius\" altro non sarebbe che una derivazione da \"Paulus patricius\", riferimento al rango nobiliare del governatore.\nAltre ipotesi pi\u00f9 recenti credono che Paulicio fosse in realt\u00e0 il duca longobardo di Treviso e ritiene la \"terminatio liutprandina\" il risultato dei rapporti tra le aree di confine dell'epoca."}
{"id": "80261", "revid": "21", "url": "https://it.wikipedia.org/wiki?curid=80261", "title": "Grazie signora Thatcher", "text": ""}
{"id": "80262", "revid": "827882", "url": "https://it.wikipedia.org/wiki?curid=80262", "title": "Sud Est (Inghilterra)", "text": "Il Sud Est (\"South East\" in inglese) \u00e8 una delle regioni ufficiali dell'Inghilterra. La regione confina con il Sud Ovest a ovest, con le Midlands Occidentali e le Midlands Orientali a nord, con l'Est dell'Inghilterra e la Grande Londra a nord-est, con il Mare del Nord a est e con il Canale della Manica a sud. La regione \u00e8 collegata con la regione francese Hauts-de-France tramite l'Eurotunnel. Fino alla fine degli anni 1990 le contee dell'Essex, dell'Hertfordshire e del Bedfordshire erano anch'esse incluse ai fini ufficiali.\nNell'uso ufficioso il Sud Est pu\u00f2 riferirsi ad una zona variabile - a volte solo al Kent, all'East Sussex, al West Sussex e al Surrey. L'accezione pi\u00f9 comunemente usata \u00e8 probabilmente l'ex designazione ufficiale sopra descritta, che corrisponde approssimativamente con la London commuter belt. La regione era stata dotata di un'assemblea nominata dalle contee, ma \u00e8 stata abolita il 31 marzo 2009, e si \u00e8 riusciti a mettere in piedi solo un coordinamento, \"South East England Councils\"."}
{"id": "80264", "revid": "57342", "url": "https://it.wikipedia.org/wiki?curid=80264", "title": "Alain Resnais", "text": "Fu uno degli ispiratori teorici della Nouvelle Vague, di cui fu sempre punto di riferimento, pur non aderendovi mai ufficialmente. Si distinse anche per la sua attivit\u00e0 di teorico del cinema.\n\u00c8 ricordato a livello internazionale soprattutto per il suo capolavoro \"Hiroshima mon amour\" (1959), considerato una delle prime opere ispiratrici della Nouvelle Vague e uno dei film francesi pi\u00f9 celebri in assoluto. \nDurante la sua lunga carriera vinse numerosi premi cinematografici tra cui un Golden Globe, un Premio BAFTA, sei Premi C\u00e9sar, il Leone d'oro al Festival di Venezia e due Orsi d'argento al Festival di Berlino.\nBiografia.\nAlain Resnais () nacque figlio unico di una famiglia della borghesia francese: il padre era un farmacista e i genitori possedevano una propriet\u00e0 nel Golfo di Morbihan, luogo che ricorder\u00e0 in \"Mio zio d'America\". Fin da bambino, non godette di buona salute e fu soggetto frequentemente ad attacchi di asma. La madre lo incoraggi\u00f2 a interessarsi alla cultura, iniziandolo specialmente alla musica classica; si appassion\u00f2 anche alla fotografia, al fumetto e alle opere di Harry Dickson, Marcel Proust e Andr\u00e9 Breton. A quattordici anni gir\u00f2 il suo primo cortometraggio, \"L'aventure de Guy\". Nel 1940 progett\u00f2 di recarsi in Algeria, ma rimase a Nizza, dove si diplom\u00f2: questo periodo della sua vita verr\u00e0 evocato in \"L'amour \u00e0 mort\".\nNel 1941 si trasfer\u00ec a Parigi (dove non ebbe pi\u00f9 crisi di asma) e l'anno successivo ottenne un piccolo ruolo nel film \"L'amore e il diavolo\" di Marcel Carn\u00e9. Nel 1943 venne fondata la scuola francese di cinema IDHEC e una sua amica montatrice, Myriam, gli consigli\u00f2 di iscriversi. Resnais super\u00f2 gli esami di ammissione arrivando secondo nelle graduatorie e frequent\u00f2 la scuola insieme ad Henri Colpi. L'insegnamento lo deluse profondamente e decise di lasciare l'istituto appena l'anno successivo. Nel 1946 diresse il lungometraggio \"Ouvert pour cause d'inventaire\" con G\u00e9rard Philipe, che viveva nel suo stesso palazzo in rue du Dragon, e Dani\u00e8le Delorme. Nello stesso anno fu montatore e assistente alla regia di Nicole V\u00e9dr\u00e8s per il film \"Paris 1900\". Gir\u00f2 poi una ventina di documentari di argomento artistico, tra i quali \"Van Gogh\" (1948), che vinse l'Oscar per il commento scritto da Gaston Diehl e Robert Hessens, e \"Guernica\" (1950), che accosta le opere di Picasso all'orrore del bombardamento della cittadina basca. Nel 1953 diresse con Chris Marker \"Les statues meurent aussi\", pamphlet sulla mercificazione dell'arte africana ad opera dell'occidente, che venne sequestrato e modificato dalla censura. Due anni dopo si afferm\u00f2 definitivamente con \"Notte e nebbia\" (1955), documentario sull'Olocausto girato nel campo di concentramento di Auschwitz.\nDopo pi\u00f9 di dieci anni dedicati alla produzione di film documentari, sull'onda della Nouvelle Vague Resnais esord\u00ec nel lungometraggio di fiction con \"Hiroshima mon amour\" (1959), da una sceneggiatura di Marguerite Duras, che riscosse grande successo critico. Il successivo \"L'anno scorso a Marienbad\" (1961), scritto da Alain Robbe-Grillet, \u00e8 un complesso esperimento di decostruzione narrativa con evidenti rimandi al contemporaneo Nouveau Roman, di cui Robbe-Grillet era l'esponente principale. Come gi\u00e0 in \"Hiroshima mon amour\", i film successivi furono segnati da un forte impegno politico: \"Muriel, il tempo di un ritorno\" (1963) racconta gli effetti traumatici della guerra d'Algeria su un giovane soldato; \"La guerra \u00e8 finita\" (1966), da una sceneggiatura di Jean Sempr\u00fan, \u00e8 la storia di un tormentato militante antifranchista spagnolo interpretato da Yves Montand. Nel 1968, dopo alcuni episodi dei film collettivi \"Cin\u00e9tracts\" e \"Lontano dal Vietnam\" (sorta di cine-volantini dal forte impegno politico, dedicati rispettivamente alla situazione politica francese e alla guerra in Vietnam), Resnais gir\u00f2 \"Je t'aime, je t'aime - Anatomia di un suicidio\", che si rivel\u00f2 un flop commerciale. A causa dell'insuccesso del film, Resnais non ricevette pi\u00f9 offerte di lavoro e decise di partire per New York, dove rimarr\u00e0 dal 1969 (anno del matrimonio con Florence Malraux) al 1971.\nRiprese le file della sua carriera nel 1974 con \"Stavisky, il grande truffatore\", una rievocazione degli scandali finanziari e politici della Terza repubblica attraverso la biografia del faccendiere Alexandre Stavisky. Nel 1977 ritrov\u00f2 il gusto per la sperimentazione formale con \"Providence\" (suo unico film in lingua inglese), criptica e affascinante riflessione sui rapporti tra autore e universo letterario. L'interesse per i temi psicologici ritorn\u00f2 anche in \"Mio zio d'America\" (1980), un curioso film-saggio che espone le teorie del fisiologo Henri Laborit sui meccanismi di difesa del cervello (conflitto, fuga, autodistruzione), esposte da lui medesimo e illustrate attraverso le vicende di tre personaggi: un borghese bretone interpretato da Roger Pierre (a cui Resnais presta qualche tratto autobiografico), una parigina comunista (Nicole Garcia) e un contadino (G\u00e9rard Depardieu). \n\"La vita \u00e8 un romanzo\" (1982) segn\u00f2 un punto di svolta nel cinema di Resnais: il regista si concentr\u00f2 sulla messa in scena di complessi congegni narrativi in cui si intrecciano diversi piani temporali e differenti generi cinematografici (commedia, storico, musical, fantasy), ma soprattutto cre\u00f2 un gruppo di attori che ritorner\u00e0 nei film successivi: Sabine Az\u00e9ma (sua nuova compagna dopo il divorzio da Florence Malraux), Pierre Arditi, Andr\u00e9 Dussolier e Fanny Ardant. \"L'amour \u00e0 mort\" (1984) e \"M\u00e9lo\" (1986) segnano un'incursione nel melodramma, un genere che ben si presta agli esperimenti del regista sulla struttura formale del film: il primo \u00e8 un'oscura riflessione sul nesso vita-morte che riscosse scarso successo di pubblico, mentre \"M\u00e9lo\" (provocatoriamente tratto da un testo di Henry Bernstein, autore dimenticato) coniuga il tema della passione amorosa con una precisa ricostruzione degli anni successivi alla Prima guerra mondiale. Il decennio si chiuse con \"Voglio tornare a casa!\", un omaggio al fumettista Jules Feiffer che ironizza sui rapporti tra Francia e Stati Uniti.\nL'incontro con il commediografo inglese Alan Ayckbourn spinse quasi al parossismo il gusto del regista per l'affabulazione: nella coppia \"Smoking/No Smoking\" (1993) l'azione si biforca a snodi prefissati in una serie di realt\u00e0 alternative, con gli attori Sabine Az\u00e9ma e Pierre Arditi impegnati a ricoprire i ruoli di tutti i personaggi in scena. In un continuo gioco di rapporti con le altre arti, Resnais svilupp\u00f2 l'aspetto ludico del suo cinema e la sua riflessione sui rapporti tra realt\u00e0 e finzione utilizzando il musical in \"Parole, parole, parole...\" (1997), dove i dialoghi sono sostituiti da celebri canzoni francesi, l'operetta in \"Mai sulla bocca\" (2003), da un libretto di Andr\u00e9 Barde e inedito in Italia, e nuovamente il teatro di Ayckbourne in \"Cuori\" (2006), sconsolata commedia sulla solitudine premiata alla Mostra di Venezia con un Leone d'argento alla regia.\n\"Gli amori folli\", adattamento del romanzo \"L'incident\" di Christian Gailly, fu presentato durante il Festival di Cannes 2009, dove Resnais ricevette un premio speciale alla carriera.\nMor\u00ec in ospedale il 1\u00ba marzo 2014 a Neuilly-sur-Seine all'et\u00e0 di 91 anni.\nCaratteristiche principali della sua opera.\nL'opera di Alain Resnais rimette in causa i codici della narrazione cinematografica tradizionale: il regista abolisce il racconto a intrigo per esplorare le combinazioni narrative, le analogie, le realt\u00e0 aleatorie e non lineari. Le costruzioni narrative fanno cos\u00ec incrociare diversi personaggi, percorsi temporali o piani di realt\u00e0 nello stesso luogo (come succede per esempio in \"L'anno scorso a Marienbad\" e \"La vita \u00e8 un romanzo\") o in universi volutamente artificiali e teatrali (\"Smoking/No Smoking\", \"Pas sur la bouche\", \"Parole, parole, parole...\"). La costruzione artificiale e anti-naturalistica del racconto permette al regista di indagare nei dettagli la condizione umana dei suoi personaggi, studiati come animali in gabbia (\"Mio zio d'America\" \u00e8 l'esempio paradigmatico). A questa ricerca si aggiunge il minuzioso lavoro di montaggio (sempre curato o supervisionato dal regista, ex montatore) che giustappone spazi e tempi per sondare la memoria e l'immaginazione collettive o individuali; un processo che permette a Resnais di illustrare il caos di esistenze fatte di immagini contraddittorie, frammenti di ricordi, avvenimenti vissuti o immaginati, uniti in modo pi\u00f9 simile alla realt\u00e0 sensibile che all'ordine e alla regolarit\u00e0 della narrazione classica. Questa costruzione unisce il \"tempo sensibile\" caro a Proust con una composizione filmica vicina alla musica sinfonica (evidente in film come \"Hiroshima mon amour\", \"Je t'aime, je t'aime\" e \"Providence\").\nPremi e riconoscimenti.\nTra i numerosi riconoscimenti attribuitigli figurano un BAFTA, un Leone d'Argento ed un Leone d'Oro, due Orsi d'Argento, tre premi C\u00e9sar, un David di Donatello, un Fotogramas de Plata, un Premio Louis-Delluc e due Premi Jean Vigo."}
{"id": "80266", "revid": "95245882", "url": "https://it.wikipedia.org/wiki?curid=80266", "title": "Andrea di Cione", "text": ""}
{"id": "80270", "revid": "1745361", "url": "https://it.wikipedia.org/wiki?curid=80270", "title": "Sud Ovest (Inghilterra)", "text": "Il Sud Ovest (\"South West\" in inglese) \u00e8 una delle nove regioni dell'Inghilterra. Si trova nella parte sud-occidentale del Regno Unito e comprende l'area nota come \"West Country\" e gran parte della regione storica del Wessex, escluso l'Hampshire. Confina con le Midlands Occidentali a nord, con il Sud Est a est, con il Canale della Manica a sud e con l'Oceano Atlantico e il Galles a ovest. \"SW Councils\" \u00e8 il coordinamento delle autorit\u00e0 locali.\nOriginariamente era divisa nelle contee dell'Avon, della Cornovaglia, del Devon, del Dorset, del Gloucestershire, del Somerset e del Wiltshire. Da allora, l'Avon \u00e8 stata abolita e molti distretti si sono staccati dalla loro contea originale.\nIl Sud Ovest era una delle circoscrizioni usate per le elezioni del Parlamento Europeo. Dal 2004, Gibilterra era da considerarsi parte della regione.\nVi sono controversie sullo status della Cornovaglia all'interno della regione. Bench\u00e9 molti la considerino parte dell'Inghilterra, una significativa minoranza la considera una nazione costitutiva a tutti gli effetti. La maggior parte di questi non chiedono l'indipendenza, ma una devoluzione al di fuori di una regione artificiale \"Devonwall\"/\"Sud Ovest\". Una petizione per la creazione di un'assemblea per la Cornovaglia ha raccolto pi\u00f9 di 50.000 firme.\nSuddivisioni.\nLa regione copre l'area storica del Wessex (tranne Hampshire e Berkshire), e tutto il regno celtico di Dumnonia comprendente Cornovaglia, Devon e parti di Somerset e Dorset. Dopo il 1974 era suddiviso nelle contee di Avon, Cornovaglia, Devon, Dorset, Gloucestershire, Somerset e Wiltshire. L'Avon \u00e8 poi stata abolita, creando alcune autorit\u00e0 unitarie.\nLa regione consiste oggi delle seguenti aree:"}
{"id": "80272", "revid": "287204", "url": "https://it.wikipedia.org/wiki?curid=80272", "title": "Coppo di Marcovaldo", "text": "Biografia e opere.\nOriginario del Popolo di San Lorenzo a Firenze, dovrebbe essere nato tra il 1225 e il 1230: quando nel 1274 risulta registrato a Pistoia, al lavoro col figlio Salerno, deve infatti avere circa cinquant'anni.\nLa tavola conservata al Museo di San Casciano di San Casciano in Val di Pesa, \"San Michele Arcangelo e storie della sua leggenda\" \u00e8 attribuita dalla critica recente a Coppo e sarebbe la sua opera pi\u00f9 antica, eseguita a tempera con argentature a mecca indicativamente tra il 1255 e il 1260.\nNel 1260 partecip\u00f2 alla battaglia di Montaperti, dove venne catturato dai senesi, come risulta da un elenco di prigionieri tenuti in Siena. Per riscattarsi dipinse una grande \"Maest\u00e0\", la \"Madonna del Bordone\", che firm\u00f2 e dat\u00f2 1261. Questa \u00e8 l'unica sua opera certa, destinata alla chiesa di Santa Maria dei Servi a Siena dove si trova tuttora. A causa di questa sua presenza a Siena venne in passato equivocato come appartenente alla scuola senese. La tavola venne ritoccata alcuni decenni dopo da un artista senese, ma grazie a radiografie, \u00e8 stato possibile leggere lo strato sottostante, confermando uno dei tratti salienti della pittura di Coppo, cio\u00e8 l'uso di pennellate pastose poco sfumate, quasi tratteggiate. Questo modo di dipingere appartiene alla corrente di Giunta Pisano e prevedeva forti contrasti di chiaro scuro tramite la contrapposizione di ombre e lumeggiature con pochissime sfumature. A differenza della concentrata astrazione di opere come quelle di Margaritone d'Arezzo, il Bambino nella \"Madonna\" di Coppo guarda teneramente la madre, un gesto che umanizza la divinit\u00e0, ma che simboleggia anche la trepidazione con la quale Dio (il Bambino) guarda alla Chiesa (l\"Ecclesia\" simboleggiata dalla Madonna). Notevoli sono le lumeggiature dorate dei panneggi, che creano un senso del volume del corpo al di sotto delle vesti.\nA Siena stette alcuni anni, dipingendo anche il \"Crocifisso\" poi destinato a San Gimignano.\nUn'opera simile, non univocamente attribuita a Coppo, \u00e8 la \"Madonna col Bambino\" gi\u00e0 nella chiesa di Santa Maria dei Servi di Orvieto (oggi nel Museo dell'Opera del Duomo), dove \u00e8 evidente una maggiore energia in alcuni dettagli, come le striature dorate pi\u00f9 evidenti, la curvatura dello schienale della Madonna pi\u00f9 ampia, quasi a creare una quinta. Inoltre la posa \u00e8 leggermente differente con la Madonna di poco pi\u00f9 arcuata per il movimento \"irrequieto\" delle gambe del Bambino.\nNel 1265 \u00e8 documentato come proprietario di una casa in Borgo San Lorenzo a Firenze e quello stesso anno risulta attivo a Pistoia, dove affresc\u00f2 la cappella di San Jacopo nel Duomo, opera non pi\u00f9 esistente (pagamenti documentati nel 1265 e 1269). \nCoppo prese parte alla straordinaria decorazione musiva del Battistero di Firenze realizzando alcuni cartoni. A lui \u00e8 assegnato il visionario \"Giudizio finale\" in particolare per la parte che riguarda l\"Inferno\", databile tra il 1260 e il 1270 circa; la presenza di campiture di colore applicate a striature ricorda in particolar modo lo stile di Coppo. Il mosaico estremamente ricco, dal punto di vista iconografico \u00e8 indubbiamente innovativo e va senz'altro citato tra i capolavori del XIII secolo. A questa visione si ispir\u00f2 probabilmente Dante Alighieri per la descrizione di qualche scena dell\"Inferno\".\nNel 1274 il figlio Salerno si trovava in carcere a Pistoia, e l'arciprete e i canonici della cattedrale presentarono domanda al Consiglio del Popolo affinch\u00e9 potesse uscire pagandosi la multa sostitutiva della pena con il salario ottenuto per alcuni lavori assieme al padre; segue un elenco di cinque lavori: la \"Croce\" tuttora in loco e altre quattro perdute, ovvero un altro \"Crocifisso\" per il coro, due tavole con la \"Madonna\" e \"San Giovanni\", una scultura di \"San Michele\" per l'omonima cappella.\nNel 1276 l'ultimo documento riguardo Coppo, un pagamento per la pittura di un \"solarium\" sopra l'altare e il coro della cattedrale pistoiese, opera di cui si \u00e8 persa ogni traccia.\nNella difficolt\u00e0 di formulate attribuzioni certe alla pittura duecentesca, cos\u00ec legata a modelli fissi, molti lavori sono stati attribuiti a Coppo, uno dei pochi nomi legati a un catalogo di opere. Oggi si tende a sfrondare tali attribuzioni incerte o con scarso seguito, approcciandosi alla materia con pi\u00f9 cautela."}
{"id": "80273", "revid": "228587", "url": "https://it.wikipedia.org/wiki?curid=80273", "title": "Ladone", "text": ""}
{"id": "80278", "revid": "1953061", "url": "https://it.wikipedia.org/wiki?curid=80278", "title": "Yorkshire e Humber", "text": "Lo Yorkshire e Humber (\"Yorkshire and The Humber\" in inglese) era una delle regioni dell'Inghilterra. Comprendeva la maggior parte della contea tradizionale dello Yorkshire, oltre a parte del Lincolnshire settentrionale che faceva precedentemente parte dell'Humberside. Confinava con le Midlands Orientali a sud, con il Nord Ovest a ovest, con il Nord Est a nord e con il Mare del Nord a est.\nEra una delle due regioni (insieme al Nord Ovest) in cui si sarebbe dovuto tenere un referendum per creare un'assemblea regionale. La regione Nord Est rigett\u00f2 la proposta in un referendum simile. Il vice primo ministro John Prescott aveva successivamente annunciato che non si sarebbero tenuti referendum in proposito prima del giugno 2005. Col definitivo naufragio del progetto di regionalizzazione dell'Inghilterra, l'assemblea intergovernativa regionale \u00e8 stata disciolta il 31 marzo 2009. Un minimale progetto di coordinamento delle autorit\u00e0 locali, iniziato nel 2011, \u00e8 anch\u2019esso naufragato nel 2015.\nSuddivisioni.\nLegenda: contea non metropolitana = \u2020 | contea metropolitana = *\nIn origine la regione era chiamata Yorkshire e Humberside e definita come North Yorkshire, West Yorkshire, South Yorkshire e Humberside. Da allora, l'Humberside \u00e8 stato diviso, le contee del West e del South Yorkshire sono state abolite e York si \u00e8 staccata dal North Yorkshire. Occasionalmente si trova anche la vecchia forma del nome."}
{"id": "80285", "revid": "1762097", "url": "https://it.wikipedia.org/wiki?curid=80285", "title": "Palazzo Comunale", "text": "Il palazzo Comunale o palazzo del Comune \u00e8 di solito l'edificio in cui ha sede (o ha avuto sede) l'ente amministrativo del Comune."}
{"id": "80286", "revid": "20090", "url": "https://it.wikipedia.org/wiki?curid=80286", "title": "Palazzo Pubblico", "text": ""}
{"id": "80288", "revid": "123451882", "url": "https://it.wikipedia.org/wiki?curid=80288", "title": "Metafisica (Alberto Magno)", "text": "La Metafisica (\"Metaphysica\") \u00e8 un'opera filosofica redatta da Alberto Magno tra il 1262 e il 1270. La prima edizione a stampa usc\u00ec a Venezia nel 1494. \nL'opera \u00e8 un commento al testo originale aristotelico ed ebbe una grande importanza nella storia della interpretazione di Aristotele. Come lo \"Stagirita\", Alberto Magno identifica nella \"Metafisica\" la \"Scienza dell'essere in quanto essere\". Egli dispone la materia con la seguente struttura:\nLa sintesi di Alberto costitu\u00ec una divulgazione dell'aristotelismo per coloro che leggevano il latino (e non l'arabo) e forn\u00ec il fondamento per il costituirsi di una teologia cristiana autonoma. "}
{"id": "80289", "revid": "106908", "url": "https://it.wikipedia.org/wiki?curid=80289", "title": "Giglio", "text": ""}
{"id": "80291", "revid": "2217155", "url": "https://it.wikipedia.org/wiki?curid=80291", "title": "Digital rights management", "text": "La locuzione digital rights management (DRM, lett. \"gestione dei diritti digitali\"\"\") indica i sistemi tecnologici mediante i quali i titolari di diritto d'autore (e dei diritti connessi) possono tutelare, esercitare ed amministrare tali diritti nell'ambiente digitale.\nStoria.\nGi\u00e0 alcuni software degli anni ottanta del XX secolo cominciavano a sperimentare queste nuove tecnologie, ma solo con la diffusione in massa delle opere audiovisive le case di produzione e distribuzione iniziarono a implementare sistemi DRM sui propri supporti.\nA partire dagli anni novanta e con l'avvento delle tecnologie digitali, copiare un file multimediale (audio o video) \u00e8 diventato semplice e non comporta, a differenza dei supporti analogici, una diminuzione della qualit\u00e0. Grazie alla diffusione di strumenti digitali per l'accesso a contenuti multimediali, quali personal computer, MP3 player, telefonini di nuova generazione, lettori di divx e alla diffusione dell'accesso a Internet a banda larga e delle reti peer to peer, l'accesso e la distribuzione in tutto il mondo di contenuti multimediali \u00e8 alla portata di ogni singolo utente, creando nuovi scenari capaci di modificare il consolidato sistema autore-distributore-cliente.\nDescrizione generale.\nSi tratta di misure di sicurezza incorporate nei computer, negli apparecchi elettronici e nei file digitali, consistenti nella possibilit\u00e0 di rendere protette, identificabili e tracciabili le opere dell'ingegno tutelate. Alla base del funzionamento dei DRM ci sono due elementi chiave: l'inserimento di metadati nel file, cio\u00e8 dati nascosti leggibili solo attraverso specifici software; e la crittografia, cio\u00e8 la possibilit\u00e0 di rendere leggibile il contenuto protetto solo disponendo di una chiave di cifratura.\nTramite i DRM, i file audio o video vengono codificati e criptati in modo da garantire una diffusione pi\u00f9 controllata, rendere pi\u00f9 difficile la duplicazione e consentirne un utilizzo che sia:\nI file cos\u00ec prodotti portano con s\u00e9 le diciture di copyright, e possono essere arricchiti con altre informazioni, come immagini, biografia degli autori, collegamenti, ecc. L'accesso ai contenuti da parte degli utenti finali avviene secondo procedure di profilazione e autenticazione che permettono di distribuire i file richiesti nelle modalit\u00e0 previste dalla licenza sottoscritta dall'utente.\nL'attivazione di un codice seriale, che corrisponde al costo di licenza, era una modalit\u00e0 di difesa del diritto d'autore, pi\u00f9 facile da violare rispetto ai sistemi di DRM. La validazione del codice pu\u00f2 avvenire direttamente sul computer oppure con un collegamento ad Internet al sito del produttore; per molti programmi esistono dei keygen, categoria di programmi che generano un seriale valido per sbloccare altri software. Dall'esame di molti seriali di un dato prodotto, si riusciva a interpolare e ricostruire l'algoritmo di generazione dei codici, tenuto segreto dal produttore.\nCaratteristiche.\nLe principali caratteristiche dei DRM sono:\nUno dei primi sistemi DRM conosciuti \u00e8 il Content Scrambling System (CSS), ideato dal DVD Forum per i film in DVD. Tale sistema prevede la crittografia dei supporti con una chiave segreta fornita ai produttori di hardware e software di lettura a patto di accettare specifiche condizioni di licenza (e pagare una quota), tra cui il divieto, ad esempio, di fornire audio digitale ad alta qualit\u00e0.; quindi, i DVD video con questa particolare tecnologia non potranno essere masterizzati e/o copiati. Per copiarli o masterizzarli si deve disporre di programmi di decodifica CSS (come Any DVD o DVD Region+CSS Free); questi Programmi di decodifica CSS si possono usare solo negli Stati in cui \u00e8 permesso il loro uso.\nAnche per i file audio regolarmente acquistati nei negozi di musica digitale in Internet vari schemi di DRM sono stati direttamente integrati nei file per costringere l'utente ad una serie di limitazioni, come ad esempio il limite del numero di dispositivi o tipi di dispositivi sui quali quei file possono essere riprodotti.\nMolti produttori di eBook usano una implementazione simile di DRM per limitare il numero di computer sui quali l'eBook pu\u00f2 essere visualizzato o anche quante volte pu\u00f2 essere letto.\nNel mondo dei documenti tecnico-professionali, il PDF, acquistato con protezione DRM, \u00e8 ad esempio visualizzabile solo attraverso il dispositivo che lo ha materialmente scaricato e/o non \u00e8 stampabile (ovviamente la copia e riproduzione su altro dispositivo non si visualizza).\nAlcune volte \u00e8 accaduto che alcune implementazioni dei DRM si traducessero in una minaccia reale per la sicurezza informatica dei computer degli utenti che usavano quei prodotti, come la diffusione della Sony di un rootkit-DRM che, di fatto, apriva un'enorme falla nella sicurezza dei sistemi informatici.\nL'utilizzo da parte di Microsoft.\nMicrosoft \u00e8 stata la prima azienda a implementare un meccanismo di attivazione del software nei suoi prodotti. Con Microsoft Reader, gli eBook acquistati venivano protetti dalla copia non autorizzata mediante la connessione, attraverso la rete Internet, ad un server cui venivano fornite informazioni che identificavano il dispositivo e il file. Se l'utente aveva realmente acquistato il prodotto, la lettura poteva iniziare.\nIn seguito la tecnologia di attivazione \u00e8 stata implementata in Windows XP e Microsoft Office XP. In ambo i casi l'utente, acquistando i diritti di utilizzo del software originale, riceve un codice alfanumerico di 25 caratteri, la cui validit\u00e0 viene inizialmente verificata dal software stesso tramite un algoritmo di hashing. Entro un periodo stabilito (30 giorni) l'utente deve eseguire una verifica online o telefonica comunicando un codice numerico generato in base alla product key e alla configurazione hardware del PC su cui il software \u00e8 installato. Se la verifica ha successo, il server (o l'operatore) risponde con un codice di conferma riconosciuto dal sistema, che sblocca tutte le sue funzionalit\u00e0.\nLa tecnologia di attivazione \u00e8 oggi adottata da tantissimi produttori di software, ma nella maggior parte dei casi pu\u00f2 essere aggirata tramite \"reverse engineering\".\nScopi.\nI principali scopi del DRM sono tre.\nI DRM comunque possono contenere anche altre limitazioni, sia in base alle logiche di distribuzione sia in base alle logiche di chi detiene i diritti d'autore sul contenuto.\nTecniche.\nMeccanismo di controllo dell'accesso.\nConsiste in una misura tecnologica che, nel normale corso del suo funzionamento, richiede l'applicazione di informazioni, o un procedimento o un trattamento, con l'autorizzazione del titolare del diritto d'autore o del titolare dei diritti connessi, al fine di ottenere l'accesso all'opera.\nSecondo il modello del DRM, l'accesso all'opera varia a seconda della combinazione tra tre elementi: l'estensione dei diritti concessi all'utente; la categoria di utenti (ad es., paganti e non paganti); il contraccambio (la prestazione offerta in cambio del contenuto).\nQuesta combinazione \u00e8 poi tradotta in linguaggio informatico mediante il Rights Expression Language: il REL traduce cio\u00e8 in un linguaggio comprensibile al device nient'altro che gli EULA (End User License Agreement), ossia gli accordi di licenza con l'utente finale.\nLo studio di soluzioni DRM nasce dal tentativo di poter gestire il controllo sugli aspetti legati alla distribuzione e all'utilizzo. Le pesanti conseguenze di tali sistemi anche per gli utenti di contenuti legittimamente acquistati viene motivata da una forte campagna internazionale contro lo scambio (definita pirateria informatica dalle major) di tali contenuti, condotta dalle case discografiche e cinematografiche, che ha sollevato forti critiche.\nWatermarking.\nIl watermark \u00e8 una tecnica che mira a inserire in un flusso digitale (o analogico) delle informazioni di identificazione. A seconda della specifica implementazione, il watermark pu\u00f2 essere:\nInoltre pu\u00f2 identificare la singola copia (ID univoco), o l'autore, o il prodotto. Ad esempio, si pu\u00f2 supporre che, all'atto dell'acquisto di un DVD protetto da watermark, l'acquirente sia tenuto a fornire un proprio documento al venditore, il quale comunica alla casa produttrice che quel disco \u00e8 stato acquistato da quella persona. Nel caso, in seguito, venga trovata una copia del film corrispondente al watermark memorizzato in fase di acquisto, diventerebbe possibile identificare la fonte primaria della distribuzione illegale. Questo tipo di pratica non \u00e8 attualmente applicato, poich\u00e9 andrebbe a collidere con le normative sulla privacy di molti Stati. Inoltre non tutela l'acquirente del DVD in caso di furto o smarrimento del supporto, accollando a questi una eccessiva responsabilit\u00e0 verso il supporto. Viceversa, si pu\u00f2 supporre che un player DVD riproduca senza limiti dischi amatoriali realizzati con una telecamera, ma impedisca la riproduzione di un disco realizzato, ad esempio, per camcording qualora sia presente un watermark conosciuto.\nNel mondo.\nI DRM hanno ricevuto una copertura giuridica internazionale grazie all'implementazione della Wipo Copyright Treaty (WCT) del 1996. Il WCT \u00e8 stato recepito nella maggior parte degli Stati membri del World Intellectual Property Organization. La legge attuativa statunitense \u00e8 la Digital Millennium Copyright Act (DMCA), mentre in Europa il trattato \u00e8 stato recepito da una direttiva europea del 2001 sul copyright, che richiede agli Stati membri dell'Unione europea di adottare previsioni legislative concernenti le misure tecnologiche di protezione.\nNel campo video ludico, possiamo trovare varie forme di Anti-Pirateria, la pi\u00f9 comune attualmente (2016-2017) \u00e8 Denuvo\nItalia.\nLa legge italiana sul diritto d'autore (legge 22 aprile 1941 n. 633, in materia di \"Protezione del diritto d'autore e di altri diritti connessi al suo esercizio\") permette ai titolari di diritti d'autore e di diritti connessi di apporre sulle opere dell'ingegno (brani musicali, film, software, ecc.) misure tecnologiche di protezione efficaci. Esse consistono in tecnologie, dispositivi o componenti che, nel normale corso del loro funzionamento, sono destinati a impedire o limitare atti non autorizzati dal titolare dei diritti. Le \"misure tecnologiche di protezione\" devono essere rimosse da chi le ha apposte solo in particolari casi stabiliti dalla legge (ad esempio \u00abper fini di sicurezza pubblica o per assicurare il corretto svolgimento di un procedimento amministrativo, parlamentare o giudiziario\u00bb).\nLa legge prevede sanzioni penali nelle ipotesi di elusione dei DRM, come nel caso degli articoli 171-\"bis\" (che si applica solo nei casi in cui l'opera dell'ingegno \u00e8 un \"programma per elaboratore\") e 171-\"ter\" della citata legge 633/41. Ai sensi del primo, \u00e8 punito con reclusione e multa chiunque, per trarne profitto, abusivamente importa, distribuisce, vende, detiene a scopo commerciale o imprenditoriale o concede in locazione programmi o qualsiasi mezzo inteso unicamente a consentire o facilitare la rimozione arbitraria o l'elusione funzionale di dispositivi applicati a protezione di un software. L'art. 171-\"ter\" della legge 633/41, poi, punisce penalmente con reclusione e multa chiunque, per uso non personale e a fini di lucro, fabbrica, importa, distribuisce, vende, noleggia, cede a qualsiasi titolo, pubblicizza per la vendita o il noleggio, o detiene per scopi commerciali, attrezzature, prodotti o componenti oppure presta servizi che abbiano la prevalente finalit\u00e0 o l'uso commerciale di eludere le misure tecnologiche di protezione; lo stesso accade se le attrezzature, i prodotti o i componenti sono stati principalmente progettati, prodotti, adattati o realizzati per rendere possibile o facilitare l'elusione delle stesse misure. Lo stesso articolo punisce penalmente anche chi abusivamente rimuove o altera le informazioni elettroniche poste sulle opere dell'ingegno. Tali informazioni identificano l'opera protetta e l'autore (o qualsiasi altro titolare dei diritti). L'art. 174-\"ter\" della legge 633/41 punisce con la sanzione amministrativa di 154 \u20ac (oltre la confisca e la pubblicazione del provvedimento) chiunque acquista o noleggia attrezzature, prodotti o componenti atti ad eludere misure di protezione tecnologiche.\nAppare problematico il rapporto con l'equo compenso: difatti, la presenza di sistemi di DRM, secondo la legge, non pu\u00f2 impedire al legittimo possessore di un'opera dell'ingegno di effettuarne una copia privata (anche solo analogica) per uso personale. Pertanto, i titolari dei diritti d'autore devono far s\u00ec che ci\u00f2 sia possibile (articolo 71-\"sexies\", IV comma, della legge 633/41). Per \"indennizzare\" i titolari dei diritti d'autore dall'esercizio di tale facolt\u00e0, la legge prevede un \"equo compenso\"; esso consiste in una somma imposta sul prezzo di apparecchiature idonee a registrare contenuti audio o video (masterizzatori, videoregistratori, audioregistratori, periferiche di memorizzazione come schede di memoria, ecc.) e sui relativi supporti vergini. Questo compenso viene incamerato dalla SIAE che poi lo distribuisce ai titolari dei diritti d'autore. La presenza di DRM, per\u00f2, pu\u00f2 rendere virtualmente impossibile effettuare la copia privata.\nStati Uniti d'America.\nLa Digital Millennium Copyright Act (DMCA) \u00e8 un'estensione della legge sul copyright degli Stati Uniti d'America approvata all'unanimit\u00e0 il 14 maggio 1998, che criminalizza la produzione e la diffusione delle tecnologie da parte di utenti che aggirano i metodi tecnici di copia-limitazione, rendendo tutte le forme dei software illegali. Il 22 maggio 2001, l'Unione europea ha approvato la UE Copyright Directive, un'implementazione della WIPO Copyright Treaty che richiamava la DMCA un'esecuzione del Trattato del copyright del 1996 WIPO che ha richiamato molte delle stesse edizioni del DMCA.\nIl DMCA \u00e8 stato in gran parte inefficace nella protezione dei sistemi di DRM. Tuttavia, la legge \u00e8 stata usata per limitare la diffusione di tale software inibendo la distribuzione e lo sviluppo, come nel caso di DeCSS.\nUnione Europea.\nLa Corte di giustizia dell'Unione Europa, con la sentenza C-128/11 ha stabilito la liceit\u00e0 della cessione di software usato anche se dotato di DRM. Ne deriva che i DRM non possono essere configurati in modo da impedire all'acquirente del software di \"seconda mano\" di fruire, nei limiti della licenza di quanto acquistato.\nIl dibattito e le critiche.\nBench\u00e9 sia possibile implementare funzioni anticopia anche nelle uscite audio/video analogiche, la natura stessa dell'analogico fa s\u00ec che nessuna di tali protezioni sia realmente efficace. Per questo motivo, le aziende riunite nella RIAA e nella MPAA indicano le uscite audio/video analogiche, con l'espressione dispregiativa di \"analog hole\" (letteralmente \"buco analogico\" o \"falla analogica\"). Attualmente per\u00f2, questo tipo di connettori garantisce l'interoperabilit\u00e0 fra le varie apparecchiature, per esempio, permettendo di collegare le cuffie o le casse amplificatrici al proprio computer, o il proprio lettore MP3 al jack dell'autoradio.\nLa maggior parte delle apparecchiature audio e video digitali hanno uscite con funzioni di DRM e di crittazione dei segnali in uscita dai riproduttori (ad esempio l'HDMI), e limitano sia la copia che la riproduzione dei contenuti.\nRichard M. Stallman, informatico di fama mondiale, ha voluto sottolineare l'invasivit\u00e0 di molte tecnologie DRM (si veda, come esempio, il rootkit utilizzato da Sony in diverse sue produzioni) reinterpretando l'acronimo come \"Digital Restrictions Management\" (letteralmente \"gestione delle restrizioni digitali\").\nLa tecnologia DRM di fatto limita pesantemente la libert\u00e0 dell'utente finale. Per questa ragione la Free Software Foundation, fondata da Stallman, promuove Defective by Design, un'iniziativa anti-DRM.\nPoich\u00e9 attraverso la tecnologia dei DRM \u00e8 possibile controllare la distribuzione di ogni contenuto digitale, potenzialmente pu\u00f2 essere implementato un sistema di censura su vasta scala. Per esempio, nel 2009 Amazon rimosse dai suoi ebook due libri di George Orwell, \"1984\" e \"La fattoria degli animali\", rendendoli inaccessibili anche a coloro che li avevano acquistati. Tale episodio, sebbene giustificato dal fatto che era stato violato il diritto di autore, mostra pienamente le potenzialit\u00e0 negative di questa tecnologia. Infatti, se la facile rintracciabilit\u00e0 dei file gestiti mediante DRM permette un facile controllo delle licenze del diritto d'autore ad essi attribuite, la possibilit\u00e0 di imporre indiscriminatamente limitazioni sull'uso dei file viene vista da molti (tra cui gli attivisti della campagna Defective by Design) come una minaccia all'esercizio dei diritti sui contenuti legalmente acquistati. Questa minaccia deriva dal fatto che il sistema DRM non \u00e8 in grado di distinguere i contesti di utilizzo e fruizione delle opere digitali, quindi, come messo in luce dall'episodio di Amazon del 2009, apre la possibilit\u00e0 a violazioni della privacy degli utenti legittimi e all'acquisizione dei loro dati personali.\nUniversal e Virgin sono le due uniche major che vendono brani anche in formato MP3, privo di DRM, anche se ultimamente altre major stanno pensando di eliminare il DRM dai loro brani."}
{"id": "80292", "revid": "4106", "url": "https://it.wikipedia.org/wiki?curid=80292", "title": "St. Moritz", "text": ""}
{"id": "80294", "revid": "1516087", "url": "https://it.wikipedia.org/wiki?curid=80294", "title": "Sankt Moritz", "text": "Sankt Moritz (pronuncia tedesca o ), ufficialmente St. Moritz (toponimo tedesco; in romancio \"San Murezzan\"; in italiano storico \"San Maurizio d'Engadina\"; in francese \"Saint-Moritz\", pronuncia ), \u00e8 un comune svizzero di abitanti. Situato nel Canton Grigioni, all'interno della regione Maloja, \u00e8 una rinomata meta di turismo invernale ed estivo delle Alpi. Ha ospitato numerose manifestazioni sportive internazionali, tra le quali due edizioni dei Giochi olimpici invernali, ed \u00e8 nota come una delle stazioni sciistiche pi\u00f9 costose al mondo.\nGeografia fisica.\nSankt Moritz \u00e8 situata in Alta Engadina, sulla sponda sinistra dell'Inn, e affacciata sul lago omonimo. Dista 49\u00a0km da Chiavenna, 57\u00a0km da Tirano, 77\u00a0km da Coira, 85\u00a0km dal Lago di Como (Colico) e 124\u00a0km da Lugano. Il punto pi\u00f9 elevato del comune \u00e8 la cima del Piz Julier (\u00a0m s.l.m.), sul confine con Silvaplana.\nStoria.\nIl territorio dell'attuale Sankt Moritz \u00e8 abitato fin dall'et\u00e0 del bronzo, quando risulta sfruttata la sorgente di San Maurizio. Fino al XIX secolo fu un modesto villaggio a economia alpina, sebbene a partire dal XVII le propriet\u00e0 termali delle acque avessero iniziato ad attrarre facoltosi clienti. Il primo stabilimento termale fu aperto nel 1832, ma fu solo con l'apertura dei primi grandi alberghi, a met\u00e0 secolo, che inizi\u00f2 lo sviluppo turistico su larga scala, prima legato al termalismo poi, da fine secolo, agli sport invernali. Nei primi del '900 scoppia il boom del turismo inglese d'elite che avrebbe elevato per sempre la localit\u00e0 ad una delle mete pi\u00f9 lussuose del mondo.\nSociet\u00e0.\nLingue e dialetti.\nLa lingua ufficiale del comune \u00e8 il tedesco, tuttavia i nomi delle vie nel comune sono scritti unicamente e ufficialmente in lingua romancia. \u00c8 significativamente diffusa la lingua italiana, parlata come lingua madre da oltre il 23% dei residenti e usata anche dal comune a scopi turistici e/o amministrativi; la terza lingua pi\u00f9 diffusa \u00e8 il portoghese (6,6%). Originariamente, l'intera popolazione parlava il puter, dialetto della lingua romancia; in seguito all'aumento dei commerci con il mondo esterno, la parlata romancia \u00e8 cominciata a diminuire. Nel 1880 il 50,2% parlava romancio come prima lingua.\nIl romancio ha perso terreno sia nei confronti del tedesco sia dell'italiano. Nel 1900 il 31% della popolazione parlava italiano come prima lingua, e nel 1910 la percentuale era circa uguale. Negli anni successivi, entrambe le parlate di origine latina (romancio e italiano) hanno mostrato una riduzione rispetto ai tedescofoni. Nel 1941 il 20% degli abitanti parlava romancio e nel 1970 l'8%. Secondo il censimento del 2000, il 5,4% della popolazione di Sankt Moritz \u00e8 di lingua romancia.\nCultura.\nCinema.\nSankt Moritz \u00e8 apparsa in numerose produzioni cinematografiche, dal documentario \"\" (1948) ai film \"Il grande agguato\" (1932), \"L'uomo che sapeva troppo\" (1934), \"Vor Sonnenuntergang\" (1956), \"Vacanze di Natale '91\" (1991), \"A Natale mi sposo\" (2010), \"L'erede - The Heir\" (2011) e \"Sils Maria\" (2014).\nEconomia.\nLa citt\u00e0 basa gran parte della sua economia sul turismo alpino: nel territorio attorno alla citt\u00e0 sono diffusi impianti di risalita, piste per lo sci e diversi sentieri per escursioni in montagna. Altra attrazione \u00e8 l'omonimo lago. Ai circa residenti si aggiungono lavoratori stagionali; la ricettivit\u00e0 alberghiera e delle case in affitto offre un totale di posti letto, con oltre un milione di pernottamenti annui.\nInfrastrutture e trasporti.\n\u00c8 servita dalla stazione ferroviaria omonima della Ferrovia Retica, capolinea delle linee del Bernina e dell'Albula; vi ferma il treno turistico Bernina Express.\nDal 1896 al 1932 il paese di Sankt Moritz fu collegato alle terme da una linea tranviaria.\nSport.\n\u00c8 stata la sede dei II Giochi olimpici invernali e dei V Giochi olimpici invernali, oltre che di numerose altre manifestazioni sportive, per lo pi\u00f9 invernali.\nBob, slittino e skeleton.\n\u00c8 sede storica delle pi\u00f9 importanti competizioni di bob, di skeleton e, con minor frequenza, di slittino. Le gare si svolgono sulla Olympia Bobrun St. Moritz\u2013Celerina, tracciato completamente naturale (non refrigerato artificialmente) che da Sankt Moritz conduce all'abitato di Celerina. Nelle vicinanze, nel territorio comunale di Celerina, si trova la Cresta Run, una storica pista naturale che fu sede delle competizioni di skeleton sino ai primi anni 1950 quando si inizi\u00f2 a gareggiare sull'Olympia anche per questa disciplina.\nSankt Moritz ha ospitato diciotto edizioni dei Campionati mondiali di bob (nel 1931, nel 1935, nel 1937, nel 1947, nel 1955, nel 1957, nel 1959, nel 1965, nel 1970, nel 1974, nel 1977, nel 1982, nel 1987, nel 1990, nel 1997, nel 2001, nel 2007 e nel 2013), una dei Campionati mondiali di slittino (nel 2000), cinque dei Campionati mondiali di skeleton (nel 1982, nel 1989, nel 1998, nel 2007 e nel 2013), undici dei Campionati europei di bob, cinque dei Campionati europei di skeleton, quattro dei Campionati mondiali juniores di bob, una dei Campionati mondiali juniores di skeleton e numerose tappe della Coppa del Mondo di bob, della Coppa del Mondo di slittino e della Coppa del Mondo di skeleton.\nCiclismo.\nOltre a numerose tappe del Tour de Suisse, Sankt Moritz \u00e8 stata l'arrivo o la partenza di alcune tappe del Giro d'Italia.\nHockey su ghiaccio.\nIl Sankt Moritz Olympic Ice Rink \u00e8 lo stadio del ghiaccio, all'aperto, che, oltre a partite di hockey su ghiaccio e competizioni di pattinaggio di velocit\u00e0 e pattinaggio di figura, ha anche ospitato le cerimonie di apertura e chiusura dei II e dei V Giochi olimpici invernali.\nL'Eishockeyclub St. Moritz (abbreviato EHC St. Moritz) \u00e8 la squadra di hockey su ghiaccio locale.\nPattinaggio.\nNel pattinaggio di figura, i Campionati mondiali del 1914 e tre edizioni dei Campionati europei si sono svolti a Sankt Moritz. Nel pattinaggio di velocit\u00e0, la localit\u00e0 \u00e8 stata sede dei Campionati europei di pattinaggio di velocit\u00e0 nel 1925.\nSci alpino.\nLe principali piste di gara sono la Corviglia e la Suvretta. Sankt Moritz ha ospitato quattro edizioni dei Campionati mondiali (nel 1934, nel 1974, nel 2003 e nel 2017) e numerose tappe della Coppa del Mondo e della Coppa Europa.\nSci nordico.\nIl trampolino Olympiaschanze, inaugurato nel 1926 in sostituzione del vecchio Julierschanze risalente al 1905, ha ospitato le gare di salto con gli sci e di combinata nordica dei II e dei V Giochi olimpici invernali, nel 1928 e nel 1948, oltre a numerose tappe della Coppa del Mondo di combinata nordica e della Coppa del Mondo di salto con gli sci e la Coppa Kongsberg del 1970.\nAnche i Campionati mondiali juniores di sci nordico 1998 si sono disputati a Sankt Moritz (assieme a Pontresina)"}
{"id": "80302", "revid": "77358", "url": "https://it.wikipedia.org/wiki?curid=80302", "title": "Mausoleo di Adriano", "text": ""}
{"id": "80304", "revid": "1428919", "url": "https://it.wikipedia.org/wiki?curid=80304", "title": "Dipartimenti del Paraguay", "text": "I dipartimenti del Paraguay (in spagnolo: \"departamentos\") costituiscono la suddivisione territoriale di primo livello del Paese e sono pari a 17; ad essi \u00e8 equiordinato il distretto di Asunci\u00f3n, in cui ha sede la capitale, Asunci\u00f3n.\nCiascun dipartimento si articola a sua volta in distretti.\nMappa.\nDa un punto di vista geografico tre dei dipartimenti si trovano nella Regi\u00f3n Occidental o Chaco: Alto Paraguay, Boquer\u00f3n e Presidente Hayes. I rimanenti formano la cosiddetta Regi\u00f3n Oriental.\nI dipartimenti sono ulteriormente divisi in distretti, che corrispondono ai comuni.\nStoria.\nLa prima legge che suddivise amministrativamente il paese risale al 1906 e divise il paese in due \"secciones\":\nNel 1935, alla fine della guerra del Chaco il paese risultava diviso in 14 dipartimenti.\nNel 1945 vi fu una nuova riforma (10 luglio 1945)\nLa divisione risultante da questa riforma fu la seguente:\nNel 1973, pi\u00f9 precisamente il 7 dicembre, la legge n. 426 divise il paese in 19 dipartimenti, 14 dei quali erano parte della Regi\u00f3n Oriental e 5 nella Regi\u00f3n Occidental\nI 5 dipartimenti della Regi\u00f3n Occidental, che fu liberata dal controllo militare, erano:\nVenne inoltre fondato il dipartimento di Canendiy\u00fa (successivamente rinominato in Canindey\u00fa) fondendo parte dell'Alto Paran\u00e1 e il Caaguaz\u00fa. Vi furono inoltre alcune modifiche ai confini. Il capoluogo dell'Alto Paran\u00e1 fu spostato da Hernandarias (nota anche con il nome di Tacurupuc\u00fa) a Puerto Presidente Stroessner.\nNel 1988 il capoluogo del dipartimento di Presidente Hayes fu spostato da Villa Hayes a Pozo Colorado.\nNel 1989 la citt\u00e0 capoluogo del dipartimento dell'Alto Paran\u00e1 cambi\u00f2 nome da Puerto Presidente Stroessner a Ciudad del Este.\nNel 1992 (pi\u00f9 precisamente il 6 novembre) in seguito alla legge n. 71:\nNel 1993 (pi\u00f9 precisamente il 2 luglio) in seguito alla legge n. 201:\nNel 2001 (pi\u00f9 precisamente il 6 giugno) in seguito alla legge n. 1.716"}
{"id": "80305", "revid": "78273", "url": "https://it.wikipedia.org/wiki?curid=80305", "title": "CGPM", "text": ""}
{"id": "80309", "revid": "3115", "url": "https://it.wikipedia.org/wiki?curid=80309", "title": "Legge Bacchelli", "text": "La legge Bacchelli (legge 8 agosto 1985, n. 440) \u00e8 una legge della Repubblica Italiana, promulgata durante il Governo Craxi I. La norma ha istituito, presso la Presidenza del Consiglio dei ministri, un fondo a favore di cittadini illustri che versino in stato di particolare necessit\u00e0, i quali possono cos\u00ec usufruire di contributi vitalizi utili al loro sostentamento. Deve il nome al suo primo, previsto, beneficiario, lo scrittore italiano Riccardo Bacchelli.\nContenuto.\nIl testo della legge prevede che, con proprio decreto e su conforme deliberazione del Consiglio dei Ministri, sia il Presidente del Consiglio, previa comunicazione al Parlamento, ad assegnare tale sostegno straordinario. Requisiti per accedere all'aiuto sono la cittadinanza italiana, l'assenza di condanne penali irrevocabili, la chiara fama e meriti acquisiti nel campo delle scienze, delle lettere, delle arti, dell'economia, del lavoro, dello sport e nel disimpegno di pubblici uffici o di attivit\u00e0 svolte, oltre a versare in stato di particolare necessit\u00e0.\nBeneficiari famosi.\nDella legge che pure porter\u00e0 il suo nome non arriv\u00f2 a usufruirne lo stesso Riccardo Bacchelli, dato che questi mor\u00ec nell'ottobre del 1985, due mesi dopo l'approvazione della norma: il provvedimento ebbe infatti via libera nell'agosto dello stesso anno, quindi in tempi non utili al sostentamento dello scrittore. La prima in Italia a percepire il vitalizio fu invece Anna Maria Ortese, grazie alle lettere autografe della scrittrice che Beppe Costa consegn\u00f2 a mano al segretario di Bettino Craxi, nonch\u00e9 alla raccolta di firme pubblicata su \"Il Giorno\" e organizzata dallo stesso Costa, poeta ed editore, con l'aiuto della giornalista Adele Cambria.\nNe hanno beneficiato, tra gli altri, gli scrittori Aldo Braibanti, Dante Arfelli, Gavino Ledda, Tommaso di Ciaula, Beppe Costa e Giovanni Passeri. i poeti Roberto Rebora e Dario Bellezza, la poetessa Alda Merini, i cantanti Ernesto Bonino, Joe Sentieri, le attrici Diana Torrieri, Tina Lattanzi, Alida Valli e Dria Paola, il pugile Duilio Loi, l'attore Franco Citti, la prima annunciatrice della Rai Fulvia Colombo, l'eroe di guerra Giorgio Perlasca, il pittore Guido Borgianni, il poeta Federico Tavan, lo storico del cinema Jos\u00e9 Pantieri, l'attore Salvo Randone, il soprano Anita Cerquetti, il compositore Guido Turchi, il campione di sci Zeno Col\u00f2, il filosofo e poeta Guido Ceronetti, lo scrittore Saverio Strati, l'autore, critico e regista teatrale Antonino Colli, il cantautore Umberto Bindi, i calciatori Riccardo Carapellese e Gino Colaussi, il regista lirico Giuseppe Giuliano, il giornalista Riccardo Orioles e il pilota automobilistico Gigi Villoresi.\nAnche il campione di ciclismo Gino Bartali fu proposto per il vitalizio, ma lui stesso, pur versando in non buone condizioni economiche, lo rifiut\u00f2 consigliando di darlo ad altri pi\u00f9 bisognosi. L'attrice Anita Ekberg invece, nonostante gli ultimi anni della sua vita versasse in gravi difficolt\u00e0 economiche, non ne pot\u00e9 beneficiare in quanto cittadina straniera, poich\u00e9 nonostante vivesse in Italia da quasi cinquant'anni non aveva mai preso la relativa cittadinanza. Rifiutarono il vitalizio anche l'attrice Laura Antonelli e, dopo aver negato di averlo precedentemente chiesto, il cantautore Franco Califano."}
{"id": "80314", "revid": "6923", "url": "https://it.wikipedia.org/wiki?curid=80314", "title": "Mark Shuttleworth", "text": "Biografia.\nFrequent\u00f2 la scuola Diocesan College ed in seguito ottenne una laurea di Finance and Information Systems presso la University of Cape Town. Nel corso dell'ultimo anno di universit\u00e0, Shuttleworth fond\u00f2 Thawte (1995), che si specializz\u00f2 in certificati digitali e Internet privacy. Negli anni dell'esplosione di Internet, Thawte divent\u00f2 la \"Certificate authority\" pi\u00f9 importante al di fuori degli Stati Uniti.\nNel dicembre 1999, Shuttleworth vendette Thawte all'azienda americana VeriSign, guadagnando circa 575 milioni di dollari. Nei primi anni novanta Shuttleworth partecip\u00f2 al progetto Debian, un sistema operativo Open Source, che egli stesso considera, insieme a molti altri software Open Source, una delle chiavi del successo di Thawte e conseguentemente della sua fortuna personale.\nSuccessivamente ha fondato nel 2004 la Canonical Ltd, una delle principali societ\u00e0 operanti nel mondo dell'open source e produttrice tra l'altro della distribuzione GNU/Linux Ubuntu.\nAttivit\u00e0 rilevanti.\nIl contributo allo sviluppo di Linux.\nNel 2001 costitu\u00ec la Shuttleworth Foundation, un'organizzazione non-profit che si \u00e8 dedicata alle innovazioni sociali, ma fond\u00f2 anche progetti per l'educazione e l'Open Source in Sudafrica, come la \"The Freedom Toaster\".\nNel 2004 torn\u00f2 nel mondo di Linux, fondando e sviluppando Ubuntu, una distribuzione di Linux user-friendly (basata su Debian), attraverso Canonical Ltd.\nNel 2005 fond\u00f2 la \"Ubuntu Foundation\" con un investimento iniziale di 10 milioni di dollari USA. Nel settembre 2005 acquist\u00f2 il 65% delle azioni di ImpiLinux.\nIl viaggio nello spazio.\nIl 25 aprile 2002 Shuttleworth partecip\u00f2 come turista spaziale alla missione russa Soyuz TM-34, pagando approssimativamente 20 milioni di dollari (USA). Per partecipare alla missione, Shuttleworth trascorse un anno in addestramento e preparazione, inclusi 7 mesi a Citt\u00e0 delle Stelle in Russia.\nShuttleworth \u00e8 stato il primo astronauta sudafricano. In virt\u00f9 della nazionalit\u00e0 al momento del lancio \u00e8 considerato il primo cittadino africano ad essere stato nello spazio, sebbene sia stato preceduto da Patrick Baudry, astronauta nato in Camerun, quando questo era ancora una colonia francese, ma cittadino francese al momento del lancio. Shuttleworth vive oggi a Londra e, in quanto anglo-sudafricano, possiede la doppia cittadinanza, sudafricana e britannica.\nDue giorni dopo, arriv\u00f2, insieme al resto dell'equipaggio, alla Stazione Spaziale Internazionale, dove partecip\u00f2, per 8 giorni, a esperimenti relativi all'AIDS. Il 5 maggio ritorn\u00f2 sulla Terra."}
{"id": "80318", "revid": "614400", "url": "https://it.wikipedia.org/wiki?curid=80318", "title": "Gregorio Ricci Curbastro", "text": "Biografia.\nLa giovinezza.\nNacque nella Bassa Romagna. La sua famiglia era tra le pi\u00f9 antiche e nobili di Lugo, ed era per tradizione profondamente cattolica. Quando papa Pio IX effettu\u00f2 il suo viaggio in Romagna (1857), nell'unica notte in cui sost\u00f2 a Lugo fu ospitato presso il palazzo di famiglia. L'intensa fede religiosa fu un elemento fortemente caratterizzante la vita dello stesso Gregorio. \nDiscendente di una famiglia d'ingegneri, comp\u00ec privatamente gli studi liceali. Per tradizione familiare, i Ricci Curbastro frequentavano l'Universit\u00e0 a Roma. Gregorio bruci\u00f2 le tappe: a soli sedici anni ottenne l'iscrizione al corso filosofico-matematico della Sapienza (1869). L'anno seguente avvenne la Presa di Roma, con la conseguente estinzione dello Stato Pontificio, e Gregorio fu richiamato dal padre nella natia Lugo. \nSuccessivamente frequent\u00f2 i corsi all'Universit\u00e0 di Bologna, ma dopo solo un anno, nel 1873, si iscrisse alla Scuola Normale Superiore di Pisa, dove ebbe come docente di meccanica razionale Ernesto Padova. Nel 1875 si laure\u00f2 a Pisa in Scienze fisiche e matematiche, ottenendo la lode con una tesi sulle equazioni differenziali. Lungo i suoi spostamenti, fu allievo di matematici del calibro di Enrico Betti, Eugenio Beltrami, Ulisse Dini e Felix Klein. Ricci Curbastro non disdegnava trascorrere i mesi estivi nella casa di campagna a Sant'Agata sul Santerno, un'antica villa padronale del Settecento tuttora esistente, situata lungo la via San Vitale (ormai inglobata nel tessuto urbano).\nGli studi sul calcolo differenziale assoluto.\nNel 1877 Ricci Curbastro vinse una borsa di studio presso la \u00abTechnische Hochschule\u00bb di Monaco di Baviera, e successivamente lavor\u00f2 come assistente straordinario di Ulisse Dini, suo professore. Nel 1880 divent\u00f2 professore straordinario di matematica all'Universit\u00e0 di Padova, dove si occup\u00f2 in un primo tempo di geometria riemanniana e di forme differenziali quadratiche. Nel 1884 si spos\u00f2 con la nobildonna Bianca Bianchi Azzarani. Dall'unione nacquero tre figli, due maschi e una femmina.\nCre\u00f2 un gruppo di ricerca in cui lavor\u00f2 Tullio Levi-Civita, con il quale scrisse il fondamentale trattato sul calcolo differenziale assoluto con coordinate, ovvero sul calcolo tensoriale su una variet\u00e0 riemanniana, che divent\u00f2 poi il linguaggio di base della successiva teoria della relativit\u00e0 generale di Einstein. Il calcolo differenziale assoluto ebbe infatti un ruolo determinante nell'elaborazione della teoria, come risulta da una lettera scritta da Albert Einstein alla nipote di Ricci Curbastro. Lo stesso Einstein, gi\u00e0 famoso, volle conoscerlo personalmente: l'incontro avvenne il 27 ottobre 1921 all'Universit\u00e0 di Padova.\nIn questo contesto Ricci Curbastro individu\u00f2 il cosiddetto \"tensore di Ricci\", che avr\u00e0 un ruolo fondamentale in seno a quella teoria.\nRiconoscimenti.\nRicci Curbastro ricevette molti onori per i suoi contributi, sebbene si possa dire che l'importanza del suo lavoro non fu compresa pienamente dall'ambiente matematico italiano all'epoca in cui la produsse, ma soltanto pi\u00f9 tardi, soprattutto grazie all'applicazione dei suoi metodi da parte di Einstein.\nVenne onorato con l'inclusione in diverse Accademie tra cui:\nPartecip\u00f2 attivamente alla vita politica, sia al suo paese natale che a Padova, e contribu\u00ec coi suoi progetti alla bonifica del ravennate e all'acquedotto di Lugo.\nQui, sulla sua casa natale \u00e8 affissa una targa commemorativa (contenente un curioso evidente errore sulla data di nascita) che recita:\nIntitolazioni.\nA Gregorio Ricci Curbastro sono intitolati: "}
{"id": "80319", "revid": "125161217", "url": "https://it.wikipedia.org/wiki?curid=80319", "title": "Calcolo tensoriale", "text": "Il calcolo tensoriale \u00e8 quella parte dell'analisi che manipola i tensori.\nSviluppato da Gregorio Ricci-Curbastro e dal suo allievo Tullio Levi-Civita, \u00e8 stato utilizzato da Albert Einstein per elaborare la sua teoria della relativit\u00e0 generale. Rispetto al calcolo infinitesimale, il calcolo tensoriale permette di presentare le equazioni fisiche in forma indipendente dalla scelta del sistema di coordinate.\nSecondo Eddington, \u00e8 questo il solo mezzo possibile per esprimere i fenomeni in forma oggettiva, e per spiegare le leggi della fisica come combinazioni di leggi ancor pi\u00f9 profonde, quelle dello spazio-tempo.\nDerivata tensoriale.\nSia formula_1 uno scalare, ad esempio una funzione scalare invariante estesa nel \"continuum\" a quattro dimensioni. Consideriamo ora una curva formula_2 qualunque, su cui stabiliamo una metrica per cui la distanza da un punto fisso misurata sulla curva sia formula_3 allora anche formula_4 \u00e8 invariante, essendo invarianti sia formula_5 che formula_6. Poich\u00e9 vale la relazione\nanche il secondo membro \u00e8 un invariante (ometteremo nel seguito il simbolo di somma, con le solite convenzioni). Dunque il quadrivettore\nossia il gradiente di formula_1, \u00e8 covariante. Se definiamo un nuovo invariante\nper quanto visto prima, formula_11 \u00e8 un invariante. Sostituendo a formula_12 la sua espressione, otteniamo\nRicordando che l'equazione generale di una geodetica per lo spaziotempo, utilizzando i simboli di Christoffel di seconda specie, ha la forma\nricaviamo il valore di formula_15, che sostituiamo. Otteniamo dunque la relazione\nIl teorema di Schwarz ci garantisce che l'ordine di derivazione rispetto a formula_17 e formula_18 \u00e8 invertibile, e il simbolo di Christoffel di seconda specie \u00e8 simmetrico rispetto a formula_17 e formula_18, dunque la relazione tra parentesi quadre data sopra \u00e8 simmetrica anch'essa. Per la generalit\u00e0 delle formula_21, il quadrivettore formula_22 \u00e8 arbitrario. Ricordando l'invarianza di formula_23 otteniamo dunque che la relazione\nrappresenta un tensore covariante del secondo ordine.\nRicapitolando, dal quadrivettore covariante\nabbiamo ricavato il tensore covariante del secondo ordine\nChiameremo questo tensore la derivata tensoriale del tensore A\u03bc. \u00c8 facile vedere che tale risultato vale non solo partendo da un gradiente, ma da qualsiasi vettore covariante. Basta infatti notare che, dati due scalari formula_1 e formula_12, per quanto visto prima formula_29 \u00e8 un tensore del primo ordine covariante. Altrettanto potr\u00e0 dirsi di una somma di quattro di questi vettori qualsiasi formula_30. Ora, un qualunque vettore A\u03bc pu\u00f2 esprimersi nella forma di S\u03bc (il come \u00e8 lasciato per esercizio al lettore). Per quanto riguarda il resto della dimostrazione, basta ripercorrere il cammino partendo da formula_29, e si ricava esattamente la stessa formula, che \u00e8 quanto ci attendevamo.\nEsaminiamo ora il caso di un tensore del secondo ordine A\u03bc\u03bd, abbiamo gi\u00e0 visto che \u00e8 possibile esprimerlo come somma di prodotti del tipo A\u03bcB\u03bd.\nRicordando la regola di derivazione del prodotto, deriviamo singolarmente i due tensori, ottenendo\ne\nQueste espressioni sono tensori. Moltiplicando poi la prima per B\u03bd e la seconda per A\u03bc, otteniamo comunque sei tensori del terzo ordine. Sommandoli e ponendo\notteniamo\nAnalogamente a quanto visto prima, \u00e8 possibile estendere il risultato ad un tensore del secondo ordine qualunque, e utilizzando le normali regole per la moltiplicazione dei tensori, si ricavano facilmente le espressioni per le derivate tensoriali per qualunque ordine di tensori.\nDivergenza di un tensore.\nDato un tensore del primo ordine \"A\u03bc\", possiamo dapprima considerare il nuovo tensore che si ottiene derivando tensorialmente\ne poi la contrazione del tensore \"F\u03bc\u03bd\"\nLo scalare cos\u00ec ottenuto definisce la \"divergenza\" di \"A\u03bc\"\nCi\u00f2 mostra come la divergenza di un vettore sia invariante per cambio di coordinate.\nRotore di un tensore.\nIl rotore di un tensore del primo ordine \"A\u03bc\" pu\u00f2 essere definito, in modo formale, in modo analogo al prodotto vettoriale tra vettori, assumendo come secondo vettore le componenti dell'operatore \u2207. Per mezzo del simbolo di Levi-Civita \u03b5ijk si ha allora\ndove \u2202j definisce la derivata controvariante, ovvero, per mezzo del tensore fondamentale \"gjl\"\nIn generale, il rotore di un tensore nxn,\u00e8 a sua volta un tensore, che ha per colonne, il rotore delle righe.\nEsempi.\nMolte delle usuali operazioni svolte in algebra lineare possono essere descritte usando dei tensori, scritti in coordinate, e manipolandoli tramite prodotti e contrazioni.\nFunzionali lineari.\nUn funzionale lineare formula_41 \u00e8 un covettore formula_42, cio\u00e8 un tensore di tipo formula_43. Un vettore formula_44 \u00e8 descritto da un tensore formula_45 di tipo formula_46. Lo scalare formula_47 \u00e8 quindi\nottenuto prima facendo il prodotto dei due tensori, e poi contraendo gli indici.\nEndomorfismi.\nUn endomorfismo formula_49 pu\u00f2 essere descritto come un tensore formula_50 di tipo formula_51. Un vettore formula_52 come un tensore formula_53 di tipo formula_46. Il vettore formula_55 \u00e8 quindi\nForme bilineari.\nUna forma bilineare formula_49 pu\u00f2 essere descritta come un tensore formula_58. Dati due vettori formula_53 e formula_60, lo scalare formula_61 \u00e8 dato da"}
{"id": "80321", "revid": "496876", "url": "https://it.wikipedia.org/wiki?curid=80321", "title": "Prova del nove", "text": "In matematica, la prova del nove \u00e8 un test di controllo, semplice ma non infallibile, per verificare l'esattezza del risultato di un'operazione aritmetica tra numeri interi, attraverso il raffronto delle radici numeriche degli operandi e del risultato. \nLa prova \u00e8 basata sulle propriet\u00e0 congiunte della matematica modulare in \"modulo 9\" (mod 9) e delle propriet\u00e0 aritmetiche del numero 9 stesso, che permettono una notevole semplificazione del calcolo della \"congruit\u00e0\", in quanto coincidente con la radice numerica.\nLa prova del nove solitamente si insegna nella scuola elementare quale scorciatoia per verificare la moltiplicazione tra due numeri, senza dover ripetere interamente l'algoritmo di computo generalmente lungo, ma pu\u00f2 essere estesa anche alle altre operazioni addizione, sottrazione e divisione (con opportune precauzioni) comprese quella con resto. La prova del nove non assicura, per\u00f2, completamente la certezza dell'esito: se \u00e8 \"negativo\", il risultato dell'operazione sar\u00e0 senz'altro errato; se \u00e8 \"positivo\", vi \u00e8 comunque l'\"11%\" di probabilit\u00e0, 1 su 9, di un \"falso positivo\", cio\u00e8 che il risultato dell'operazione sia comunque errato nonostante l'esito positivo della prova.\nStoria.\nAnche se non nella forma attuale, la prova del nove era gi\u00e0 conosciuta come prova di verifica dei calcoli almeno fin dai primi secoli dopo Cristo; testimonianze riportano la sua conoscenza da parte del vescovo romano Ippolito intorno al III secolo. Il nome latino \u00e8 \"abjectio novenaria\". \u00c8 impensabile che i Romani operassero con le cifre come facciamo odiernamente, poich\u00e9 tali cifre erano allora inesistenti, e i calcoli venivano effettuati non per mezzo di algoritmi sulla carta, ma attraverso supporti fisici diversi, quali sassi, \"calculus\", o particolari strumenti assimilabili ai pi\u00f9 recenti abachi; grazie a questi, usando lo stesso sistema su base decimale, era possibile anche allora formulare un procedimento analogo all'attuale per arrivare alla radice numerica, procedimento che invece da noi si produce avendo come stimolo l'immagine grafica delle cifre.\nL'impossibilit\u00e0 di una rappresentazione cifrata adatta dei numeri, rendeva comunque impossibile una spiegazione compiuta del \"perch\u00e9\" la prova del nove funzionasse, dimostrazione che invece avevano verosimilmente i matematici indiani, che la utilizzavano almeno fin dal XII secolo, avendo essi in uso un sistema di notazione progenitore del nostro.La prima spiegazione di cui si ha traccia in occidente, \u00e8 quella del 1202 data da Leonardo Fibonacci nel suo \"Liber abbaci\", il libro che ha introdotto in Europa le cifre arabe e primi loro algoritmi di calcolo, prendendo a pretesto l'operazione \"37 \u00d7 37 = 1369\":\nTuttavia erano gi\u00e0 allora note altre prove alternative alla prova del nove, se non migliori, per valutare l'esattezza dell'operazione, come la prova del sette, dell'undici e cos\u00ec via; se non che, erano alcune di maggiore attendibilit\u00e0 ma pi\u00f9 complessa da attuare, in quanto, pur basandosi sui medesimi meccanismi dell'aritmetica modulare, il calcolo della congruenza \"mod 7\" o \"mod 11\" sono molto pi\u00f9 complessi ottenere operando sulle cifre, poich\u00e9 non basati sulla loro semplice somma.\nOggi la locuzione \"prova del nove\" viene usata comunemente come sinonimo di \"cartina di tornasole\" per indicare erroneamente una prova certa, che dovrebbe dimostrare senza alcun dubbio la veridicit\u00e0 di una supposizione. Inoltre, sempre la stessa locuzione, viene usata per indicare una prova di autenticit\u00e0 delle euro banconote.\nProcedimento e funzionamento.\nFin dalle elementari viene insegnato un modo classico per impostare la prova del nove per le moltiplicazioni, disegnando una croce in cui inserire i valori:\nNon esistono ragioni operative o grafiche, dettate da necessit\u00e0, per eleggere questo schema a canone, \u00e8 soltanto una questione di consuetudine.\nEsempio: 1902 \u00d7 1964 = 3 735 528\nIl primo passo \u00e8 quello di sommare tutte le cifre di ogni operando e del risultato, fino ad ottenere un valore a una sola cifra. Nel caso in cui dalla prima somma si ottenga un valore a pi\u00f9 cifre si ripete la procedura fino ad averne una sola, cio\u00e8 fino ad aver ottenuto la radice numerica del numero; ecco l'esempio sulle stesse cifre:\ne poi le si collocano nella croce:\nSuccessivamente si prendono le radici numeriche degli operandi e le si moltiplicano; per la somma e la differenza si usano le medesime operazioni:\nse pure qui il risultato dovesse avere pi\u00f9 cifre, si procede come prima alla loro somma iterativamente, dopo di che si confronta con la radice numerica del risultato.\nIn questo caso il risultato \u00e8 esatto e la prova del nove permette di accelerare la verifica, rispetto alla ripetizione integrale dell'algoritmo di moltiplicazione, effettuando i calcoli esclusivamente su valori \"bassi\", inferiori a 100, il cui computo \u00e8 reso pi\u00f9 spedito dalla conoscenza mnemonica delle tabelline; vi \u00e8 per\u00f2 da sottolineare come la prova avrebbe dato ugualmente esito positivo anche di fronte a un risultato palesemente sbagliato come 3 735 519, esattamente 3 735 528 - 9 (ma anche un qualsiasi altro multiplo di 9). In questo esempio 3 735 519 \u00e8 un valore vicino a quello giusto, e quindi si tratta di un errore possibile da commettere per una disattenzione e difficile da individuare, specie su valori elevati dove lo scostamento dal risultato vero risulta veramente esiguo. Ciononostante la prova del nove pu\u00f2 dare falsi positivi anche per risultati completamente sbagliati, come ad esempio 1902 \u00d7 1964 = 132.\nDa ci\u00f2 deriva dunque anche la fallibilit\u00e0 implicita nella prova del 9, che in via empirica (trascurando valori troppo distanti da quello corretto) pu\u00f2 essere stimata in una possibilit\u00e0 su 9 di ottenere un falso positivo, cio\u00e8 un riscontro affermativo nonostante l'erroneit\u00e0 del risultato. Si pu\u00f2 quindi concludere che in ogni caso il risultato deve essere accettato con riserva, in quanto c'\u00e8 sempre un 11% di possibilit\u00e0 che sia comunque sbagliato.\nDimostrazione del funzionamento.\nLa prova del 9 deve il suo funzionamento all'aritmetica modulare e la sua facilit\u00e0 al fatto che proprio il modulo 9 permette di calcolare la \"congruenza\" del numero semplicemente sommando le sue cifre fino ad ottenere la \"radice numerica\", anzich\u00e9 operando la divisione per 9 per ogni termine.\nDefinendo formula_1 la \"i\"-esima cifra di un numero, con formula_2 dovendo appunto rappresentare la \"cifra\", possiamo riscrivere, grazie al nostro sistema decimale, un numero in formato polinomiale:\nmentre formula_4 rappresenta la somma di tutte le cifre.\nDire che la radice digitale \"r\"* rappresenta in modulo 9 la sua congruenza, si scrive:\ne significa che \"r\"* rappresenta il resto di N diviso per nove, cio\u00e8 N: N = 9\"k\" + \"r\"*; ma sappiamo che nella prova del nove r* = \u2211a\"i\" quindi:\ncio\u00e8 che in modulo 9 il numero sia congruo alla somma delle cifre. Per il momento si tralasci che la somma pu\u00f2 essere \u2211a\"i\" &gt; 9, e si cerchi di ricavare la (2) dalla (1):\ndalle propriet\u00e0 della congruenza dell'aritmetica modulare sappiamo che essa \u00e8 invariante rispetto alla somma e alla moltiplicazione, quindi ad \"a\" e 10i possiamo sostituire le relativa congruenza \"mod 9\": \na\"i\"\nsi pu\u00f2 quindi riscrivere la (3):\ncio\u00e8 N \u2261 \u2211a\"i\" mod 9. Dalla dimostrazione si pu\u00f2 anche capire come mai dalla somma vengono automaticamente tolti i \"9\" e le cifre che lo danno come somma, in quanto la sua congruenza \u00e8 0, e quale elemento neutro nella somma pu\u00f2 essere benissimo tralasciato.\nSussiste tuttavia il fatto che la somma della cifre pu\u00f2 benissimo essere superiore a nove, \u2211a\"i\" &gt; 9, ovvero un numero a due o pi\u00f9 cifre che vengono a loro volta sommate, infatti, anche il risultato delle somme intermedie \u00e8 comunque un numero per cui vale stessa dimostrazione di prima; quindi anche il risultato delle somme intermedie \u00e8 congruo alla somma delle cifre delle stesse. Sia ora \u2211a\"n\" la somma della cifre della \"n\"-esima reiterazione:\nQuesto spiega come mai sussista identit\u00e0 tra la radice numerica e la congruenza mod 9 di un numero, e perch\u00e9 tale modulo \u00e8 stato scelto. Tuttavia dalla dimostrazione si capisce anche perch\u00e9 aggiungendo 9 o un suo multiplo la congruenza non cambia e quindi la prova \u00e8 fallace:\nOgni numero N' distante da N un multiplo di 9, \u00e8 ad esso congruo mod 9 e ha quindi la medesima radice numerica.\nMoltiplicazione.\nNella disposizione classica, insegnata a scuola per la moltiplicazione, la prova del nove si mostra come segue:\nLa spiegazione del perch\u00e9 il prodotto delle radici numeriche del moltiplicando e del moltiplicatore \u00e8 uguale a quella del prodotto \u00e8 la seguente: siano\npossiamo impostare la seguente moltiplicazione\ne si ricava che \"r\"c deve essere uguale al prodotto delle radici numeriche degli operatori \"r\"a \u00d7 \"r\"b; aggiungendo a questa dimostrazione un ulteriore operando, per le propriet\u00e0 algebriche dell'operazione, \u00e8 possibile verificare che la prova del nove \u00e8 valida anche per moltiplicazione multiple.\nAddizione e sottrazione.\nSenza particolari complicazioni la prova del nove pu\u00f2 anche essere eseguita per l'addizione\nA + B = C \nLa spiegazione del perch\u00e9 la somma delle radici numeriche degli addendi e uguale a quella della somma della operazione \u00e8 la seguente:\nsi ricava che \"r\"c deve essere uguale alla somma delle radici numeriche degli addendi \"r\"a + \"r\"b; aggiungendo a questa dimostrazione un ulteriore addendo, per le propriet\u00e0 algebriche dell'operazione, \u00e8 possibile verificare che la prova del nove \u00e8 valida anche per addizioni a pi\u00f9 addendi.\nCon qualche piccolo accorgimento la prova pu\u00f2 essere effettuata anche per la sottrazione\nA - B = C \nSe il \"minuendo\" \u00e8 inferiore al \"sottraendo\" (A &lt; B) si sfocia nel campo negativo, in questo caso si somma al minuendo 9 (A + 9), in quanto come gi\u00e0 visto, sommando o sottraendo a un numero 9 o un suo multiplo, la radice numerica non cambia.\nLa spiegazione del perch\u00e9 la differenza delle radici numeriche tra minuendo e sottraendo \u00e8 uguale a quella della differenza dell'operazione \u00e8 la seguente:\nsi ricava che \"r\"c deve essere uguale alla differenza delle radici numeriche degli operandi \"r\"a - \"r\"b; unificando le due dimostrazioni risulta, per le propriet\u00e0 algebriche di sopra, che la prova del nove ha validit\u00e0 per una qualsiasi somma algebrica.\nDivisione.\nCon qualche stratagemma \u00e8 possibile adattare la prova del nove anche per la divisione, rimanendo sempre e solo nel campo degli interi e quindi con eventuale \"resto\".\nvedendo per\u00f2 la divisione come operazione inversa della moltiplicazione la stessa cosa equivalente pu\u00f2 anche essere scritta cos\u00ec\nNe risulta:\nLa spiegazione del perch\u00e9 il prodotto delle radici numeriche del quoziente per il divisore, pi\u00f9 quella del resto, \u00e8 uguale a quella del dividendo \u00e8 la seguente:"}
{"id": "80325", "revid": "1652635", "url": "https://it.wikipedia.org/wiki?curid=80325", "title": "Puma concolor", "text": "Il puma (Puma concolor ()), chiamato anche coguaro o leone di montagna, \u00e8 un carnivoro appartenente alla famiglia Felidae presente in America settentrionale, centrale e meridionale. \nPur essendo un animale di grande taglia, nell'ambito dei felidi \u00e8 filogeneticamente pi\u00f9 vicino al gatto domestico che non ad altri felidi di dimensioni simili come i leopardi.\nEtimologia.\nLa parola \"puma\" viene dalla lingua amerindia quechua ed era considerato animale sacro dagli Aztechi e Maya del Messico, e dagli Incas del Per\u00f9. Nella lingua inglese esistono pi\u00f9 di 40 nomi differenti per indicare il puma, spesso usati solo a livello regionale, come \"cougar\", \"mountain lion\", \"panther\", \"catamount\", e \"painted cat\". In Brasile il puma veniva chiamato \"su\u00e7uarana\", dalla lingua tupi; da quest'ultimo termine, attraverso un complesso passaggio tra una lingua e un'altra, si \u00e8 giunti al termine inglese \"cougar\", usato nei media statunitensi con una frequenza forse maggiore di \"puma\".\nIl nome \"mountain lion\" fa invece riferimento alla sua somiglianza estetica con una leonessa (dovuta al colore marrone-rossastro con la punta della coda nera), mentre \"catamount\" \u00e8 derivato da \"mountain cat\" (gatto di montagna).\nNell'America del Nord, in particolare negli Stati Uniti, la parola \"panther\" (\"pantera\") da sola si riferisce al puma, sebbene il termine \"black panther\" (\"pantera nera\") sia correttamente associato solo con le varianti affette da melanismo di leopardi o di giaguari, piuttosto che di puma. In Europa e in Asia, \"pantera\" significa \"leopardo\" e si pu\u00f2 riferire sia al leopardo maculato sia a quello nero. Nell'America meridionale, \"pantera\" si riferisce solo al giaguaro, sia quello maculato, sia quello nero. Il gene del melanismo si pu\u00f2 trovare in una grande variet\u00e0 di felini, compresi il leone, la tigre, il leopardo, il giaguaro, il caracal, il jaguarondi, il serval, l'ocelot, il margay, la lince rossa; non sono mai stati documentati, tuttavia, casi di melanismo nell'America settentrionale in \"Puma concolor\", anche se persistono leggende metropolitane di \"pantere nere\". Tali resoconti aneddotici hanno particolare vigore sugli Appalachi degli Stati Uniti orientali, una regione dove \u00e8 comunemente accettato il fatto che il \"Puma concolor\" sia completamente estinto da prima della fine del XIX secolo, e dove non sono state documentate presenze ristabilite di popolazioni in propagazione fino al 2005.\nDescrizione.\nRecenti studi sui geni suggeriscono che il puma sia imparentato in modo relativamente stretto al ghepardo nordamericano estinto \"Miracinonyx\"; recenti ricerche molecolari sembrano indicare una discreta affinit\u00e0 anche con il ghepardo moderno, con il quale presenta alcune similitudini esteriori. Per contro, il puma non \u00e8 uno stretto parente dei veri grandi felini (il leone, la tigre, il giaguaro, il leopardo ecc.), e viene tassonomicamente classificato con i piccoli felini, ma, fra questi ultimi, \u00e8 nettamente il pi\u00f9 grande (anche nel caso si includesse il ghepardo tra i \"piccoli\" felini, il puma rimarr\u00e0 comunque il membro pi\u00f9 pesante della sottofamiglia). I puma che vivono pi\u00f9 vicino all'equatore sono i pi\u00f9 piccoli, e crescono in grandezza nelle popolazioni pi\u00f9 vicine ai poli.\nIl puma \u00e8 alto circa al garrese. La sua lunghezza, esclusa la coda, \u00e8 in media di per i maschi e per le femmine, cui si aggiungono tra i 66 e i di coda. Il suo peso varia dai 50 ai circa per i maschi (ma alcuni esemplari possono arrivare anche a ) e dai 35 ai circa per le femmine. Confrontando le dimensioni generali dei felidi di maggiore taglia, il puma risulta essere al quarto posto dopo leone, tigre e giaguaro ed insieme al leopardo (mentre il ghepardo, di altezza simile al puma, \u00e8 molto pi\u00f9 leggero). Il puma possiede un morso potente, che pu\u00f2 raggiungere i 350 psi (circa 160 kg), pi\u00f9 forte quindi di quello del leopardo, ma pi\u00f9 debole rispetto alla potenza mascellare esercitata da un lupo..\nIl pelo \u00e8 corto, morbido, folto e dal colore uniforme e molto variabile. Le zampe anteriori hanno 5 dita, mentre quelle posteriori 4, con unghie retrattili. I puma sono tra gli animali pi\u00f9 agili, potendo fare salti alti 4 metri e lunghi 10, e detengono il record di \"salto in alto\" tra tutti i mammiferi terrestri.\nColore e aspetto fisico.\nL'aspetto generale del puma ricorda quello di diversi altri felini: la colorazione \u00e8 come quella del leone, mentre le proporzioni corporee ricordano vagamente quella di un robusto ghepardo (al quale \u00e8 forse pi\u00f9 affine). Il coguaro ha in comune con quest'ultimo la testa piccola e tondeggiante, il collo piuttosto lungo, il corpo snello e le zampe pi\u00f9 lunghe e sottili di quelle di altri felidi di grossa taglia (bench\u00e9 queste caratteristiche non siano cos\u00ec accentuate come nel ghepardo); tuttavia le estremit\u00e0 delle zampe sono robuste come nei felini pi\u00f9 tipici. Nella bocca hanno 4 grandi canini, 12 incisivi pi\u00f9 piccoli e 14 molari, come tutti i Felidi. I puma emettono numerosi richiami, che si differenziano da maschio e femmina, ma, a differenza dei grandi felini, nessun ruggito. Il richiamo pi\u00f9 noto di questo animale (descritto da alcuni ricercatori nordamericani come Truman Everts simile a quello dell'uomo) viene spesso attribuito nei prodotti USA ad altri grandi felidi, in particolare il leopardo e la pantera nera.\nIn libert\u00e0, i puma possono raggiungere dai 18 ai 20 anni d'et\u00e0, sebbene la loro vita duri di solito un decennio; in cattivit\u00e0 arrivano ai 25 anni o pi\u00f9. Possono anche essere addomesticati.\nIl pi\u00f9 delle volte i puma sono bruno fulvo, biondo rossiccio, o grigio argento; il mento ed il petto, comunque, sono sempre biancastri. I puma appena nati sono di colore beige, pezzati, ed hanno degli anelli sulla coda; la pezzatura sbiadisce durante i primi anni di vita.\nEsistono anche puma anormalmente pallidi e persino bianchi. Sono stati descritti pure puma di colore marrone anormalmente scuro con addomi bianchi, soprattutto nell'America meridionale e centrale, chiamati \"couguar noire\" da Georges-Louis Leclerc, conte di Buffon. Non ci sono resoconti autenticati di puma affetti da vero melanismo nell'America settentrionale.\nBiologia.\nAlimentazione.\nI puma cacciano mammiferi di quasi tutte le taglie. Nel Nordamerica tra le prede del puma si annoverano cervi e renne, ma anche topi, ratti, moffette, procioni, castori ed opossum, come pure pecore e giovani bovini. Anche altri predatori come i coyote e le linci rosse possono essere sopraffatti dal puma. Oltre ai mammiferi, il puma si nutre anche di uccelli e, in alcune regioni, di pesci. Non mangia, per\u00f2, carogne ed evita anche i rettili.\nPer abbattere una preda pi\u00f9 grossa, il puma inizialmente le si avvicina di soppiatto. Da una distanza pi\u00f9 breve le salta addosso sul dorso e le rompe l'osso del collo con un forte morso alla gola. Ha una fortissima potenza muscolare nelle gambe ed \u00e8 il felino che riesce a spiccare i balzi maggiori, fino a in lunghezza e 4,5 in altezza (ufficiosamente sono stati riportati salti di 18 metri). Arriva alla velocit\u00e0 di in corsa, ma occasionalmente pu\u00f2 raggiungere , rendendolo perci\u00f2 il felino pi\u00f9 veloce dopo il ghepardo. Il puma tuttavia \u00e8 molto pi\u00f9 forte del ghepardo e a differenza di quest'ultimo utilizza la lotta corpo-a-corpo per sottomettere la preda: riesce a gettare a terra con l'aiuto della corsa animali 8 volte il suo peso (puma femmine di hanno atterrato caribu di ) ed \u00e8 diverse volte pi\u00f9 forte di un uomo (le stime vanno da 5 a 8 volte per esemplari di ). A differenza del leopardo, il comportamento di mettere al riparo le prede sugli alberi non sembra essere mai stato riscontrato nel puma, il che forse indica una maggiore capacit\u00e0 di competere con gli altri carnivori del suo ambiente.\nIl puma \u00e8 un felino timido, che evita solitamente gli insediamenti umani. Occasionalmente, tuttavia, pu\u00f2 attaccare l'uomo. Negli Stati Uniti si verificano, di solito, circa quattro avvenimenti del genere ogni anno; vittime degli attacchi sono perlopi\u00f9 bambini. Si tratta dell'unico dei \"piccoli felini\" ad essere considerato potenzialmente pericoloso per le persone.\nIl puma stesso, oltre all'uomo, ha pochi nemici da temere. Solo lupi ed orsi possono ogni tanto predare puma giovani o malati in Nordamerica; in Sudamerica l'unico vero competitore capace di uccidere persino esemplari adulti \u00e8 il giaguaro.\nRiproduzione.\nEssendo solitari, i puma si incontrano solo durante il periodo dell'accoppiamento, che spesso, anche se non esclusivamente, va da novembre a giugno, per sei giorni al massimo, prima che il maschio abbandoni di nuovo la femmina alcune settimane prima del parto. Il periodo di gestazione dura circa tre mesi. Una figliata pu\u00f2 essere composta da uno a sette cuccioli, di norma due o tre. Ogni piccolo pesa dai 230 ai 450 grammi, ed \u00e8 grande da 20 a 30 centimetri. I cuccioli assumono cibo solido dopo circa 6-7 settimane e si separano dalla madre dopo circa 20 mesi.\nLa presenza di un mantello maculato nei piccoli coguari \u00e8 considerato un tratto ancestrale ereditato dall'antenato comune dei felini e carnivori affini (anche i leoni presentano questa caratteristica), nonch\u00e9 un esempio di tratto infantile arcaico che si perde nell'adulto.\nDistribuzione e habitat.\nIl puma era precedentemente diffuso in tutta l'America del Nord e del Sud. Nessun altro mammifero del continente aveva una diffusione cos\u00ec vasta; si estendeva dal sud del Canada attraverso l'America centrale fino alla Patagonia meridionale. Al giorno d'oggi la sua diffusione \u00e8 fortemente limitata e ridotta ad aree disabitate o poco popolate dall'uomo. Negli Stati Uniti i puma sono sopravvissuti alle ondate di sterminio solo sulle Montagne Rocciose, nei deserti e semideserti del sudovest e nelle regioni paludose delle Everglades in Florida. Attraverso dei provvedimenti protezionistici, il suo territorio si \u00e8 nuovamente esteso, ed in alcune regioni a ovest degli Stati Uniti i puma non evitano pi\u00f9 nemmeno i dintorni delle citt\u00e0.\nEcologicamente parlando, il puma pu\u00f2 essere considerato l'equivalente americano del leopardo, e come quest'ultimo \u00e8 capace di adattarsi in quasi tutti gli habitat del suo vasto areale; la prateria, le foreste boreali, temperate e tropicali, i semideserti e l'alta montagna fanno tutti parte degli spazi vitali di questo felino. Solo la tundra artica e i deserti veri e propri risultano essere habitat troppo ostili.\nPopolazioni di puma degli Stati Uniti e del Canada.\nDopo essere stato cacciato quasi fino all'estinzione negli Stati Uniti, il puma ha fatto la sua ricomparsa in modo considerevole, con individui stimati negli Stati Uniti occidentali. In Canada si trovano puma ad ovest delle praterie, nell'Alberta, nella Columbia Britannica e nello Yukon meridionale. La pi\u00f9 alta concentrazione di puma nell'America settentrionale si trova sull'Isola di Vancouver nella Columbia Britannica.\nI puma stanno gradualmente estendendo il proprio territorio verso est, seguendo torrenti ed alvei, ed hanno raggiunto il Missouri, il Michigan ed attraversato il Kansas, compresa la grande area metropolitana di Kansas City. Dei puma sono stati avvistati sulla costa settentrionale del Lago Superiore con un attacco ad un cavallo ad Ely, nel Minnesota, nel 2004. Si prevede che espandano presto il loro territorio sugli interi Stati Uniti orientali e meridionali. Continuano ad esserci segnalazioni sulla sopravvivenza della popolazione rimanente del puma orientale (\"Puma concolor cougar\") nel Nuovo Brunswick, nell'Ontario, e nella penisola di Gasp\u00e9 del Quebec.\nA causa dell'urbanizzazione di aree rurali, i puma vengono spesso a contatto con le persone, soprattutto in aree con grandi popolazioni di cervi, le loro prede naturali. Hanno anche cominciato a cacciare animali domestici come cani, gatti e bestiame, ma sono raramente ricorsi a umani come fonte di cibo.\nLa stima del 1990 circa numerava tra i e i puma in California e tra i e i in Colorado. Nell'ultima ricerca effettuata nel marzo 2011 il coguaro (o leone di montagna) \u00e8 stato dichiarato estinto dall'est degli Stati Uniti, conseguentemente dalla mancanza di avvistamenti dagli anni trenta.\nTassonomia.\nIl genere \"Puma\" comprende l'unica specie attuale \"Puma concolor\", suddivisa in numerose sottospecie. In passato sono vissute altre specie attribuite al genere \"Puma\", come la pantera di Owen (\"Puma pardoides\") vissuta in Europa tra Pliocene e Pleistocene. A volte anche lo yaguarondi (\"Herpailurus yaguaroundi\") \u00e8 attribuito al genere \"Puma\".\nSottospecie.\nIn passato venivano riconosciute sino 32 sottospecie di puma:\nNel 2000 studi di genetica molecolare hanno rivelato la inconsistenza di molte delle presunte sottospecie riducendo il loro numero a sei:\nUno studio pi\u00f9 recente basato sull'analisi del mtDNA ha ulteriormente ridotto a due il numero delle sottospecie riconosciute e tale posizione \u00e8 stata fatta propria dall\"'IUCN Cat Specialist Group\" (2017) che riconosce come valide le seguenti sottospecie:\nIbridi.\nEsistono ibridi fra diverse sottospecie di puma in Florida, dove si introdussero animali forestieri al fine di aumentare la scarsa popolazione decimata anni prima dalla caccia eccessiva. \nNonostante il puma non sia strettamente imparentato con i grandi felini, si \u00e8 riusciti a crearne ibridi con il leopardo, che sono stati battezzati pumapardi. Si \u00e8 a conoscenza anche di ibridi fra puma e ozelot, ma in questo caso i cuccioli sono morti poco dopo la nascita. In alcune occasioni, infine, si sono avute notizie di ibridi di puma e giaguari, ma l'esistenza di questi esseri non \u00e8 ancora stata provata.\nMinaccia ed importanza per gli uomini.\nAnche se protetto, il puma viene tuttavia cacciato da alcuni contadini, preoccupati per il loro patrimonio zootecnico. La specie nel complesso, per\u00f2, non \u00e8 considerata in pericolo. Il puma perlopi\u00f9 fugge l'uomo; solo in casi eccezionali aggredisce degli adulti.\nIl puma era altamente rispettato presso gli indiani d'America. A lui venivano attribuite qualit\u00e0 come il comando, la forza, l'ingegno, la lealt\u00e0, l'impegno e il coraggio.\nI colonizzatori nell'America del Nord hanno a lungo cacciato il puma, non solo per proteggere il proprio bestiame da questo animale, ma anche perch\u00e9 ambivano al suo trofeo.\nUn popolo nordamericano, gli erie, trae forse dal puma il proprio nome, che viene considerato un'abbreviazione di \"erielhonan\", in italiano \"lunga coda\". Per questo motivo erano chiamati dai francesi anche \"Nation du Chat\", \"popolo del gatto\".\nAttacchi a umani.\nI casi di attacchi agli umani sono rari ma possono verificarsi, soprattutto quando l'intervento umano sui luoghi selvatici riduce la disponibilit\u00e0 di prede per il puma. Si sono verificati circa 100 attacchi ad umani negli Stati Uniti ed in Canada durante il periodo dal 1890 al gennaio 2004, con 16 morti. Nella sola California ci sono stati 14 attacchi e 6 morti. Attacchi da parte di puma su umani ed animali domestici sono associati con aree urbane tra luoghi selvaggi ed altre aree urbane pi\u00f9 sviluppate, come a Boulder, in Colorado, area che ha incoraggiato una delle prede tradizionali del puma, il cervo mulo, ad abituarsi alle aree urbane ed alla presenza di persone ed animali selvatici. I puma, in circostanze tali, possono arrivare a perdere la loro paura sia delle persone sia dei cani e a vederli entrambi come prede.\nL'8 gennaio 2004 un puma uccise e mangi\u00f2 in parte un ciclista in mountain bike nel Whiting Ranch Wilderness Park nella Orange County, in California; forse fu lo stesso animale ad aggredire un'altra ciclista nel parco il giorno seguente, ma venne respinto da altri ciclisti. Un giovane puma maschio fu ucciso l\u00ec vicino dalle guardie forestali pi\u00f9 tardi nello stesso giorno.\nL'ultimo attacco fatale di un puma nel Nordamerica \u00e8 stato registrato nel 2018, in Oregon, ai danni di Diana Bober, una signora di 55 anni.\nIn California la caccia ai puma \u00e8 proibita, eccetto in circostanze molto specifiche. Questo, insieme all'estinzione in California del lupo e dell'orso bruno, ha permesso al puma di moltiplicarsi enormemente, dato che non si trovano pi\u00f9 altri predatori in grado di rubare la cacciagione di un puma, bench\u00e9 gli orsi neri potrebbero essere abbastanza forti da farlo. La legge della California prevede che gli animali selvatici che hanno attaccato un essere umano debbano essere uccisi qualora siano localizzati."}
{"id": "80326", "revid": "619191", "url": "https://it.wikipedia.org/wiki?curid=80326", "title": "Goatse.cx", "text": "Goatse.cx era l'indirizzo di uno shock site che ha raggiunto una certa notoriet\u00e0 per il fatto di presentare un'immagine sessualmente esplicita di natura particolarmente volgare: un uomo che mostra il suo ano dilatato fino a un diametro di diversi centimetri.\nQuesta immagine ed i collegamenti a questo sito (o ai suoi mirror) sono stati utilizzati dai troll per scandalizzare le persone e per vandalizzare siti Internet e forum.\nIl sito.\nGoatse.cx era composto da quattro sezioni, di cui due contenevano immagini note per essere scandalizzanti.\nLa pagina indice contiene anche un disclaimer sui contenuti (\"...se hai meno di 18 anni o ritieni questa immagine offensiva, per favore non guardarla. Grazie!\") ed un disclaimer che metteva in guardia dal merchandising non ufficiale di Goatse.cx, rassicurando che il merchandising ufficiale sarebbe stato disponibile. Versioni pi\u00f9 recenti del sito contenevano link a dolphinsex.org e urinalpoop.org, mentre versioni pi\u00f9 antiche puntavano a biganal.com\nSospensione e vendita del dominio.\nIl 14 gennaio 2004 il dominio \"goatse.cx\" fu sospeso dalla Christmas Island Internet Administration per violazioni della Acceptable use policy in risposta ad una querela, ma molti mirror del sito sono tuttora accessibili, e l'immagine \u00e8 mostrata in molti siti. Una residente dell'Isola Christmas chiamata Rhonda Clarke registr\u00f2 la querela che risult\u00f2 nella sospensione del dominio goatse.cx.\nNel gennaio 2007, la Christmas Island Internet Administration rimise sul mercato il dominio goatse.cx. Il dominio fu successivamente registrato il 16 gennaio attraverso il registro di domini Variomedia, e l'attuale owner tent\u00f2 di vendere all'asta il diritto di uso del dominio.\nUn precedente tentativo di mettere in vendita il dominio da parte di SEOBidding aveva una riserva di $120, che non fu offerta.\nIl dominio goatse.cx fu descritto come venduto all'asta il 30 aprile 2007 ad un offerente ignoto. Secondo SEOBidding.com, la prima asta termin\u00f2 con false offerte per cui l'asta fu riattivata. Questa fu ancora una volta vinta da falsi acquirenti, per cui a luglio SEOBidding.com annunci\u00f2 che il sito sarebbe stato venduto per $500,000 e che i falsi acquirenti sarebbero stati denunciati. Il 25 novembre 2007, e cos\u00ec fino almeno a giugno 2010, il sito era ancora in vendita, descritto come: \"goatse.cx Prezzo base: $50200.\"\nIl controllo del dominio pass\u00f2 al mercato secondario, e fu acquisito da un investitore in domini che tentava di vendere il nome del dominio per \u20ac10,000.\nIl 21 ottobre, l'edizione del 2009 della newsletter di Rick Latona \"Daily Domains\" annunci\u00f2 che il dominio Goatse.cx era in vendita ad un prezzo di $15,000, evidenziandolo come \"sito famoso, moltissimi backlinks\".\nAl 16 maggio 2010 il sito era ancora una volta inattivo, con un annuncio che diceva:\"Goatse.cx 'Stinger' 2.0 Beta is comingOnly 24 days to go until Goatse Stinger 2.0 goes beta on May 9, 2010!\" La pagina mostrava una rappresentazione stilizzata di codice_1, che contiene un paio di mani robotiche d'argento che allargano un'apertura circolare in una parete in quello che sembra un'ambientazione in fabbrica futuristica.\nA giugno 2010, una nuova pagina \u00e8 visibile su goatse.cx, con lo scopo dichiarato di offrire servizi di email al dominio, con un disegno di mani che aprono la vista su una busta."}
{"id": "80327", "revid": "29035", "url": "https://it.wikipedia.org/wiki?curid=80327", "title": "Puma", "text": ""}
{"id": "80328", "revid": "6923", "url": "https://it.wikipedia.org/wiki?curid=80328", "title": "Tursiops truncatus", "text": "Il turs\u00ecope (\"Tursiops truncatus\", ) \u00e8 un cetaceo odontoceto appartenente alla famiglia dei Delfinidi. \u00c8 una delle rare specie di delfini che sopportano la cattivit\u00e0; anche a causa di ci\u00f2 \u00e8 il pi\u00f9 studiato e il pi\u00f9 comune nei delfinari. \u00c8 diffuso in tutti i mari del mondo, ad eccezione delle zone artiche ed antartiche e ne esistono due popolazioni distinte, una costiera ed una di mare aperto. Utilizza per cacciare la tecnica dell'ecolocalizzazione e si nutre principalmente di pesci. Raggiunge la maturit\u00e0 sessuale intorno ai 12 anni e le femmine partoriscono un solo piccolo. Vive generalmente in branchi formati dalle femmine ed i piccoli, mentre i maschi possono formare delle associazioni chiamate \"alleanze\". A causa dell'influenza dei media (il famoso delfino della serie televisiva \"Flipper\" era un tursiope), \u00e8 diventato il delfino per antonomasia.\nDescrizione.\nHanno circa 100-120 denti tutti uguali che vengono usati solo per afferrare la preda ma non per masticarla perch\u00e9 la ingoiano intera facendola scivolare sulla lingua. Come risultato di una convergenza evolutiva, i tursiopi presentano un corpo fusiforme simile a quello dei pesci che assicura loro una grande idrodinamicit\u00e0, riducendo l'attrito con l'acqua. Come tutti i Cetacei, i tursiopi sono quasi completamente privi di peli.\nVi sono delle differenze tra i due tipi di popolazioni: i tursiopi pelagici hanno corpo pi\u00f9 grande e robusto rispetto a quelli costieri e vi sono differenze anche nella composizione dell'emoglobina del sangue. Queste differenze sembrano essere dovute al fatto che i tursiopi pelagici compiono immersioni pi\u00f9 profonde rispetto a quelli costieri.\nLa colorazione \u00e8 pressoch\u00e9 identica in entrambe le popolazioni e appare di colore grigio con varie sfumature sul dorso e bianco sul ventre. Sui fianchi il grigio diviene pi\u00f9 chiaro. Questa colorazione fa s\u00ec che i delfini siano difficilmente identificabili sia se osservati dal basso verso l'alto, sia se osservati dall'alto verso il basso.\nSul capo \u00e8 presente un melone pronunciato e la mascella e la mandibola allungate formano un rostro corto e tozzo, lungo circa 8\u00a0cm. L'aggettivo \"truncatus\" (latino: \"troncato\"), cos\u00ec come il nome comune inglese (\"Bottlenose Dolphin\": delfino dal naso a bottiglia) si riferiscono proprio alla conformazione del rostro. Il muso \u00e8 caratterizzato dalla presenza di una specie di \"sorriso\" dovuto al fatto che l'animale \u00e8 impossibilitato a muovere le mascelle in altra posizione. Sulla porzione apicale del capo \u00e8 presente lo sfiatatoio, attraverso cui il tursiope espelle l'aria respirata e la cui apertura e chiusura \u00e8 dovuta a muscolatura volontaria. Quando lo sfiatatoio \u00e8 aperto, \u00e8 possibile osservare il setto nasale.\nLa pinna dorsale, di forma triangolare e ricurva, \u00e8 alta circa 23\u00a0cm mentre le pinne pettorali, chiamate \"flipper\", sono lunghe circa 30\u201350\u00a0cm. La pinna caudale, suddivisa in due lobi (\"flukes\"), \u00e8 larga circa 60\u00a0cm. Pinna dorsale e pinna caudale sono entrambe costituite da tessuto connettivo, e al loro interno non sono presenti n\u00e9 ossa n\u00e9 muscoli. Invece le pinne pettorali presentano delle ossa omologhe a quelle dei Mammiferi terrestri da cui i Cetacei si sono evoluti circa 50 milioni di anni fa. Recentemente \u00e8 stato scoperto in Giappone un tursiope con un paio addizionale di pinne pettorali poste vicino alla coda, aventi la dimensione di un paio di mani umane.\nSono presenti da 18 a 26 paia di denti conici su ogni mascella.\nRiconoscimento in mare.\nNon \u00e8 una specie particolarmente facile da identificare. Pu\u00f2 essere confuso con il delfino comune e con la stenella striata, altri due cetacei che non superano i 4\u00a0m. Essi possono essere distinti grazie alla colorazione; il tursiope infatti non presenta striature bianche sui fianchi. Le stenelle sono inoltre mediamente pi\u00f9 piccole.\nPu\u00f2 essere confuso con la specie costiera \"Sotalia guianensis\" nel sud dell'oceano Atlantico.\nI ricercatori, per effettuare gli studi su questi animali e poterli riconoscere facilmente utilizzano la tecnica della fotoidentificazione, che consiste nel fotografare la pinna dorsale dei Cetacei ed annotare poi le informazioni riguardanti la presenza su di essa di cicatrici o altri segni distintivi.\nBiologia.\nComportamento.\nI tursiopi sono animali sociali, vivono in branchi chiamati \"pod\" e composti generalmente da 2-6 individui. Tuttavia non \u00e8 raro osservare individui solitari, generalmente maschi. Infatti i \"pod\" sono costituiti da un gruppo di femmine con i loro piccoli e i maschi vi si uniscono solo per un breve tempo. Alcuni tursiopi vivono insieme ad altre specie di Cetacei.\nStudi effettuati da Wells in Sarasota, Florida, e da Smolker nella Shark Bay, Australia, hanno mostrato come le femmine della comunit\u00e0 sono collegate o direttamente o attraverso delle associazioni mutuali secondo uno schema sociale di \"fissione-fusione\". Gruppi di associazioni pi\u00f9 forti sono chiamati \"bande\" e la loro composizione pu\u00f2 rimanere stabile per anni. Ci sono prove genetiche che i membri delle bande possono essere imparentati, ma queste bande non sono necessariamente limitate ad una singola linea matriarcale. Le femmine si associano principalmente per la protezione dei piccoli da predatori e conspecifici e non ci sono prove che le bande competano le une con le altre.\nNelle stesse aree di ricerca, cos\u00ec come a Moray Firth in Scozia, i maschi formano forti associazioni di due o tre individui. Questi gruppi di maschi sono noti come \"alleanze\" e i membri di esse mostrano dei comportamenti, come respirazione, salti e \"breaching\", sincronizzati. La composizione dell'alleanza \u00e8 stabile per decine di anni e pu\u00f2 portare dei benefici nella ricerca delle femmine per l'accoppiamento. Una volta trovata la femmina, i maschi la circondano o la inseguono, e non sono rari i casi di aggressione nei suoi confronti. Connor riferisce che le alleanze possono unirsi temporaneamente ad altre alleanze, formando delle \"super-alleanze\" o \"alleanze di secondo ordine\" principalmente con lo scopo di ottenere femmine che sono insidiate da altre alleanze. Per esempio, l'alleanza A \u00e8 costituita da due individui, la B da tre e la C anch'essa da tre individui. Tutte e tre le alleanze competono per la stessa femmina, cos\u00ec la formazione della super-alleanza tra A e B, formata da cinque individui d\u00e0 un vantaggio numerico nella competizione con la C, formata da soli tre individui.\nRicercatori dell'Istituto per la ricerca applicata sui delfini - BDRI hanno invece dimostrato come la struttura sociale dei tursiopi residenti nella costa nordorientale della Sardegna varia in funzione del comportamento trofico e del bisogno di collaborare tra loro. La distribuzione e presenza dei tursiopi \u00e8 stata correlata all'alimentazione di tipo opportunistico nelle vicinanze di un allevamento ittico che ha provocato dei cambiamenti nella distribuzione e concentrazione delle prede facilitando cos\u00ec l'alimentazione dei tursiopi e rendendo inutile la cooperazione per la caccia.In queste condizioni le associazioni non variano in funzione del sesso degli individui, ma in relazione al comportamento trofico. \u00c8 stato dimostrato come i delfini si associno, indipendentemente dal sesso, con esemplari con cui condividono le stesse preferenze alimentari. Gli impianti di acquacultura quindi sono in grado di interferire nei comportamenti e nella struttura sociale di questi mammiferi.\nSono in grado di compiere delle acrobazie fuori dall'acqua, il cui significato non \u00e8 ancora chiaro. Tra queste le pi\u00f9 comuni sono:\nSono animali predatori e spesso mostrano dei comportamenti aggressivi che comprendono combattimenti tra maschi per le femmine e aggressioni nei confronti di altri piccoli delfini. La popolazione che vive in Scozia pratica l'infanticidio e ricerche svolte dall'Universit\u00e0 di Aberdeen hanno dimostrato che i tursiopi uccidono le focene (\"Phocoena phocoena\") non per cibarsene, ma per ridurre la competizione per il cibo.\nProduzione di suoni e organi sensoriali.\nSenza dubbio il senso pi\u00f9 sviluppato dei tursiopi \u00e8 l'udito, unito alla grande capacit\u00e0 di emettere suoni di frequenze diverse, divisi in tre categorie:\nI click sono utilizzati per l'ecolocalizzazione, mentre gli altri suoni per la comunicazione. Ogni tursiope ha un suo fischio caratteristico, una sorta di \"firma\" (\"signature whistle\"), che lo rende identificabile immediatamente dai suoi conspecifici. Sono privi di corde vocali, per cui si ritiene che i suoni a bassa frequenza vengano generati mediante la laringe e per mezzo di sei sacche aeree poste vicino allo sfiatatoio.\nPoich\u00e9 il suono si propaga meglio in acqua che in aria i tursiopi, come tutti i Cetacei, sono privi dei padiglioni auricolari. Questo consente loro di avere una maggiore idrodinamicit\u00e0. L'orecchio interno \u00e8 inserito in un osso separato dal cranio mentre l'orecchio medio \u00e8 altamente vascolarizzato. Quando il cetaceo si immerge, questo tessuto lo aiuta a compensare la pressione subacquea e ad evitare quindi lesioni al timpano.\nGli occhi sono posti ai lati della testa ed in essi \u00e8 presente il \"tapetum lucidum\" che li aiuta a vedere in presenza di poca luce. Le pupille consentono ai tursiopi di poter vedere bene sia in acqua sia in aria, malgrado la differente densit\u00e0 dei due mezzi. La retina presenta sia coni sia bastoncelli e questo indica che probabilmente i delfini riescano a vedere i colori. Nell'occhio \u00e8 presente una ghiandola analoga alla ghiandola lacrimale dei mammiferi terrestri che produce delle secrezioni oculari simili alle lacrime. Le secrezioni hanno il compito di proteggere la cornea dalle infezioni batteriche e di aumentarne l'idrodinamicit\u00e0. I valori di pH, osmolalit\u00e0 e contenuto di glucosio delle secrezioni oculari sono superiori a quelli delle lacrime mentre risultano inferiori i valori di lisozima e colesterolo totale. Pressoch\u00e9 uguale \u00e8 invece la composizione proteica. La vista dei tursiopi non \u00e8 binoculare, ma ogni occhio si muove indipendentemente dall'altro. Sono tuttavia presenti alcune aree di sovrapposizione.\nVisto che lo sfiatatoio, omologo del naso, viene chiuso quando l'animale \u00e8 in immersione e viene aperto da muscolatura volontaria per respirare in superficie, il senso dell'olfatto \u00e8 poco sviluppato. I nervi olfattivi, cos\u00ec come il lobo olfattivo nell'encefalo, sono assenti.\nIl senso del gusto non \u00e8 ancora stato ben studiato, sebbene sia stato dimostrato che i delfini siano in grado di riconoscere il salato, il dolce, l'amaro e l'aspro, essendo presenti le papille gustative. Secondo Barros ed Odell i tursiopi hanno delle preferenze alimentari nei confronti di certi tipi di pesci.\nStudi condotti da Herman e Tavolga nel 1988 su basi anatomiche e comportamentali, hanno portato a credere che il senso del tatto sia ben sviluppato e che i delfini rispondano ad un ampio spettro di sensazioni tattili. Recettori tattili sono abbondanti sotto la pelle in prossimit\u00e0 degli occhi e dello sfiatatoio, sul rostro, intorno alla zona genitale e sui capezzoli.\nEcolocalizzazione.\nI tursiopi sono in grado di riconoscere gli ostacoli e di ricercare il cibo per mezzo dell'ecolocalizzazione. Quando le onde sonore prodotte dall'animale, i click, raggiungono un ostacolo o una preda, rimbalzano e tornano indietro. I click sono prodotti da tre sacche aeree poste sulla testa. L'aria, per la contrazione dei muscoli dello sfiatatoio passa prima nella sacca superiore, poi in quella intermedia e infine in quella inferiore, producendo uno schiocco che viene poi amplificato dal melone, una massa di tessuto adiposo presente sulla testa. L'eco di ritorno viene captata dal delfino mediante la mascella inferiore e viene trasferito attraverso una sorta di olio fino all'orecchio interno.\nAlimentazione.\n\u00c8 una specie opportunista, nutrendosi principalmente di Pesci (acciughe, sgombri, cefali, etc.) e Cefalopodi, in particolare specie costiere (calamari, seppie e polpi), ma non disdegna all'occorrenza i crostacei. Studi effettuati sui contenuti stomacali hanno evidenziato come nel Mediterraneo i tursiopi si nutrano principalmente di naselli, pesci sciabola, gronghi e calamari. I denti conici sono utilizzati per afferrare il cibo, non per masticarlo.\nSpesso i tursiopi cooperano tra di loro per cacciare e sono note anche cooperazioni tra delfini e pescatori. Inoltre frequentemente i tursiopi seguono i pescherecci per nutrirsi degli scarti o delle perdite dei pescatori.\nUna particolare tecnica di caccia utilizzata da alcuni tursiopi \u00e8 la \"strand-feeding\" o \"beach hunting\", una tattica simile a quella usata dalle orche: i delfini radunano prima i pesci verso le coste sabbiose, nuotando paralleli ad esse, poi li spingono sulla sabbia e se ne nutrono spiaggiandosi parzialmente o completamente. Infine tornano al mare, con un movimento ad U. La \"strand-feeding\" \u00e8 una tecnica piuttosto pericolosa, per questo viene praticata generalmente nei periodi di alta marea. Pu\u00f2 essere praticata da individui solitari o da gruppi di delfini che collaborano per la cattura dei pesci. \u00c8 un comportamento che si sviluppa solo nei tursiopi nati da altri \"beach-hunters\", ma studi effettuati sul DNA mitocondriale hanno portato ad escludere una trasmissione genetica di questa tecnica di caccia, per cui si pensa che i delfini la imparino osservando le loro madri.\nPredatori.\nGrandi specie di squali, quali lo squalo tigre (\"Galeocerdo cuvier\"), lo squalo bianco (\"Carcharodon carcharias\") e lo squalo leuca (\"Carcharhinus leucas\") predano i tursiopi. Questo avviene soprattutto nella Shark Bay, dove nel corso di una ricerca \u00e8 stato osservato come il 74% dei delfini adulti oggetto dell'indagine presentassero delle cicatrici dovute ad attacchi di squali.\nAlcune orche si nutrono dei delfini, ma questo sembra essere piuttosto raro. Infatti mentre alcune orche che si nutrono di altri mammiferi predano i delfini, altre sono state osservate nuotare insieme ai delfini. Nuotare in branco permette ai delfini di meglio difendersi dai predatori, inoltre essi usano delle complesse strategie evasive per sfuggirgli. I tursiopi aiutano i loro simili feriti tenendoli fuori dall'acqua per respirare, un comportamento talvolta osservato anche nei confronti di subacquei in difficolt\u00e0.\nRiproduzione.\nI maschi presentano due aperture nella parte inferiore del corpo, una nasconde il pene e l'altra costituisce l'ano. La femmina invece presenta una sola apertura genitale, che accoglie sia la vagina sia l'ano. Di fianco ad ogni lato dell'apertura genitale, sono presenti le fessure mammarie laterali che nascondono le ghiandole mammarie per l'allattamento dei piccoli.\nLe femmine dei tursiopi raggiungono la maturit\u00e0 sessuale intorno ai 6-12 anni, mentre i maschi intorno ai 10-13 anni.\nLa gestazione dura 12 mesi e le nascite avvengono in estate. I tursiopi partoriscono di norma un solo piccolo, lungo circa 1 m, che rester\u00e0 in contatto con la madre per circa 6 anni. Lo svezzamento completo avviene dopo circa 18 mesi e comunque termina prima della nascita di un secondo piccolo. Nei tursiopi si assiste al fenomeno del \"babysitting\": i piccoli vengono accuditi da una sola femmina, mentre le altre madri vanno a caccia. Si riproducono ogni 2 o 3 anni, cambiando ogni volta \"partner\", ma se il primo piccolo muore alla nascita, la femmina pu\u00f2 riprodursi dopo un anno.\nCome in tutti i Cetacei, i piccoli nascono dalla coda e sono gi\u00e0 in grado di nuotare per seguire la madre che dopo la nascita accompagna il piccolo verso la superficie per farlo respirare e in questa operazione talvolta \u00e8 coadiuvata da altre femmine, generalmente imparentate con lei e che sono state chiamate \"zie\" (Herman e Tavolda, 1988).\nDurante la stagione degli amori, i maschi combattono tra di loro per le femmine e di solito stabiliscono una gerarchia basata sulla taglia. Le coppie si formano quando un maschio mostra una certa preferenza nel nuotare accanto ad una femmina e resta con lei per un dato periodo di tempo. Successivamente, il maschio si pone di fronte alla femmina arcuando la parte posteriore del corpo, \"accarezzandola\" e strofinandosi su di lei. L'atto sessuale \u00e8 rapido, dura circa 10-30 secondi, ma viene ripetuto diverse volte con un intervallo di qualche minuto tra ognuno e avviene sott'acqua: i delfini nuotano pancia a pancia, con la femmina che rivolge il dorso verso il basso; il maschio estende il suo pene, che viene inserito all'interno della vagina della femmina.\nIbridi.\nIn cattivit\u00e0 sono nati degli ibridi da incroci tra tursiopi ed altri Delfinidi. Nel delfinario Seaworld in California vive l'ibrido nato dall'incrocio tra un tursiope e un delfino comune (\"Delphinus delphis\"). Nel Sealife Park, alle Hawaii, vivono due delfini nati dall'ibridazione di un tursiope con una \"Pseudorca crassidens\". Questi ibridi, chiamati \"wholphin,\" sono fertili e il primo \u00e8 nato nel 1985. Secondo Louis Herman sono stati osservati \"wholphin\" anche in natura. Diversi altri ibridi sono stati trovati in natura, come per esempio quelli nati dall'incrocio tra tursiopi e \"Stenella frontalis\".\nIntelligenza.\nIl cervello dei tursiopi \u00e8 piuttosto grande e raggiunge dimensioni paragonabili a quello di una scimmia antropomorfa. Come nell'uomo \u00e8 costituito da due emisferi, ma presenta una corteccia pi\u00f9 sottile, sebbene pi\u00f9 grande del 40% e con una complessit\u00e0 quasi equivalente a quella degli umani. Il suo sviluppo si completa in circa 10 anni.\nTutti i mammiferi, inclusi i delfini, durante il sonno attraversano una fase detta \"REM\". Il delfino \u00e8 un respiratore volontario, anche mentre dorme, e ci\u00f2 rende impossibile per i veterinari praticargli l'anestesia, che li porterebbe alla morte per asfissia. L'elettroencefalogramma ha mostrato come i delfini utilizzino solo un emisfero cerebrale alla volta per il sonno probabilmente per controllare il sistema di respirazione volontaria.\nSecondo alcuni autori, la grandezza del cervello del delfino \u00e8 sinonimo di intelligenza e di potenziali capacit\u00e0 di linguaggio, mentre secondo altri la maggior parte del cervello viene utilizzata dal tursiope per il nuoto e per l'udito.\nNon esiste ad oggi una definizione universalmente accettata di cosa sia l'intelligenza, ma una comunemente usata \u00e8 \"l'abilit\u00e0 a ragionare, pianificare, risolvere problemi, pensare in modo astratto, comprendere idee complesse, imparare velocemente e imparare dall'esperienza\". Alcune ricerche mostrano come i delfini riescano eccezionalmente bene in alcune di queste abilit\u00e0, superando il livello di intelligenza di uno scimpanz\u00e9. Sembra inoltre che i delfini abbiano delle abilit\u00e0 matematiche, capacit\u00e0 altamente astratta.\nNel 1997 \u00e8 stato descritto l'uso di utensili nei tursiopi della Shark Bay, in Australia. Un delfino attaccava sul suo rostro una spugna marina, presumibilmente per proteggere la bocca durante la ricerca del cibo nel substrato sabbioso. Questo comportamento \u00e8 stato osservato solo nella Shark Bay, e mostrato quasi esclusivamente dalle femmine ed \u00e8 l'unico caso conosciuto di uso di utensili nei mammiferi marini, ad eccezione delle lontre marine. Uno studio del 2005 ha dimostrato come questo comportamento venga insegnato dalle madri alle loro figlie.\nDistribuzione e habitat.\nVive nei mari temperati e tropicali di tutto il mondo. Ne sono state censite popolazioni nell'oceano Pacifico, dove \u00e8 diffuso dal Giappone alle Filippine e dal golfo di California fino alla Nuova Zelanda e al Cile; nell'oceano Atlantico, dove si trova dalla Scozia e dalla Norvegia fino alla Patagonia; nell'oceano Indiano, a partire dalla costa orientale dell'Africa fino all'Australia.\nNell'ovest dell'Atlantico \u00e8 comune lungo le coste degli Stati Uniti fino al Golfo del Messico; \u00e8 diffuso anche nel mar Nero e nel mar Mediterraneo, dove \u00e8 il cetaceo pi\u00f9 comune. In Italia sono frequenti lungo le coste siciliane, nell'Adriatico e in alcune porzioni del Santuario dei Cetacei. Quest'ultimo, denominato ora Santuario Pelagos, \u00e8 un tratto di mare compreso tra Liguria, Toscana, Sardegna settentrionale e Francia meridionale in cui sono presenti dodici specie di cetacei, otto regolari e quattro occasionali. In quest'area marina il tursiope risulta soprattutto frequente lungo le coste della Toscana, dell'Arcipelago Toscano e della Liguria orientale.\nAlcune popolazioni di tursiope vivono in ambiente pelagico, soprattutto quelle che si trovano in prossimit\u00e0 delle isole oceaniche, mentre altre vivono nelle zone costiere, in acque calde che non superano la profondit\u00e0 di 30 m. Esistono quindi due ecotipi di tursiopi. Il tursiope pu\u00f2 compiere migrazioni che sembra siano talvolta dovute a cambiamenti nella temperatura delle acque ed all'abbondanza e distribuzione delle prede. \u00c8 stato osservato come a volte le acque costiere vengano utilizzate come area di \"nursery\".\nEvoluzione e tassonomia.\nCome tutti i Cetacei, anche i tursiopi si sono originati da un mammifero terrestre, probabilmente appartenente all'ordine degli Artiodattili che visse nell'Eocene, circa 50 milioni di anni fa. Risale a circa 38 milioni di anni fa la comparsa del \"Basilosaurus\", un animale molto simile alle attuali balene che era completamente acquatico. In questo animale erano ancora presenti delle piccole zampe posteriori, perse nei cetacei attuali. Nel Miocene fecero la comparsa i Kentriodontidi, antenati degli attuali delfini che erano morfologicamente molto simili ai tursiopi.\nOggi, grazie all'avvento delle moderne tecniche di biologia molecolare, gli scienziati sono sostanzialmente d'accordo sul fatto che esistano almeno due specie ascrivibili al genere \"Tursiops\":\nRecenti prove genetiche suggeriscono che il tursiope indo-pacifico debba essere ascritto al genere \"Stenella\", essendo pi\u00f9 vicino alla stenella maculata atlantica (\"Stenella frontalis\") che al \"T. truncatus\". La questione \u00e8 comunque tuttora controversa e alcuni scienziati, come LeDuc e Curry sostengono che il genere \"Tursiops\" abbia bisogno di una sostanziale revisione.\nLe seguenti sono invece riconosciute come sottospecie di \"T. truncatus\":\nStato di conservazione.\nQuesta specie viene classificata come \"a rischio minimo\" (LC) dalla lista rossa IUCN perch\u00e9 \u00e8 molto comune e ha un areale molto ampio. Tuttavia ci sono diversi pericoli che ne minacciano soprattutto le popolazioni locali. \u00c8 inserita nella seconda categoria di specie della CITES.\nUno dei pericoli principali \u00e8 la caccia: in Giappone e nelle Isole F\u00e6r \u00d8er i tursiopi, insieme ad altre specie di delfini come le stenelle, sono oggetto di caccia per scopi alimentari o per la vendita ai delfinari. I delfini vengono accerchiati con delle barche e i pescatori sbattono sott'acqua delle barre d'acciaio allo scopo di creare una barriera sonora che spinge i tursiopi verso la spiaggia, dove vengono poi intrappolati per mezzo delle reti. Alcuni delfini vengono selezionati per la vendita ai delfinari, mentre gli altri vengono portati a riva dove vengono uccisi e inviati ai mercati alimentari. Anche in Italia, prima che la loro caccia fosse proibita, i tursiopi venivano uccisi per la preparazione del \"musciame\", un piatto costituito da filetti di delfino essiccati al sole. Oggi la carne del delfino \u00e8 stata sostituita dalla ventresca del tonno. Ancora abbastanza comuni sono invece le catture accidentali.\nIl numero dei tursiopi nel mar Nero \u00e8 in diminuzione, cos\u00ec come nel Mediterraneo, sebbene essi rappresentino la specie di Cetacei pi\u00f9 abbondante in quest'ultimo mare.\nLe altre minacce sono in parte dovute alla pesca, che porta a una diminuzione del cibo disponibile per i tursiopi, e in parte ad altre attivit\u00e0 umane, che causano inquinamento acustico e inquinamento dell'acqua, particolarmente dannoso per gli esemplari pi\u00f9 giovani.\nTursiopi ed esseri umani.\nIl tursiope \u00e8 il delfino pi\u00f9 conosciuto e studiato; alcune abilit\u00e0 di questo animale si sono rivelate molto utili. Per esempio gli eserciti di Stati Uniti d'America e Russia addestrano i tursiopi per ricercare mine e subacquei nemici. Il programma di ricerca americano \u00e8 l\"'U.S. Navy Marine Mammal Program\", con sede a S. Diego, in California.\nL'interazione diretta con i tursiopi \u00e8 usata nella terapia di molti adulti e bambini portatori di handicap e molti ritengono che ci\u00f2 abbia degli effetti altamente positivi, soprattutto nel trattamento della depressione o dell'autismo.\nI tursiopi possono per\u00f2 anche essere dannosi, in particolare per i pescatori, di cui lacerano le reti per cibarsi dei pesci in esse intrappolati.\nIl delfino Filippo.\nFilippo era un tursiope maschio che dal 1998 si era stabilito nel porto di Manfredonia, in Puglia. L'animale mostrava un comportamento amichevole verso gli uomini e allontanatosi dal suo branco inizi\u00f2 a condurre una vita inconsueta per un delfino vivendo lontano dai suoi simili, vicino ed in compagnia dell'uomo. Filippo \u00e8 stato oggetto di studi scientifici effettuati per meglio comprendere l'etologia di questi animali, infatti il suo comportamento anomalo \u00e8 stato messo in relazione a quello degli altri tursiopi presenti in Mediterraneo. \u00c8 stato trovato morto nell'agosto del 2004.\nMonkey Mia.\nIn Australia a Monkey Mia nella Shark Bay un branco di tursiopi nuota fino alla riva per prendere il cibo dall'uomo e si lascia avvicinare molto facilmente. Anche questi tursiopi sono stati studiati, soprattutto dalla ricercatrice Rachel Smolker, che ha poi pubblicato il libro \"Vita segreta dei delfini\"."}
{"id": "80331", "revid": "712828", "url": "https://it.wikipedia.org/wiki?curid=80331", "title": "Dursley (famiglia)", "text": ""}
{"id": "80333", "revid": "1222", "url": "https://it.wikipedia.org/wiki?curid=80333", "title": "Tursiops Truncatus", "text": ""}
{"id": "80334", "revid": "1543377", "url": "https://it.wikipedia.org/wiki?curid=80334", "title": "Lord Voldemort", "text": "Lord Voldemort (), il cui vero nome \u00e8 Tom Orvoloson Riddle (nell'originale inglese e nella nuova traduzione italiana, Tom Marvolo Riddle) \u00e8 il principale antagonista della serie letteraria di \"Harry Potter\", scritta da J. K. Rowling. Compare nello stesso ruolo anche nella serie cinematografica tratta dai libri e in tutte le altre opere derivate.\nNel mondo magico Voldemort \u00e8 il mago oscuro pi\u00f9 grande e temuto di sempre, e uno tra i maghi pi\u00f9 potenti e capaci di tutti i tempi. Egli persegue degli ideali di purezza di sangue e di superiorit\u00e0 della popolazione magica nei confronti di quella babbana. Dopo essere salito al potere alcuni anni prima dell'inizio della saga, d\u00e0 avvio a un periodo di repressione e terrore che termina quando, nel tentativo di uccidere il neonato Harry Potter, l'incantesimo mortale scagliato contro il piccolo gli si ritorce contro riducendolo a un'ombra disincarnata e privandolo di gran parte dei suoi poteri. Riottenuto un corpo fisico nel quarto libro, tenta nuovamente di appropriarsi del mondo magico, ma \u00e8 infine sconfitto grazie agli sforzi combinati di Harry e dei suoi compagni. La paura che incute tra la gente \u00e8 cos\u00ec grande che la maggior parte delle persone ha paura addirittura di pronunciare il suo nome, chiamandolo solitamente \"Colui-Che-Non-Deve-Essere-Nominato\" o \"Tu-Sai-Chi\", mentre i suoi seguaci, i Mangiamorte, si riferiscono a lui con il titolo di \"Signore Oscuro\".\n\u00c8 ritenuto uno degli antagonisti letterari e cinematografici pi\u00f9 crudeli di sempre, nonch\u00e9 uno dei pi\u00f9 apprezzati. Negli adattamenti cinematografici \u00e8 interpretato da Ralph Fiennes, e in italiano \u00e8 doppiato da Massimo Popolizio.\nCreazione e sviluppo.\nSecondo quanto dichiarato in un'intervista del 1999, durante l'ideazione della storia di \"Harry Potter\" l'autrice J. K. Rowling \u00e8 partita dal presupposto che il protagonista Harry non fosse a conoscenza della sua natura magica, e da l\u00ec \u00e8 tornata indietro per capire come ci\u00f2 fosse possibile:\nIl motivo della maledizione doveva quindi essere tenuto all'oscuro, e Harry avrebbe dovuto cercare di scoprire il perch\u00e9 della maledizione:\nCon il prosieguo della storia la Rowling ha svelato sempre maggiori dettagli sul suo passato, fino al sesto libro, in cui Harry e i lettori scoprono attraverso alcuni ricordi esaminati nel Pensatoio tutta la verit\u00e0 sulle sue origini, la sua infanzia e la sua crescita, che hanno portato il mago oscuro a diventare quello che \u00e8.\nSecondo l'autrice, Voldemort non \u00e8 basato su alcuna persona reale. Nel descriverlo per\u00f2, la Rowling lo paragona a un despota, definendolo \u00abuno psicopatico furibondo, privo delle reazioni proprie delle persone normali alle sofferenze altrui\u00bb. Ha infatti ammesso che Voldemort ricorda in qualche modo Adolf Hitler e che nell'ideare la sua battaglia per la superiorit\u00e0 dei maghi purosangue si \u00e8 ispirata alle idee razziste del nazismo, parallelismo gi\u00e0 notato precedentemente da altri critici e giornalisti, ma ha punti in comune anche con Iosif Stalin, con il quale condivide diversi aspetti, tra cui quello di aver abbandonato il nome di famiglia per assumerne uno fittizio che invocasse paura e forza. Quando un fan le ha chiesto se il mago oscuro avesse un figlio, l'autrice ha dichiarato che non le piaceva l'idea di un Voldemort padre.\nNome.\nIl nome di battesimo di Voldemort \u00e8 Tom Orvoloson Riddle (Tom Marvolo Riddle nell'originale e nella nuova traduzione italiana), nome scelto dalla madre Merope Gaunt in punto di morte per ricordare il padre del bambino, Tom Riddle, e il nonno Orvoloson Gaunt. Una volta cresciuto, Tom scelse di modificare il suo nome per rinnegare l'ascendenza babbana del padre, che aveva abbandonato la madre quando il figlio non era ancora nato dopo aver scoperto la natura magica di lei. Anagramm\u00f2 quindi le lettere del suo nome e cognome per ottenere la frase \"Son io Lord Voldemort\" (\"I am Lord Voldemort\" partendo dal nome originale), un appellativo che evocasse rispetto e paura. Per mantenere inalterata questa corrispondenza \u00e8 stato necessario modificarne il nome di battesimo in modi differenti a seconda della lingua in cui veniva tradotto.\nImpressionata dalla dimostrazione di forza che deriva dal riuscire a convincere qualcuno a non usare il proprio nome per la paura che suscita, come nel caso dei gangster londinesi gemelli Kray, la Rowling ha riprodotto la stessa situazione anche per il personaggio di Voldemort. Nella serie infatti gli abitanti del mondo magico lo temono cos\u00ec tanto da aver paura anche solo a chiamarlo per nome: la maggior parte dei personaggi si riferisce a lui con espressioni come \"Tu-Sai-Chi\" (\"You-Know-Who\") o \"Colui-Che-Non-Deve-Essere-Nominato\" (\"He-Who-Must-Not-Be-Named\"), mentre i suoi sottoposti Mangiamorte lo chiamano \"Signore Oscuro\" (\"Dark Lord\").\nSecondo l'autrice, \"Voldemort\" \u00e8 semplicemente un nome inventato per suonare forte, potente ed esotico. Alcuni critici letterari, tuttavia, hanno ipotizzato possibili significati nascosti in esso: Philip Nel crede che derivi dal francese \"vol de mort\", ossia \"volo di (o della) morte\", e in un articolo del 2002 Alleen e Don Nilsen sostengono che il nome produce nei lettori una \u00absensazione raccapricciante\u00bb a causa dell'associazione tra la parola francese \"mort\" nel nome e le parole inglesi derivanti dal latino \"mors\", \"morte\". A causa di queste interpretazioni la Rowling ha sentito la necessit\u00e0 di chiarire che non ha niente contro la Francia e i francesi, affermando che Voldemort \u00e8 \u00abal 100% inglese\u00bb e che ha scelto i nomi senza considerare la loro origine.\nNonostante negli otto film venga pronunciato (approssimativamente \"V\u00f2ldemort\"), la Rowling ha rivelato che la pronuncia pi\u00f9 corretta sarebbe (appross. \"V\u00f2ldemor\", con la \"t\" finale muta), pronuncia che era stata adottata per il primo audiolibro della serie letto da Jim Dale, ma poi abbandonata nei seguenti a causa dell'influenza dei film.\nBiografia del personaggio.\nInfanzia e prima ascesa.\nTom Orvoloson Riddle \u00e8 l'ultimo discendente in linea diretta di Salazar Serpeverde da parte della madre Merope Gaunt, mentre il padre Tom Riddle \u00e8 un babbano di cui Merope era innamorata: questa, con l'utilizzo di un filtro d'amore, riesce a fuggire con lui e a sposarlo. Tuttavia a un certo punto Merope decide di smettere di somministrare al marito la pozione, convinta che lui ormai la ami per davvero; Tom invece la lascia dopo aver scoperto che \u00e8 una strega. Merope, incinta, riesce a giungere a Londra, dove muore poco dopo aver partorito il piccolo e averlo battezzato Tom, come il padre, e Orvoloson, come il nonno materno. Riddle cresce quindi in un orfanotrofio, dove scopre poco a poco i suoi poteri magici, utilizzandoli per fare del male agli altri bambini; scopre anche di poter parlare con i serpenti, e queste scoperte fanno nascere in lui l'idea di essere superiore agli altri.\nAl compimento degli undici anni, Silente giunge all'orfanotrofio per convincerlo a frequentare la scuola di magia di Hogwarts. Qui Tom viene smistato nella casa di Serpeverde e si dimostra uno studente modello. A scuola Riddle scopre che il padre, che aveva sempre creduto essere un mago, in realt\u00e0 non aveva mai frequentato l'istituto, capendo di aver ereditato il sangue magico dalla madre e che questa \u00e8 stata abbandonata per la sua natura. Rigetta quindi il nome paterno e assume l'identit\u00e0 di Lord Voldemort anagrammando le lettere del suo nome. A Hogwarts conosce anche coloro che sarebbero diventati i primi Mangiamorte ed entra nelle grazie del professor Horace Lumacorno, il quale gli fornisce involontariamente un aiuto per la creazione degli Horcrux, oggetti che contengono un frammento dell'anima del loro creatore, con cui il giovane intende rendersi immortale. Scoperto inoltre di essere l'erede di Serpeverde, Riddle riesce a trovare l'ingresso della camera dei segreti e la apre, utilizzando il basilisco rinchiuso in essa per aggredire i figli di babbani, causando cos\u00ec la morte di una ragazza, Mirtilla Malcontenta; con questo omicidio trasforma il suo diario nel suo primo Horcrux. In quegli anni trova e uccide suo padre e i suoi nonni paterni, incastrando suo zio Orfin Gaunt per l'omicidio e rubandogli l'anello di Orvoloson, che diviene il suo secondo Horcrux.\nNegli anni successivi al diploma lavora per un periodo come commesso da \"Magie Sinister\", negozio che commercia articoli legati alla magia oscura, e tramite questo lavoro riesce a rintracciare e trasformare in Horcrux alcuni potenti artefatti magici, ossia il medaglione di Serpeverde, la coppa di Tassorosso e il diadema di Corvonero, quest'ultimo grazie alle informazioni ricevute dal fantasma di Helena Corvonero; nel mentre riunisce un gruppo di maghi a lui fedeli e inizia una campagna di \"purificazione\" del mondo magico dai nati babbani e di sottomissione dei babbani. Dopo aver richiesto il posto di insegnante di Difesa contro le Arti Oscure e aver ottenuto un rifiuto da parte di Silente, Voldemort maledice la cattedra impedendo a chiunque insegni quella materia di permanere per pi\u00f9 di un anno. Esce quindi allo scoperto e, grazie ai suoi Mangiamorte, instaura un regime di terrore destinato a durare per undici anni.\nAll'apice del suo dominio viene a conoscenza, tramite Severus Piton, della profezia di Sibilla Cooman, che annuncia la sua sconfitta per mano di un ragazzo nato alla fine di luglio da genitori che per tre volte lo hanno sfidato. Voldemort identifica il bambino con Harry Potter e, grazie al tradimento di Peter Minus, rintraccia i Potter e li uccide, per poi scagliarsi sul piccolo. Il sacrificio per amore della madre Lily impedisce per\u00f2 alla maledizione di avere effetto, ritorcendola contro Voldemort: il mago oscuro perde tutti i suoi poteri e si riduce a un'ombra disincarnata, dandosi alla fuga. Un frammento della sua anima, tuttavia, si stacca da lui e si lega al piccolo Harry, rendendolo un Horcrux involontario.\nSeconda ascesa e morte.\nDopo quasi dieci anni di peregrinazioni Voldemort incontra Quirinus Raptor, appena promosso a insegnante di Difesa contro le Arti Oscure a Hogwarts, e lo convince ad aiutarlo a ottenere la pietra filosofale, con la quale intende riappropriarsi del suo corpo fisico. Voldemort quindi possiede Raptor, motivo per cui il professore si ritrova ad avere il volto di Voldemort sulla sua nuca, ma il suo piano viene sventato da Harry: Raptor viene quindi abbandonato da Voldemort e lasciato a morire.\nNegli anni successivi riesce a riunirsi a Peter Minus, con il quale rintraccia Bertha Jorkins, una dipendente del Ministero della Magia a conoscenza dell'imminente Torneo Tremaghi: dopo averle estorto informazioni la uccidono e Voldemort sfrutta l'assassinio per rendere Nagini, il suo serpente, il suo ultimo Horcrux. Scopre inoltre che anche Barty Crouch Jr., uno dei suoi Mangiamorte pi\u00f9 fedeli, \u00e8 ancora libero; con una serie di macchinazioni i tre riescono a far cadere Harry in trappola, facendogli vincere il torneo e trasportandolo al cimitero di Little Hangleton: qui Voldemort riottiene il suo corpo fisico utilizzando una pozione composta, tra gli altri ingredienti, anche da una goccia del sangue di Harry. Prova allora a uccidere il ragazzo, ma una connessione anomala tra le loro bacchette consente a Harry di fuggire.\nDecide quindi di tenersi nascosto per qualche tempo, aiutato dal fatto che, nonostante gli avvertimenti di Harry e Silente, il Ministero e gran parte della comunit\u00e0 magica rifiutano di ammettere il suo ritorno. Intanto prova a ottenere la registrazione della profezia custodita all'Ufficio Misteri, convinto che possa rivelargli come uccidere Harry, ma viene continuamente ostacolato dall'Ordine della Fenice. Poich\u00e9 la profezia pu\u00f2 essere consultata solo da coloro ai quali \u00e8 riferita direttamente, sfrutta la connessione mentale che lo lega a Harry per indurlo ad andare al Ministero. L\u00ec, nonostante gli sforzi dei Mangiamorte, la profezia viene distrutta e Silente impedisce a Voldemort di uccidere il ragazzo. La notizia del suo ritorno si sparge immediatamente nella comunit\u00e0 magica, e il Signore Oscuro inizia a instaurare nuovamente un regime di terrore nonostante i vari interventi del Ministero e dell'Ordine. Affida quindi a Draco Malfoy l'incarico di uccidere Silente, cosa che viene per\u00f2 eseguita da Piton.\nDopo aver fallito nuovamente nell'uccidere Harry con una bacchetta presa in prestito da Lucius Malfoy, Voldemort decide di andare alla ricerca della leggendaria Bacchetta di Sambuco, ritenuta la pi\u00f9 potente di tutte, e la trova nella tomba di Silente, suo ultimo proprietario. Impadronitosi della bacchetta, scopre che Harry \u00e8 alla ricerca degli Horcrux, e che il medaglione di Serpeverde e l'anello di Orvoloson sono gi\u00e0 stati distrutti. Allertato da Alecto Carrow della presenza di Harry a Hogwarts, si dirige al castello, assediandolo assieme ai Mangiamorte. Resosi conto che la bacchetta non gli obbedisce pienamente, uccide Piton, ritenendolo il legittimo padrone della bacchetta in quanto assassino di Silente. Dopo aver concesso un ultimatum a Harry, dicendo che avrebbe lasciato vivere tutti se si fosse fatto uccidere, lo attende nella Foresta Proibita; al giungere del ragazzo lo attacca con l'Avada Kedavra, colpendolo in pieno e distruggendo definitivamente il frammento della propria anima presente in lui. Al suo ingresso a Hogwarts con quello che crede il cadavere di Harry, viene sfidato da Neville Paciock, che nonostante gli attacchi riesce a uccidere Nagini, l'ultimo suo Horcrux rimasto, con la spada di Grifondoro. Durante la battaglia Harry si rivela ancora vivo, poich\u00e9 il sangue che Voldemort ha utilizzato per riottenere una forma fisica ha fatto s\u00ec che la protezione nata dal sacrificio di Lily restasse sempre attiva. Il ragazzo gli rivela la verit\u00e0 sulla morte di Silente, su come il vero padrone della Bacchetta di Sambuco sia stato in passato Draco Malfoy (in quanto colui che aveva disarmato Silente prima che questi venisse ucciso da Piton) e su come sia diventata di Harry quando a sua volta disarm\u00f2 Draco a villa Malfoy. Il mago oscuro non pu\u00f2 quindi ucciderlo ma, furibondo, lo attacca. Quando gli incantesimi dei due si scontrano, il sortilegio mortale di Voldemort gli si ritorce contro, uccidendolo definitivamente.\nDescrizione.\nAspetto fisico.\nNei suoi anni giovanili Tom Riddle \u00e8 descritto come un ragazzo di bell'aspetto, dalla carnagione pallida, i capelli scuri e gli occhi marroni. In seguito, continuando a suddividere la sua anima nei vari Horcrux, il suo aspetto muta divenendo meno umano, come a riflettere le trasformazioni che ha subito lacerando la sua anima: gli occhi divengono rossi con la pupilla verticale, e il volto pallido, con due fessure per narici, privo di capelli e di labbra e simile a un teschio.\nCarattere e personalit\u00e0.\nNel mondo di \"Harry Potter\" Voldemort incarna il male in tutte le sue forme: \u00e8 freddo, sadico, spietato e crudele, uccide e fa del male alle persone per puro divertimento, non \u00e8 in grado di provare alcuna forma di compassione e rimorso e non tiene in considerazione la vita di alcuno eccetto s\u00e9 stesso. Inoltre non comprende alcun sentimento positivo, come l'amore, l'amicizia e il sacrificio per gli altri; a detta dell'autrice ci\u00f2 \u00e8 causato dal fatto di essere stato concepito sotto l'influsso di un filtro d'amore, ovvero simbolicamente non da un sentimento genuino ma solo da una sua riproduzione. La Rowling ha per\u00f2 affermato anche che se la madre fosse sopravvissuta e lo avesse allevato con amore, la sua vita sarebbe potuta essere radicalmente diversa. Tale interpretazione \u00e8 ripresa anche da altri critici e da Ralph Fiennes, l'attore che impersona il personaggio, secondo cui Voldemort nasconderebbe in realt\u00e0 dietro il suo comportamento una grande solitudine, causata dal fatto di essere cresciuto senza nessuno che gli abbia mai davvero voluto bene.\nVoldemort persegue degli ideali di purezza di sangue e di superiorit\u00e0 della popolazione magica nei confronti di quella babbana. Sebbene riversi il suo odio sui maghi non purosangue, egli stesso \u00e8 un mezzosangue. In un'intervista del 2000 alla BBC, la Rowling ha paragonato questo aspetto del personaggio a quello di un bullo che odia s\u00e9 stesso, sostenendo che spesso i peggiori bulli prendono quelli che sanno essere i loro difetti e li addossano a qualcun altro, provando poi a distruggerlo. Al tempo stesso per\u00f2 ammette e accetta inconsciamente di essere un mezzosangue. Un esempio di questa sua ambiguit\u00e0 verso la sua natura si ritrova nella scelta del bambino che secondo la profezia sarebbe stato la causa della sua morte: sebbene la profezia, per come \u00e8 formulata, possa riferirsi tanto a Harry quanto a Neville Paciock, bambino purosangue che rispecchia quindi i suoi ideali di perfezione, Voldemort ritiene che il pericolo maggiore provenga dal primo, in quanto mezzosangue come lui.\nIn \"Harry Potter e il principe mezzosangue\" Silente e Harry analizzano il passato del mago oscuro attraverso i ricordi di varie persone, al fine di delinearne la personalit\u00e0 per trovare le sue debolezze. L'analisi caratteriale che ne emerge \u00e8 assimilabile a quella dei \"serial killer\": infanzia infelice e solitaria, assenza di qualsiasi parente o figura genitoriale, violenza contro i pi\u00f9 deboli e tendenza a collezionare trofei, quest'ultima evidenziata dai furti degli oggetti personali degli altri bambini all'orfanotrofio e dalla strenua ricerca di reliquie di grandi maghi del passato da trasformare in Horcrux. La scelta di oggetti di nobili origini come contenitori della sua anima, preferiti a oggetti comuni ben pi\u00f9 facili da nascondere e occultare, \u00e8 da ricercarsi nella sua necessit\u00e0 di rinforzare la visione \"divina\" di s\u00e9, che pu\u00f2 essere riscontrata anche nel suo bisogno di controllare e manipolare gli altri, come ad esempio i Mangiamorte attraverso il Marchio Nero.\nNel suo cammino Voldemort ha fatto uso della sua intelligenza superiore alla norma, del suo carisma e del suo fascino, che lo hanno aiutato a creare una falsa immagine di s\u00e9, a procurarsi numerosi seguaci e a circonvenire gli altri. Ogni sua decisione rivela una mente brillante bench\u00e9 malvagia, composta tanto di luci quanto di ombre. Tutto il suo operato lascia intendere un'immensa brama di potere, e l'ambizione di divenire immortale e superiore a tutti. In generale disprezza tutto ci\u00f2 che lo rende ordinario, sfruttando ogni mezzo possibile per elevarsi al di sopra degli altri: a detta della Rowling, infatti, qualora dovesse guardare nello Specchio delle Brame, vedrebbe s\u00e9 stesso onnipotente ed eterno. Nel suo cuore alberga per\u00f2 la paura umana della morte, timore che Voldemort ritiene una vergognosa e ignobile debolezza e che cerca di superare rendendosi immortale con la creazione degli Horcrux. I suoi difetti pi\u00f9 grandi, nonch\u00e9 cause primarie dei suoi fallimenti, sono la vanit\u00e0 e l'arroganza: egli rifiuta infatti di ammettere i propri errori, preferendo addossare gli sbagli ai suoi seguaci o al caso, nonch\u00e9 di conoscere e apprendere ci\u00f2 che non ritiene degno della sua attenzione, come i poteri degli elfi domestici o l'amore di una madre per il figlio.\nPoteri e oggetti magici.\nVoldemort \u00e8 temuto per essere uno dei pi\u00f9 potenti stregoni di tutti i tempi: riesce infatti a tener testa, in uno scontro, ad Albus Silente, ritenuto il miglior mago vivente. \u00c8 inoltre il primo ad aver scoperto il metodo per volare senza bisogno di una scopa, insegnandolo poi a Severus Piton, e l'unico caso noto di mago oscuro che abbia creato pi\u00f9 di un Horcrux, subendo per\u00f2, come effetto collaterale per aver lacerato continuamente la sua anima, ripetute mutazioni fisiche: egli stesso afferma di essersi spinto oltre i limiti della magia pi\u00f9 di chiunque altro prima di lui. Essendo discendente in linea diretta di Salazar Serpeverde, \u00e8 in grado di parlare serpentese. \u00c8 poi capace di evocare e controllare gli inferi e di possedere creature viventi.\nBacchetta magica.\nLa bacchetta di Voldemort \u00e8 in legno di tasso: la Rowling lo ha scelto perch\u00e9 la sua linfa \u00e8 velenosa e simboleggia la morte. Il nucleo \u00e8 costituito da una piuma di fenice, proveniente da Fanny, la fenice di Silente, dalla quale deriva anche la piuma che forma il nucleo della bacchetta di Harry: ci\u00f2 ha instaurato un legame anomalo tra le due bacchette, acuito dalla presenza di un frammento dell'anima del mago oscuro all'interno del ragazzo. A causa di questo legame Voldemort \u00e8 impossibilitato a uccidere Harry nel quarto libro: tenta quindi di rimediare a questa situazione prendendo in prestito la bacchetta di Lucius Malfoy, che per\u00f2 viene distrutta dalla bacchetta di Harry, e successivamente andando alla ricerca della Bacchetta di Sambuco, che riuscir\u00e0 a ottenere trafugandola dalla tomba di Silente, suo precedente proprietario. Tuttavia, poich\u00e9 Silente \u00e8 stato disarmato da Draco Malfoy prima di morire, e questi in seguito \u00e8 stato a sua volta disarmato da Harry che diventa cos\u00ec il padrone della bacchetta, Voldemort non ne \u00e8 il legittimo proprietario, non potendone quindi sfruttare appieno il potere e uscendo cos\u00ec sconfitto e ucciso dal confronto finale con la sua nemesi.\nHorcrux.\nUn Horcrux \u00e8 un oggetto stregato da un mago affinch\u00e9 possa contenere una parte della sua anima. Come accennato, nonostante in passato molti maghi oscuri li abbiano utilizzati, Voldemort \u00e8 l'unico noto ad averne creati sei volontariamente. Infatti sceglie di dividere la sua anima in sette parti (inserendone sei negli Horcrux e lasciandone soltanto una dentro di lui) poich\u00e9 tale numero rappresenta un numero molto potente per la magia. Ogni suo Horcrux \u00e8 associato a un particolare omicidio compiuto ed \u00e8 nascosto nei luoghi per lui pi\u00f9 significativi:\nA questi si aggiunge Harry Potter stesso, che viene involontariamente trasformato in Horcrux da Voldemort il giorno in cui prova a ucciderlo: la sua anima \u00e8 infatti talmente mutilata e instabile che, quando Voldemort viene colpito dal rimbalzo della sua maledizione, un frammento della sua anima si stacca da lui e si unisce all'unico essere vivente l\u00ec presente, ossia proprio il piccolo Potter. Ci\u00f2 provoca una connessione mentale ed empatica tra i due, oltre a conferire al ragazzo la capacit\u00e0 di parlare il serpentese. Il frammento viene distrutto da Voldemort stesso quando prova a uccidere Harry nella Foresta Proibita nel settimo libro.\nOgni Horcrux da lui creato volontariamente ha un significato preciso: il diario \u00e8 una testimonianza delle sue abilit\u00e0 e della sua identit\u00e0, nonch\u00e9 un'accettazione involontaria e inconsapevole della sua natura da mezzosangue, gli oggetti dei fondatori e l'anello di Orvoloson sono i simboli di un retaggio nobile, e Nagini sottolinea la sua appartenenza alla casata di Serpeverde. Gli Horcrux di Voldemort sono stati paragonati all'Unico Anello dell'universo creato da J. R. R. Tolkien, avendo in comune le caratteristiche di contenere una parte dell'anima del creatore e di corrompere l'animo di chi li possiede.\nApparizioni in altri media.\nAdattamenti cinematografici.\nVoldemort compare in tutti i film della serie cinematografica eccetto \"Harry Potter e il prigioniero di Azkaban\". In essi \u00e8 mostrato in varie incarnazioni ed et\u00e0, rendendo necessaria la sua interpretazione da parte di pi\u00f9 attori. Nel primo film il Signore Oscuro \u00e8 interpretato da due attori differenti: nel flashback in cui uccide i coniugi Potter \u00e8 infatti interpretato da Richard Bremmer, mentre alla sua seconda apparizione nella Foresta Proibita e nella scena finale a interpretarlo \u00e8 lo stesso attore di Quirinus Raptor, Ian Hart, al quale sono stati modificati al computer il viso e la voce.\nA partire dal quarto film, Lord Voldemort \u00e8 interpretato dall'attore britannico Ralph Fiennes: egli prese la decisione di interpretare il personaggio dopo che sua sorella lo chiam\u00f2 per digli di accettare quel ruolo, essendo il mago oscuro un ruolo importante all'interno del film, e che i suoi figli stavano leggendo i libri della serie. Il Signore Oscuro dei film appare leggermente diverso da come descritto nei romanzi: \u00e8 avvolto da una lunga veste nera che si materializza intorno a lui nell'istante in cui riassume la sua forma umana, e ha gli occhi azzurri di Fiennes, contrariamente alla descrizione della Rowling, che gli attribuisce occhi rossi e pupille verticali. Il naso, attraverso la computer-grafica, \u00e8 invece reso piatto e aderente alla pelle del viso come descritto nel quarto libro. L'interpretazione di Fiennes \u00e8 stata giudicata troppo differente dal Voldemort \"freddo e calcolatore\" descritto nei libri, a causa delle espressioni facciali e dei gesti che, secondo alcuni fan, fanno sembrare il Signore Oscuro cinematografico pi\u00f9 comico che terrificante. Altri, invece, affermano che Fiennes \u00e8 riuscito a rendere alla perfezione il distaccamento emotivo e la sete di potere di Voldemort senza farlo cadere nello scontato, affermando inoltre che il superbo lavoro di makeup ed effetti speciali riesce a creare un'immagine destinata a rimanere impressa nelle menti degli spettatori. Per la sua interpretazione Fiennes ha ricevuto una candidatura al premio come miglior cattivo agli MTV Movie Awards 2006.\nRiddle appare anche in diversi flashback con il suo aspetto umano originario: a quindici e a undici anni in \"Harry Potter e il principe mezzosangue\", interpretato rispettivamente da Frank Dillane e da Hero Fiennes-Tiffin, nipote di Ralph Fiennes, e a sedici anni quando compare sotto forma di ricordo in \"Harry Potter e la camera dei segreti\", interpretato da Christian Coulson.\nAltre apparizioni.\nNell'opera teatrale \"Harry Potter e la maledizione dell'erede\", pur non comparendo direttamente, Voldemort \u00e8 un personaggio chiave: si scopre infatti che prima della battaglia di Hogwarts ha avuto una figlia, Delphini Riddle, da Bellatrix Lestrange; questa tenta di riportare il padre in vita utilizzando una giratempo per modificare il passato, ma viene ostacolata da Albus Severus Potter e Scorpius Malfoy. La rivelazione che Voldemort abbia concepito una figlia \u00e8 stata accolta negativamente dalla maggior parte della critica e dei fan della serie, in quanto lo \"umanizza\" oltremodo rispetto alla caratterizzazione che ne viene data nei romanzi.\nCompare anche in \"LEGO Batman - Il film\" come uno dei prigionieri della Zona Fantasma che Joker recluta per dominare Gotham City. Sebbene Ralph Fiennes nel film presti la voce ad Alfred Pennyworth, non riprende il suo ruolo di Voldemort, che \u00e8 invece doppiato da Eddie Izzard. Oltre a essere presente nei videogiochi della saga di \"Harry Potter\" \u00e8 un personaggio giocabile in \"LEGO Dimensions\", dove la sua voce \u00e8 resa attraverso dei file d'archivio tratti dai film. Nel 2018 \u00e8 uscito \"Voldemort: Origins of the Heir\", un prequel cinematografico non ufficiale prodotto dalla compagnia italiana Tryangle Films che racconta gli avvenimenti accaduti durante la sua prima ascesa al potere.\nAccoglienza.\nCritica.\nDiverse pubblicazioni hanno definito Voldemort come uno dei personaggi pi\u00f9 memorabili della serie. Nel 2014, ad esempio, WatchMojo lo ha nominato settimo nella lista dei dieci personaggi migliori di \"Harry Potter\" e al primo posto nella lista dei dieci cattivi pi\u00f9 crudeli della serie, mentre IGN lo ha incluso al settimo posto nella lista dei migliori personaggi di \"Harry Potter\", definendolo \u00abveramente spaventoso\u00bb. Il personaggio \u00e8 diventato inoltre uno degli antagonisti letterari e cinematografici pi\u00f9 iconici e riconosciuti in assoluto, come attestato da IGN, che lo ha incluso nella lista dei cento migliori cattivi di sempre al settimo posto. Damon Lindelof lo descrive come il cattivo pi\u00f9 crudele di sempre, definendolo dotato di una \u00absuperiorit\u00e0 malevola\u00bb rispetto agli altri, mentre secondo Helen Earnshow la sua malvagit\u00e0 pu\u00f2 essere percepita anche quando non \u00e8 presente, e influenza le decisioni degli altri personaggi.\nAndrew Slack e l'organizzazione attivista Harry Potter Alliance paragonano l'oligopolio mediatico degli Stati Uniti al regime di Voldemort ne \"I Doni della Morte\" e al suo controllo sulla \"Gazzetta del Profeta\". Julia Turner di \"Slate\" ha invece notato similitudini tra gli eventi de \"Il principe mezzosangue\" e la guerra al terrorismo, affermando che Voldemort sfrutta il terrorismo distruggendo ponti, assassinando innocenti, e obbligando bambini a uccidere persone pi\u00f9 grandi di loro.\nVoldemort \u00e8 stato anche paragonato ad altri personaggi immaginari, come ad esempio Sauron de \"Il Signore degli Anelli\"; entrambi, durante il periodo in cui si svolge la narrazione, tentano infatti di restaurare il loro potere perduto dopo essere stati considerati morti o comunque non pi\u00f9 rappresentanti una minaccia, e sono cos\u00ec temuti da impedire alla gente di pronunciare i loro nomi. Secondo James Washick, la Rowling avrebbe utilizzato inoltre lo stereotipo dell'\"orfano vittoriano\" (parenti morti o scomparsi, cresciuto in un orfanotrofio, con pochi lasciti da parte della famiglia) rappresentato da Oliver Twist per creare Tom Riddle, differenziandolo per\u00f2 dal ragazzino di Charles Dickens attraverso il carattere: mentre il secondo \u00e8 un esempio perfetto di bont\u00e0 e innocenza, Riddle \u00e8 innaturalmente crudele e sadico; invece Greg Currie, professore all'universit\u00e0 di Nottingham, afferma che Voldemort \u00e8 assimilabile a Bill Sikes, antagonista nel romanzo di Dickens.\nSono stati poi ipotizzati collegamenti tra alcuni dei personaggi principali e la storia dei tre fratelli: Voldemort in particolare viene associato ad Antioch Peverell, il fratello morto cercando di ottenere il potere attraverso la Bacchetta di Sambuco. La teoria, che prevede anche l'associazione di Piton e Harry agli altri due fratelli e Silente alla Morte, \u00e8 stata notata e definita \u00abcalzante\u00bb, nonch\u00e9 la sua preferita, dalla Rowling.\nNella cultura di massa.\nMolte campagne mediatiche hanno utilizzato il nome di Voldemort per connotare negativamente politici, industrie e mass media. Il criminale Norbert Feher in una lettera si autodefinisce \u00abun Lord Voldemort\u00bb perch\u00e9 giudicato dai media \u00abinsensibile e senza emozioni\u00bb.\nVoldemort \u00e8 anche un nome ricorrente tra i gruppi di wizard rock: \"Voldemort Can't Stop the Rock!\" \u00e8 il secondo album degli Harry and the Potters, e il personaggio \u00e8 nominato in canzoni come \"The Dark Lord Lament\" e \"Flesh, Blood, and Bone\". In una sequenza volta a celebrare la letteratura britannica per ragazzi alla cerimonia di apertura dei Giochi della XXX Olimpiade a Londra, un Voldemort gonfiabile compare assieme ad altri antagonisti letterari, come la Regina di cuori, Capitan Uncino e Crudelia De Mon, per infestare i sogni dei bambini prima dell'arrivo di un gruppo di oltre trenta Mary Poppins che discendono dal cielo con degli ombrelli per sconfiggerli.\nIl personaggio di Voldemort ha subito svariate parodie. Nell'episodio \"La paura fa novanta XIII\" della serie \"I Simpson\" Montgomery Burns compare come Lord Montymort. Una sua parodia compare nella serie animata \"Le tenebrose avventure di Billy e Mandy\" come Lord Moldybutt, nemico di Nigel Planter (parodia di Harry). Nel 2015 \u00e8 stata pubblicata su YouTube una parodia del brano \"Uptown Funk\" intitolata \"Dark Lord Funk\", che vede protagonisti il Signore Oscuro e i Mangiamorte che ballano sulle note del brano mentre cantano una versione riadattata della canzone; la parodia ha suscitato l'interesse della Rowling, che l'ha definita \u00abun lavoro da geni\u00bb; inoltre, \u00e8 stata giudicata la seconda miglior parodia su \"Harry Potter\" dal sito Watchmojo.com. In \"A Very Potter Musical\", parodia della serie ad opera del Team StarKid, Voldemort \u00e8 interpretato dall'attore Joe Walker: nello spettacolo il mago oscuro \u00e8 legato da una profonda amicizia a Quirinus Raptor, gestisce un video blog e ha un'insolita passione per Zac Efron, tale da spingerlo a trasformare un poster di quest'ultimo in uno dei suoi Horcrux."}
{"id": "80336", "revid": "729019", "url": "https://it.wikipedia.org/wiki?curid=80336", "title": "Dinastia Han", "text": "La dinastia Han () govern\u00f2 la Cina dal 206 a.C. al 220 d.C. Fu preceduta dalla dinastia Qin e seguita dal periodo dei Tre Regni. La dinastia Han diede in seguito anche il suo nome alla popolazione etnica cinese per differenziarsi dalle numerose altre minoranze etniche presenti in Cina.\nDescrizione.\nLa dinastia fondata dalla famiglia Liu (\u5218), regn\u00f2 sulla Cina per quattro secoli diffondendo la sua influenza sul Vietnam, l'Asia centrale, la Mongolia e la Corea.\nDurante la dominazione Han, il confucianesimo divenne la filosofia ufficiale di stato, l'agricoltura e il commercio prosperarono, tanto che la popolazione raggiunse i 50 milioni di abitanti, di cui tre milioni abitavano la capitale Chang'an\u957f\u5b89, di fatto la pi\u00f9 grande metropoli del suo tempo.\nLa dinastia Han si divide in due periodi: il primo detto \"dinastia degli Han anteriori\" (Qian Han \u524d\u6c49) o anche dinastia Han occidentale (Xi Han \u897f\u6c49) fior\u00ec dal 206 a.C. - al 9 d.C. ed ebbe come capitale Chang'an. Il secondo periodo \u00e8 definita \"dinastia degli Han posteriori\" (Hou Han \u540e\u6c49) o anche \"dinastia Han orientale\" (Dong Han \u4e1c\u6c49) dal 25 d.C. - al 220 d.C. con capitale Luoyang, pi\u00f9 a est rispetto a Chang'an, da cui il nome dinastico. Tra il 9 ed il 24 d.C. regn\u00f2 per breve tempo la dinastia Xin. Attualmente si predilige la distinzione tra \"orientali\"-\"occidentali\" per evitare confusione con la meno nota dinastia degli \"Han posteriori\" del periodo delle Cinque Dinastie e dieci Regni, sebbene gli storici cinesi, come Sima Guang, abbiano utilizzato l'altra distinzione.\nDurante la dinastia Han si ebbero grandi progressi intellettuali, letterari, artistici e scientifici. Fu perfezionata la scoperta della carta tanto da poterla utilizzare quale supporto per la scrittura e soppiantare cos\u00ec il precedente sistema su seta o su piccole liste di bamb\u00f9.\nDurante questa dinastia visse il pi\u00f9 famoso storico cinese, Sima Qian\u53f8\u9a6c\u8fc1 (145 a.C. -87? a.C.), il cui \"Shiji\"\u53f2\u8bb0 o \"Memorie Storiche\" fornisce tavole genealogiche, biografie e cronache dai tempi dei sovrani leggendari fino ai tempi dell'imperatore Wudi \u6c49\u6b66\u5e1d(141 a.C.- 87 a.C.).\nLa forza militare della dinastia Han permise all'impero di espandersi a occidente nella pianura desertica del Tarim, dove erano situate le citt\u00e0-stato e i principati dei Tocari, Saci e Sogdiani nella provincia del Sinkiang-Uigur attualmente di etnia prevalentemente uigura. In questo modo la via della seta veniva resa sicura fino al Pamir, ai confini con la Battriana nell'odierno Afghanistan.\nAnche il Vietnam settentrionale e la Corea furono invasi dagli eserciti Han. In questo periodo si sviluppa il sistema di tributi in base al quale stati periferici indipendenti o semi-indipendenti pagano una sorta di \"omaggio formale\" di sottomissione alla Cina, inviano doni e stabiliscono sistemi di commercio regolato, in cambio della pace e del riconoscimento alla legittimit\u00e0 al governo locale. Anche l'invio di \"principesse\" cinesi serv\u00ec a mantenere l'equilibrio diplomatico con i vicini, soprattutto con le trib\u00f9 e le confederazioni nomadi del nord, in particolare con i Xiongnu e i Wusun.\nLa fondazione della dinastia.\nDopo appena tre mesi dalla morte di Qin Shi Huang si diffusero in tutto l'impero rivolte contadine, ribellioni da parte di prigionieri e di militari e congiure da parte dei discendenti delle famiglie nobili del periodo degli Stati Combattenti. Questi attacchi portarono alla caduta della dinastia Qin nel 206 a.C..\nTra i capi delle rivolte si mise in luce Xiang Yu, gi\u00e0 comandante militare oltre che discendente della nobilt\u00e0 dello stato di Chu, che si appoggi\u00f2 alle vecchie strutture nobiliari pre-Qin. Mentre al sud Xiang Yu sconfiggeva l'esercito inviato a contrastarlo, Liu Bang a capo di una rivolta contadina entrava nella capitale, deponeva l'ultimo sovrano della dinastia Qin e abrogava tutte le leggi pi\u00f9 efferate promulgate contro i contadini.\nAll'arrivo nella capitale dell'esercito di Xiang Yu la citt\u00e0 fu saccheggiata, la biblioteca imperiale bruciata e Xiang Yu si autoproclam\u00f2 \"Sovrano egemone di Chu Occidentale\" (utilizzando una terminologia che si discostava dal titolo imperiale di \"huangdi\" e riproponeva una terminologia del tardo periodo Zhou) dando a Liu Bang il titolo di \"Sovrano di Han\", dal nome di uno dei diciotto regni in cui intendeva suddividere l'impero. Liu Bang allora raccolse attorno a s\u00e9 tutti i capi delle rivolte che non accettavano l'egemonia di Xiang Yu e cominci\u00f2 una guerra civile che si protrasse fino al 202 a.C. quando Xiang Yu, accerchiato nell'attuale provincia dell'Anhui, dopo la battaglia di Gaixia si suicid\u00f2.\nAlla fondazione dell'impero Han si assistette a un mantenimento dei governatorati e dei distretti di epoca Qin, sotto controllo imperiale, ma anche all'introduzione contemporanea di una serie di stati, detti \"guo\", che ricordavano la ripartizione territoriale del periodo degli Stati Combattenti posti sotto la sovranit\u00e0 ereditaria dei capi delle rivolte anti-Qin.\nGi\u00e0 nel 196 a.C. gli stati indipendenti furono ridotti a uno, tre per l'eliminazione del sovrano per mano imperiale, e tre per esautorazione e sostituzione di tutti i sovrani con principi di famiglia imperiale.\nIl consolidamento dell'impero.\nAlla morte di Liu Bang, chiamato da allora \"Gao Zu\", l'Imperatrice vedova L\u00fc Zhi stermin\u00f2 tutte le altre mogli e concubine, oltre che la quasi totalit\u00e0 dei suoi figli avuti con altre donne e mantenne il dominio a corte durante il regno dei due Han Shaodi e di Han Huidi.\nDurante i regni di Han Huidi e Han Jingdi si assistette anche a un breve ritorno dell'ideologia legista e ad un rifiorire a corte del Taoismo.\nSolo dopo la morte dell'imperatrice vedova, tutti i suoi parenti furono sterminati o sollevati dalle cariche e fu posto sul trono Han Wendi che, come l'imperatore Han Jingdi, si trov\u00f2 a confrontarsi con sempre crescenti difficolt\u00e0 causate dagli stati indipendenti in seno all'impero. La situazione esplose nel 154 a.C. quando Liu Pi, sovrano dello stato di Wu, si mise a capo di una ribellione detta la Rivolta dei Sette Regni, presto repressa, da parte degli stati, pur retti da familiari dello stesso clan imperiale, contro l'impero.\nWudi.\nIl regno di Wudi segn\u00f2 una svolta nell'impero Han: un regno segnato da un forte espansionismo e con imponenti masse di cinesi inviate a popolare la regione dell'Ordos. Tra le conquiste possiamo annoverare: a nord, nel 129 a.C. i Xiongnu, a ovest, nel 101 a.C. l'esercito si spinse fino alla valle del Sir-darya nella regione di Fergana, a est nel 106 a.C. la Manciuria meridionale e la Corea, a ovest, nel 109 a.C. i regni di Yelang e Dian (nell'attuale Yunnan), a sud nel 111 a.C. il regno vietnamita di Nan Yue.\nFu intrapresa in aree estese ed aride una grande attivit\u00e0 di scavo di canalizzazioni e di irrigazione. Nel 129 a.C. fu completato un canale di pi\u00f9 di cento chilometri che dal fiume Wei, su cui sorgeva la capitale, conduceva allo Huang He, il \"fiume Giallo\". Gli stati interni all'impero furono svuotati di potere: i funzionari non furono pi\u00f9 scelti dai sovrani locali ma imposti dalla corte imperiale, un nuovo sistema di successione obblig\u00f2 gli stati a frazionarsi in unit\u00e0 sempre pi\u00f9 piccole, mentre molti furono semplicemente sciolti con l'accusa di scarsa lealt\u00e0.\nPer indebolire la classe dei mercanti, in rapida ascesa, oltre che per incamerare nelle casse imperiali le somme necessarie per l'espansione, Han Wudi trasform\u00f2 i commerci principali (alcol, sale, ferro e il conio delle monete) in monopoli di Stato. Contemporaneamente viet\u00f2 la compravendita terriera ai mercanti, senza per\u00f2 riuscire ad impedire l'instaurarsi di una classe di proprietari latifondisti.\nIl modello statale e imperiale di Han Wudi divenne la base politica e ideologica fondante di quasi tutta la successiva tradizione cinese, l'impero ora poteva guardare s\u00e9 stesso non pi\u00f9 come a uno stato tra barbari ma come una fonte di ordine e regolamentazione di tutte le terre conosciute e come origine della legittimit\u00e0 di tutti i sovrani cui veniva in contatto.\nFu con Han Wudi che il confucianesimo ottenne la sua definitiva vittoria sulle altre filosofie sociali cinesi e si impose a corte e nel paese.\nL'apparato amministrativo.\nDall'imperatore dipendevano i \"Tre duchi\": il Gran Maresciallo, da cui dipendeva l'esercito, il Gran Consigliere, da cui dipendeva l'amministrazione civile e i \"nove dignitari\", e il Gran Censore, da cui dipendevano gli ispettori e il sistema di controllo dell'amministrazione stessa.\nCon Han Wudi la Segreteria, organo di palazzo formato da eunuchi, assunse un ruolo sempre pi\u00f9 importante nella formulazione delle linee politiche dell'impero. Nessun funzionario a nessun livello poteva operare nella regione di cui era nativo. Han Wudi introdusse l'ulteriore norma per cui nessun funzionario avrebbe mai potuto prestare servizio nella zona d'origine dell'ispettore regionale (dipendente dal censorato) a lui preposto.\nI membri dell'amministrazione venivano scelti tra quanti frequentavano l'universit\u00e0 imperiale, \"taixue\"\u592a\u5b66, o per segnalazione o per essere membri influenti di importanti famiglie.\nLa tassazione era basata su due principali imposte: quella sulla terra, che prevedeva il versamento di un quindicesimo del raccolto, e del testatico, successivamente portato da Han Wudi ad un trentesimo. I funzionari e gli aristocratici erano esentati dalle tasse.\nColl'estendersi delle grandi propriet\u00e0 fondiarie, spesso di funzionari e aristocratici o di mercanti che con essi si erano imparentati o che in qualche misura riuscivano ad eludere le tasse, il carico fiscale ai danni dei piccoli contadini and\u00f2 per\u00f2 aggravandosi sempre pi\u00f9.\nCi\u00f2 provoc\u00f2 un aumento del potere reale da parte delle grandi famiglie latifondiste, che sempre pi\u00f9, per mezzo di matrimoni, erano in grado di controllare funzionari e fazioni a corte, talora appoggiando o lottando contro altre fazioni di eunuchi.\nLa via della seta.\nI traffici lungo la via della seta rappresentarono l'interscambio commerciale tra l'Impero romano e la Cina. I beni scambiati erano seta e pietre preziose dalla Cina e vetro, avorio, argento e incenso dall'Impero romano. Era nota anche una via marittima che portava dal Nilo alla costa africana e, di l\u00ec sfruttando gli alisei, in India. Dall'India, circumnavigando la penisola malese, si poteva arrivare alla foce del Zhu Jiang\u73e0\u6c5f, o Fiume delle Perle. In quell'area sono state trovate monete romane. Nel \"Hou Hanshu\" (Storia degli Han Orientali) \u00e8 registrato l'arrivo di un'ambasciata da \"Da Qin\" (come era nota Roma a quel tempo in Cina) da parte del sovrano romano \"An Dun\" (Antonius? il candidato pi\u00f9 probabile \u00e8 Marco Aurelio che si fece chiamare anche col nome del suo predecessore Antonino Pio, in forma di rispetto).\nL'ambasciata raggiunse Luoyang nel 166 e fu ricevuta alla corte dell'imperatore Han Huandi, ma la sua provenienza fu messa in dubbio a causa dei modesti doni offerti, per lo pi\u00f9 di origine indiana e africana. Ovviamente la missione potrebbe essere stata realmente proveniente dall'impero romano, del tutto ignaro dell'uso del sistema di tributo in uso presso la corte cinese.\nSporadici contatti, ancora dubbi, sono segnalati in Afghanistan tra truppe cinesi e truppe romane mercenarie al soldo di signori locali, forse sbandati dopo la sconfitta di Marco Licinio Crasso.\nUlteriori tentativi cinesi di mettersi in contatto con l'impero romano, con ambasciatori che giunsero fino alle sponde del Mar Nero o del Mar Caspio, furono fatti fallire dai Parti che avevano tutto da perdere, dato il loro vantaggioso ruolo di intermediatori nel commercio intercontinentale.\nI primi monaci buddhisti raggiunsero la Cina attraverso la via della seta durante questa dinastia, ma il loro impatto fu pressoch\u00e9 nullo. Solo dopo la definitiva caduta dinastica il Buddhismo si sarebbe diffuso compiutamente.\nLa dinastia Xin.\nUna serie di catastrofi naturali segnarono l'ultima parte della dinastia degli Han Occidentali. Questo faceva ritenere che il Mandato del Cielo \"tian ming\" potesse essere stato ritirato, e che una nuova dinastia fosse imminente.\nUna spaccatura in seno al confucianesimo fu dovuta a un ritrovamento, dietro un muro della casa di Confucio, di suoi testi scritti in grafia antica, \"guwen\", cio\u00e8 nello stile del \"piccolo sigillo\", precedente alla grafia di epoca Qin. Questi testi differivano lievemente dagli stessi riscritti a memoria dopo il rogo dei libri decretato da Qin Shi Huang.\nLiu Xin (32 a.C.-23 d.C.), confuciano e bibliotecario imperiale, sponsorizz\u00f2 la lettura razionalista dei testi in grafia antica, mentre altri filosofi mantennero la tradizione della grafia nuova e la lettura esoterica. Liu Xin appoggi\u00f2 Wang Mang il quale riusc\u00ec a prendere il potere e a proclamare nel 9 d.C. una nuova dinastia, la dinastia Xin (9 d.C.-24 d.C.), che sarebbe stata sconfessata da tutta la storiografia ufficiale successiva che avrebbe visto in Wang Mang il prototipo dell'avido usurpatore.\nLe riforme intraprese da Wang Mang furono radicali: la schiavit\u00f9 fu abolita, cos\u00ec come il latifondo, le terre statalizzate e distribuite in piccoli appezzamenti secondo il sistema \"jintian\" dei Campi a pozzo, la moneta antica fu svalutata, l'oro reso di propriet\u00e0 statale e distribuite monete di nuovo conio (a imitazione di quelle degli Stati Combattenti) a valore del cambio sopravvalutato. I monopoli di stato furono estesi a includere i prodotti delle montagne e dei fiumi e il controllo dei granai di cereali per la calmierazione dei prezzi \"changpingcang\".\nLa riforma fu un totale insuccesso: i funzionari che avrebbero dovuto realizzarla erano gli stessi che ne avrebbero patito le maggiori conseguenze.\nCon il proseguire delle catastrofi naturali, compresa l'esondazione dello Huang He che si divise in due rami a est dello Shandong andando a sfociare parte nel Golfo di Bohai e parte nel Mar Giallo, si svilupparono anche movimenti di rivolta.\nNello Shandong si form\u00f2 l'esercito dei \"Sopraccigli Rossi\", Chimei (dal colore con cui si tingevano le sopracciglia per incutere terrore e distinguersi dai soldati di Wang Mang), mentre nel Hubei e nel Henan si organizz\u00f2 l'\"Esercito del Bosco Verde\", L\u00fclinjun, comandato da membri del clan imperiale Liu. Nel 23 l'Esercito del Bosco Verde sconfiggeva un'enorme armata di Wang Mang, che fu ucciso, mentre marciava su Chang'an. Liu Xuan fu proclamato imperatore ripristinando la dinastia degli Han Occidentali e scegliendo come nome di era storica \"Gengshi\", ossia Rinascita.\nLa dinastia degli Han Orientali.\nLiu Xuan stabil\u00ec nel 23 la capitale a Luoyang, a oriente dei valichi che portano a Chang'an. Nel 25 la riport\u00f2 a Chang'an, ma i \"Sopraccigli Rossi\" espugnarono la citt\u00e0, uccisero Liu Xuan e proclamarono un nuovo imperatore. Liu Xiu, parente e compagno di Liu Xuan gi\u00e0 entro il 29 sarebbe riuscito a vendicarlo e sconfiggere i \"Sopraccigli Rossi\" e, nel 36, a riconquistare tutte le province dell'impero fissando definitivamente la capitale a Luoyang.\nLiu Xiu divenne cos\u00ec il primo sovrano degli Han Orientali, passato poi alla storia con il nome di Guangwudi.\nLe leggi di Wang Meng furono abolite, fu abbandonato il sistema dei monopoli e i latifondisti poterono utilizzare manodopera servile. Alla fine del regno di Guangwudi la popolazione era di appena 21 milioni di persone, poco pi\u00f9 di un terzo rispetto al censimento fatto durante l'effimera dinastia Xin. La carestia, le guerre e i disordini avevano causato una spaventosa crisi di popolazione.\nI Xiongnu si stabilirono dentro l'ansa del Huang He mentre l'Asia centrale riusc\u00ec a essere riconquistata e tenuta solo dal 123 al 150.\nLa crisi.\nA partire da Han Hedi (89-105) ci furono ben otto imperatori che salirono al trono adolescenti o bambini: ci\u00f2 permetteva alle famiglie delle madri di esercitare il potere, mentre, a corte, vi si contrapposero gli eunuchi. Nel 147, con Han Huandi nominato imperatore, la fazione degli eunuchi prese il potere mandando a morte il reggente Liang Ji e tutta la sua famiglia allargata.\nLe famiglie che fino ad allora avevano controllato le successioni imperiali si coalizzarono nella \"Pura Corrente\", qingliu, con lo scopo di rimuovere, declassare o uccidere gli eunuchi. Nel 166 l'imperatore cominci\u00f2 a punire gli appartenenti alla Pura Corrente, ma la sua morte e la successione di Han Lingdi ancora bambino, impedirono una totale vittoria. Con il nuovo imperatore si prepar\u00f2 la sconfitta degli eunuchi, ma un loro colpo di Stato prevenne la mossa e nel 170 furono in grado di costringere al suicidio il reggente e ad incarcerare funzionari della Pura Corrente e un centinaio di confuciani dell'universit\u00e0 imperiale. Da allora il potere degli eunuchi fu incontrastato.\nMentre alle frontiere i Xiongnu, i Xianbei e i proto-tibetani Qiang premevano o insorgevano, nell'impero esplose nel 184 la rivolta dei \"Turbanti Gialli\", huangjin. Questo era un gruppo millenaristico imbevuto di ideali taoisti, che propugnava l'uguaglianza universale, il ritorno alla pace, l'abolizione della ricchezza, si preoccupava per la cura dei malati e annunciava il prossimo realizzarsi di una nuova et\u00e0.\nPer domare la rivolta dei Turbanti Gialli, che arrivarono ad avere un esercito di 350.000 uomini, i latifondisti ricorsero alla mobilitazione di eserciti mercenari. Una volta sconfitti i rivoluzionari i nuovi capi militari passarono a massacrare tutti gli eunuchi nella capitale, deporre l'imperatore Han Shaodi ed a sostituirlo con Han Xiandi. Nel corso di questi eventi nel 190 fu incendiata la biblioteca imperiale.\nCon il collasso dell'impero, l'imperatore venne esiliato a Xuchang nello Henan, mentre il potere reale passava a tre capi militari: Cao Cao, nella regione delle capitali Han e nel nord della Cina, Sun Quan nella regione meridionale, mentre il Sichuan passava a Liu Bei.\nLa dinastia infine cadde nel 220 per dare spazio al periodo dei Tre Regni in cui le tre aree in cui era stato ripartito l'impero Han si sarebbero costituite come tre stati indipendenti e in lotta per la supremazia.\nArte della dinastia Han.\nSe l'arte prodotta dalle dinastie Shang e Zhou rappresent\u00f2 compiutamente gli attributi principali dell'arte cinese, la dinastia Han pu\u00f2 essere considerata come la portatrice del periodo classico, capace di delineare quegli elementi stilistici che diventeranno modelli di riferimento nell'et\u00e0 seguenti, dei Tang, Song, Ming.\nQuesta significativa fertilit\u00e0 culturale ed artistica venne raggiunta grazie alla formazione di un'unit\u00e0 politica, militare ed economica.\nL'opera pi\u00f9 grandiosa risult\u00f2 la Grande muraglia, che ebbe il duplice effetto di proteggere i cinesi dai Mongoli e nello stesso tempo di compattarli e di spingerli verso un'espressione artistica omogenea.\nNell'antica capitale Chang'an sono stati rinvenuti, nella seconda met\u00e0 del Novecento, resti architettonici risalenti al periodo Han, come anche reperti scultorei derivati dai sepolcri a tumulo ricoperti di lastre pietrose ed in terracotta. Questi reperti, per lo pi\u00f9 costituiti da tavolette incise oppure a forma di rilievo bassissimo che risolve in effetti pittorici la prospettiva del volume reale dei corpi, descrivono scene di vita di corte, quali dame raffinate e dinamiche mentre cavalcano o conducono carrozze, o ancora contadini a cavallo sullo sfondo di scenari paesaggistici tipici.\nAnche la pittura su tavolette, arrivata ai nostri tempi in pochi esemplari ma descritta accuratamente nei documenti storici letterari, ebbe il merito di immortalare le caratteristiche sociali, oltrech\u00e9 gli usi ed i costumi della florida ed erudita collettivit\u00e0 aristocratica degli Han.\nLa tecnica pittorica utilizzata venne riferita dettagliatamente negli ornamenti del sepolcro \"Wangdu\", rinvenuto nel 1952: la composizione per protocolli prevedeva in alternanza temi astratti presi dal mondo animale e temi realistici derivati dall'ambito rurale.\nIl corredo funerario \u00e8 arricchito da statuette in terracotta, i \"mingqi\", che riproducono sia eventi e tipi della societ\u00e0 Han sia modellini di casa, oltrech\u00e9 da figure femminili danzanti, vestite in modo raffinato, acconciate da vistose pettinature e manifestanti sguardi gioiosi.\nSe i vasi non si discostarono troppo dagli stereotipi degli Shang e dei Zhou, gli specchi si distinsero per incisione e rilievi plastici.\nIl gioiello ebbe molta diffusione e popolarit\u00e0 e venne lavorato con tecniche innovative, quali la doratura del bronzo, le niellatura, l'aggiunta di pietre e smalti.\nLa ceramica, pur seguendo i modelli dei periodi precedenti, svilupp\u00f2 prodotti aventi una maggiore leggerezza d un cromatismo tendente al chiaro."}
{"id": "80338", "revid": "536103", "url": "https://it.wikipedia.org/wiki?curid=80338", "title": "Societ\u00e0 a responsabilit\u00e0 limitata", "text": "Nel diritto commerciale italiano la societ\u00e0 a responsabilit\u00e0 limitata, in sigla S.r.l., \u00e8 un tipo di societ\u00e0 di capitali che, come tale, \u00e8 dotata di personalit\u00e0 giuridica e risponde delle obbligazioni sociali solamente nei limiti delle quote versate da ciascun socio.\nStoria.\nLa S.r.l. venne introdotta nell'ordinamento italiano con il Codice civile del 1942 (in precedenza esisteva una \"societ\u00e0 anonima per quote\", che non si differenziava molto dalle altre societ\u00e0 anonime). Il proposito era quello di creare un tipo sociale intermedio tra le societ\u00e0 di persone e quelle per azioni. Il risultato non fu pienamente raggiunto, in quanto la S.r.l. era una societ\u00e0 priva di una vera e propria disciplina autonoma, mancanza a cui suppliva il rinvio a quella della S.p.A.\nInoltre la struttura finanziaria era molto limitata e ci\u00f2 rendeva la S.r.l. una societ\u00e0 nella quale era frequente il fenomeno della sotto-capitalizzazione nominale. Questo perch\u00e9 era vietata l'emissione di obbligazioni e vi era il divieto di emettere quote speciali (tutte le quote erano uguali e concedevano uguali diritti). Si accentu\u00f2 il fenomeno del cosiddetto \"finanziamento del socio\" che consiste in un prestito fatto da un socio alla societ\u00e0, il quale non comporta un aumento di capitale e fa vestire al socio la doppia veste di socio e di creditore. L'effetto negativo \u00e8 che quello che avrebbe potuto essere un aumento di capitale a vantaggio dei creditori (ad esempio in caso di insolvenza della societ\u00e0) diviene al contrario un credito concorrente con le ragioni dei creditori.\nIl tipo societario \u00e8 stato profondamente innovato dalla riforma del diritto societario del 2003. Ora la S.r.l., corredata da una disciplina autonoma, si presenta come un modello intermedio e \"ibrido\" tra la S.p.A. e le societ\u00e0 di persone: vi sono alcuni elementi, come la deroga completa del principio della responsabilit\u00e0 patrimoniale \"ex\" art. 2740 c.c., che la avvicinano alla S.p.A., assieme ad altri fattori, come la flessibilit\u00e0 organizzativa o la personalit\u00e0 delle quote, che sono propri delle societ\u00e0 di persone. Questo pone un problema a livello interpretativo su quale disciplina utilizzare per colmare le eventuali lacune del modello S.r.l.\nCostituzione.\nLa S.r.l. pu\u00f2 costituirsi per contratto o, dal 1993, per atto unilaterale. Il capitale sociale minimo ammontava a 10.000 euro (art. 2463, 2\u00ba comma, 4 c.c.) ad oggi, la legge 9 agosto 2013 n. 99 ha notevolmente ridotto l'ammontare del capitale sociale minimo e adesso, per costituire SRL di qualsiasi tipo, basta un capitale sociale di 1 euro. L'ammontare del capitale pu\u00f2 essere determinato in misura inferiore a euro diecimila, pari almeno a un euro. In tal caso i conferimenti devono farsi in denaro e devono essere versati per intero alle persone cui \u00e8 affidata l'amministrazione e una somma pari a 1/5 degli utili netti di ogni esercizio deve essere destinato alla riserva legale, fino a che il patrimonio netto della societ\u00e0 non abbia raggiunto la soglia di diecimila euro.\n\u00c8 necessaria la redazione di un atto costitutivo per atto pubblico il quale contiene alcune indicazioni fondamentali sulla societ\u00e0 (es. ammontare del capitale sociale, denominazione, oggetto sociale) e lo statuto sulle regole sociali (es. rappresentanza, funzionamento, amministrazione). Non \u00e8 possibile invece costituire una S.r.l. per pubblica sottoscrizione come nelle S.p.A.\nCon la conversione in legge del D.L. n. 76/2013, viene modificata la disciplina delle S.r.l. inerente al capitale sociale consentendone, a certe condizioni, la costituzione anche per importi inferiori a diecimila euro purch\u00e9 pari ad almeno un euro.\nFormazione dell'atto costitutivo.\nPer aprire una SRL bisogna:\nPer obbligazioni sorte prima dell'iscrizione al registro delle imprese risponde illimitatamente chi ha stipulato queste obbligazioni.\nNullit\u00e0 della societ\u00e0.\nPu\u00f2 sussistere esclusivamente nei seguenti casi:\nL'azione di nullit\u00e0 pu\u00f2 essere proposta da chiunque ne abbia interesse e non \u00e8 soggetta a prescrizione.\nLa nullit\u00e0 ha l'effetto di uno scioglimento e non opera \"ex tunc\": infatti in seguito alla dichiarazione di nullit\u00e0 vengono nominati dei liquidatori; i soci sono ancora tenuti ai conferimenti fino all'integrale soddisfacimento dei creditori sociali e gli atti compiuti in nome della societ\u00e0 prima della dichiarazione di nullit\u00e0 restano efficaci.\nStruttura finanziaria.\nLa riforma del diritto societario ha profondamente modificato la struttura finanziaria della S.r.l. ampliando il numero dei conferimenti possibili e permettendo la costituzione di quote speciali e l'emissione di titoli di debito.\nConferimenti.\nNella S.r.l. possono costituire oggetto del conferimento \u00ab\"tutti gli elementi dell'attivo suscettibili di valutazione economica\"\u00bb (art. 2464 c.c.). Quindi anche prestazioni di opera o servizi, in genere garantite da polizza assicurativa o fideiussione bancaria, e non solo denaro o beni in natura. Questa \u00e8 una grande differenza rispetto alla disciplina della S.p.A., per cui non \u00e8 previsto che i soci possano conferire prestazioni o servizi.\nIl legislatore della riforma ha previsto, in funzione di garanzia per i creditori, che le prestazioni di opera o servizi siano accompagnate da una polizza assicurativa o da una fideiussione bancaria che copra l'intero importo. Un altro elemento di diversit\u00e0 rispetto alla struttura finanziaria della S.p.A. \u00e8 che la relazione di stima che accompagna il conferimento di un bene in natura non deve essere redatta da un esperto nominato dal tribunale, bens\u00ec da un esperto di fiducia del socio iscritto nel registro dei revisori contabili, o a una societ\u00e0 di revisione iscritta nell'apposito albo. Infine, per quanto riguarda il conferimento in denaro, al momento della sottoscrizione dell'atto costitutivo \u00e8 richiesto che, analogamente alla disciplina prevista per la S.p.A., ne venga versato almeno il 25% ma, e questa \u00e8 un'ulteriore differenziazione, tale versamento pu\u00f2 essere sostituito da una polizza o da una fideiussione che lo garantisca.\nAi sensi dell'art. 2466 c.c., in caso di mancata esecuzione dei conferimenti da parte di un socio, questi viene diffidato dagli amministratori ad adempiere entro 30 giorni. Trascorso inutilmente tale termine, gli amministratori possono decidere, in alternativa alla normale azione giudiziaria, di vendere coattivamente le quote del socio moroso agli altri soci, in proporzione alla loro partecipazione. In mancanza di offerte di acquisto da parte dei soci, \u00e8 possibile passare alla vendita all'incanto delle quote, solo se \u00e8 previsto dallo statuto. Se la vendita non ha luogo in mancanza di compratori, gli amministratori escludono il socio, trattenendo le somme. Il capitale sociale deve essere immediatamente ridotto poich\u00e9 la Srl non pu\u00f2 mai farsi acquirente delle proprie quote. Il socio moroso non pu\u00f2 partecipare alle decisioni dei soci.\nQuote.\n\u00c8 la misura della partecipazione del socio alla Societ\u00e0. I diritti del socio sono proporzionali alla sua partecipazione, salvo diversa disposizione dell'atto costitutivo.La quota \u00e8 un'entit\u00e0 unica e unitaria qualunque sia il suo ammontare. Le partecipazioni, sempre salvo diversa disposizione dell'atto costitutivo, sono proporzionali ai conferimenti. L'atto costitutivo pu\u00f2 introdurre a favore di singoli soci la previsione di diritti particolari relativi alla distribuzione degli utili o all'amministrazione della societ\u00e0. L'ordinamento giuridico prescrive che la partecipazione in Societ\u00e0 a responsabilit\u00e0 limitata non pu\u00f2 essere costituita da azioni. Questo per evitare che la partecipazione sia una mera espressione matematica, tralasciando l'importanza della figura del socio, che qui assume un ruolo fondamentale (quasi al pari della societ\u00e0 di persone).\nLe quote sono in linea di massima liberamente trasferibili e cedibili.\nTitoli di debito.\nA seguito della riforma del 2003 il Legislatore ha introdotto la possibilit\u00e0 per le S.r.l. di emanare dei titoli di debito. Questi strumenti non sono assimilabili alle obbligazioni delle Societ\u00e0 per Azioni, ma sono comunque titoli di massa. La disciplina \"ex\" art. 2483 c.c. nulla stabilisce in ordine alla competenza, alle modalit\u00e0 di emissione o alle caratteristiche che questi titoli debbano avere, rimandando il tutto alla definizione da parte dell'atto costitutivo.\nViene regolamentata la diffusione e la circolazione presso il pubblico: i titoli di debito possono essere sottoscritti solamente da un investitore professionale che svolge la funzione di mediatore. I titoli potranno poi essere diffusi presso il pubblico, ma chi li trasferisce sar\u00e0 garante della solvenza della societ\u00e0, a meno che i titoli non vengano trasferiti ad altri investitori professionali o a soci della societ\u00e0 emittente.\nFinanziamento dei soci.\nNel caso si decida di utilizzare la forma giuridica del finanziamento, la Societ\u00e0 assume un obbligo di restituzione. Si tratta infatti di capitali di credito che devono trovare appostazione in bilancio tra le passivit\u00e0, alla lettera D), punto 4) \u201cDebiti verso altri finanziatori\u201d. Al riguardo, si segnala che la delibera potr\u00e0 stabilire se essi hanno natura infruttifera o fruttifera, nonch\u00e9 se tali versamenti dovranno essere effettuati dai soci in misura proporzionale alle quote di partecipazione oppure solo da alcuni. Ci\u00f2 che distingue il finanziamento dalle altre forme che si vedranno di seguito \u00e8 comunque solo il diritto dei soci alla restituzione delle somme versate. Inoltre, occorre segnalare che il nuovo articolo 2467 del Codice Civile dispone che il rimborso di tali finanziamenti deve essere postergato rispetto alla soddisfazione degli altri creditori e, se avvenuto nell'anno precedente la eventuale dichiarazione di fallimento della societ\u00e0, deve essere restituito.\nDalla natura di debito discende che, nel caso in cui la Societ\u00e0 decidesse di passare a capitale sociale le somme versate a titolo di finanziamento, sar\u00e0 prima necessaria la rinuncia dei soci al diritto alla restituzione. La riserva che viene a essere costituita con la rinuncia al credito vantato dai soci avr\u00e0 cos\u00ec natura di riserva di capitale, e ci\u00f2 sia se essa dovr\u00e0 partecipare alla copertura della perdita, sia se dovr\u00e0 alimentare futuri aumenti di capitale.\nLa norma si propone di porre un limite alla pratica cui s'\u00e8 accennato in precedenza, che portava i soci a non apportare alla societ\u00e0 capitale di rischio, ma a concederle prestiti e fideiussioni, che finivano per concorrere con le ragioni degli altri creditori.\nNon tutti i finanziamenti dei soci, comunque, verranno postergati. Il capoverso dello stesso articolo 2467 c.c., infatti, limita l'applicazione della norma ai finanziamenti concessi \nSi tratta, quindi, di formule generali la cui applicazione da parte della giurisprudenza non potr\u00e0 prescindere da un'attenta analisi del caso concreto.\nAmministrazione e controllo della societ\u00e0.\nLa principale caratteristica della nuova disciplina dell'amministrazione della S.r.l. \u00e8 l'ampiezza dei poteri lasciati in materia di autonomia statutaria. In assenza di contrarie previsioni statutarie, con riferimento alla nomina degli amministratori e al funzionamento dell'organo amministrativo, si limita a prevedere che:\nL'atto costitutivo pu\u00f2 prevedere (art. 2475 c.c.):\nIn caso di amministrazione disgiunta, ogni amministratore ha potere di opporsi alle decisioni di un altro (diritto di veto), in tal caso la decisione spetter\u00e0 ai soci. In caso di amministrazione congiunta, le decisioni devono essere approvate da tutti gli amministratori, ma ciascun amministratore pu\u00f2 compiere atti urgenti. In caso di amministrazione affidata a un consiglio pu\u00f2 essere abbandonato il metodo collegiale, sostituendolo con un sistema di consultazioni scritte o raccolta di consensi separati.\nL'atto costitutivo pu\u00f2 poi indicare le norme relative al funzionamento della societ\u00e0 e in particolare quelle relative all'amministrazione e alla rappresentanza (art. 2463, n. 7 c.c.). Esso pu\u00f2 anche prevedere l'attribuzione ai singoli soci di particolari diritti riguardanti l'amministrazione della societ\u00e0 (art. 2468, comma 3 c.c.). L'atto costitutivo ha piena libert\u00e0 di riservare competenze di tipo gestorio alle decisioni dei soci (art. 2479 c.c.).\nPer quanto attiene alle regole processuali, gli atti costitutivi delle S.r.l. e delle societ\u00e0 di persone possono anche contenere clausole con le quali si deferiscono a uno o pi\u00f9 terzi i contrasti tra coloro che hanno il potere di amministrazione in ordine alle decisioni da adottare nella gestione della societ\u00e0. Le decisioni possono essere reclamabili davanti a un collegio e il terzo chiamato a decidere pu\u00f2 dare indicazioni vincolanti anche sulle questioni collegate con quelle espressamente deferitegli. La decisione resa \u00e8 impugnabile avanti il giudice solo in caso di mala fede del decidente.\nInfine \u00e8 da ricordare che gli amministratori hanno la rappresentanza generale della societ\u00e0 e ogni limitazione ai loro poteri attinenti alla gestione o alla rappresentanza \u00e8 inopponibile ai terzi, salvo che questi non abbiano agito intenzionalmente a danno della societ\u00e0 (art. 2475-bis c.c.).\nNella S.r.l. la legge non impone sempre la presenza di un organo interno di controllo. Ogni socio ha infatti diritto di avere dagli amministratori notizia della svolgimento di affari sociali e di consultare i libri sociali, a condizione che il socio non partecipi all'amministrazione della societ\u00e0 (art. 2476, 2\u00a0\u00b0C.). Tale diritto pu\u00f2 essere esercitato dal socio anche tramite professionisti di fiducia e riguarda non solo i libri sociali, ma anche i documenti relativi all'amministrazione. Il nuovo art. 2477 dispone che l'atto costitutivo possa prevedere, determinandone le competenze e i poteri, la nomina di un collegio sindacale o di un revisore. La nomina del collegio sindacale non \u00e8 pi\u00f9 obbligatoria se il capitale sociale fosse stato maggiore o uguale a quello minimo stabilito per le S.p.A., a seguito delle modifiche del d.l. 91/2014, ma lo \u00e8 ancora qualora, per due esercizi consecutivi, siano stati superati almeno 2 dei limiti indicati dal 1\u00a0\u00b0C. dell'art. 2435-bis e cio\u00e8:\nL'obbligo cessa se per tre esercizi consecutivi due dei predetti limiti non vengono superati. Infine il collegio sindacale \u00e8 obbligatorio anche per le S.r.l. che abbiano dimensioni inferiori a quanto previsto dall'art. 2477, ma che:\nL'autonomia dello statuto riguarda solo la determinazione delle competenze e dei poteri del collegio sindacale o del revisore contabile, mentre la nomina spetta obbligatoriamente ai soci (art. 2479, 2\u00a0\u00b0C., n.3). Per quanto riguarda i problemi della ineleggibilit\u00e0, decadenza e requisiti di professionalit\u00e0 si applicano in via analogica gli art. 2397, 2\u00a0\u00b0C. e 2399.\nIn tutte le S.r.l. dove sia presente il collegio sindacale o il revisore, lo stesso \u00e8 tenuto a redigere, a rendere disponibile per i soci e a depositare presso il registro delle imprese la propria relazione al bilancio (art. 2429). A esso dovr\u00e0 quindi necessariamente applicarsi anche l'art. 2407 sulla responsabilit\u00e0 dei sindaci, conseguente all'esercizio da parte dell'organo di una funzione diretta alla tutela anche dell'interesse dei terzi. Quando la nomina del collegio sindacale \u00e8 obbligatoria si applicano le disposizioni di S.p.A. (art. 2477, u.c.). \nComunque il triplice modello di gestione e di controllo sulla gestione previsto per le S.p.A. NON \u00e8 applicabile anche alle S.r.l. Il collegio sindacale ha competenza sul controllo contabile, se l'atto costitutivo non dispone diversamente, e sul controllo della gestione.\nScioglimento.\nOggi la disciplina dello scioglimento \u00e8 unica per tutte le societ\u00e0 di capitali. L'art. 2484 specifica infatti che le S.p.A., le S.a.p.A., le S.r.l. si sciolgono per:\nDal 1/1/2003 non \u00e8 pi\u00f9 necessario inserire un termine di tempo per la societ\u00e0.\nSociet\u00e0 a responsabilit\u00e0 limitata unipersonale.\nIn recepimento della XII direttiva, il D. Lgs. del 3 marzo 1993, n. 88 ha introdotto nell'ordinamento italiano la forma societaria della S.r.l. unipersonale. \nIl socio unico \u00e8 obbligato a versare integralmente il capitale sociale, indicare l'unipersonalit\u00e0 nell'atto costitutivo e nella corrispondenza societaria, trascrivere nel libro delle adunanze e delle delibere assembleari la stipulazione di contratti fra societ\u00e0 e socio unico.\nLa societ\u00e0 nasce per atto unilaterale di un unico socio fondatore. Come le societ\u00e0 responsabilit\u00e0 limitate aventi una pluralit\u00e0 di soci, anche la Srl unipersonale gode del diritto di rispondere alle obbligazioni sociali solamente col patrimonio della societ\u00e0 stessa. La responsabilit\u00e0 del socio unico \u00e8 illimitata qualora sia socio unico di un'altra societ\u00e0 di capitali oppure non abbia osservato le norme vigenti in materia di trasparenza.\nIl D. Lgs. 6/2003 ha esteso tale beneficio anche alle societ\u00e0 a responsabilit\u00e0 limitata aventi come unico socio una societ\u00e0 di capitali, laddove tale possibilit\u00e0 era in precedenza prevista solamente a vantaggio di una persona fisica. In caso di insolvenza, la societ\u00e0 di capitali risponde illimitatamente col proprio patrimonio.\nIl D. Lgs 6/2003 ha creato anche la possibilit\u00e0 di formare patrimonio destinato ad uno specifico affare nell'ambito di una medesima societ\u00e0 di capitali, facolt\u00e0 utilizzabile per evitare di creare una seconda societ\u00e0 separata, perdendo il beneficio dell'autonomia patrimoniale. In alternativa, la persona fisica e la societ\u00e0 di capitali possono optare per una societ\u00e0 per azioni unipersonale."}
{"id": "80339", "revid": "834", "url": "https://it.wikipedia.org/wiki?curid=80339", "title": "Srl", "text": ""}
{"id": "80340", "revid": "2120134", "url": "https://it.wikipedia.org/wiki?curid=80340", "title": "S.r.l.", "text": ""}
{"id": "80347", "revid": "1718925", "url": "https://it.wikipedia.org/wiki?curid=80347", "title": "Eterosessualit\u00e0", "text": "L'eterosessualit\u00e0 \u00e8 un orientamento sessuale, che comporta l'attrazione emozionale, romantica e/o sessuale verso individui di sesso opposto.\nEtimologia.\n\"Etero-\" deriva dal greco \"heteros\", che significa \"differente\" (come ad esempio per la parola \"eterozigote\" o \"eterogeneo\"), mentre \"sessualit\u00e0\" deriva dal latino \"sexus\". Il termine \"eterosessuale\" venne inventato nel 1868 in opposizione al termine \"omosessuale\", entrambi coniati dal letterato ungherese di lingua tedesca Karl-Maria Kertbeny (1824-1882), e venne pubblicato per la prima volta nel 1869.\n\"Eterosessuale\" venne inserito per la prima volta nel 1923 nel \"Nuovo Dizionario Internazionale\" della Merriam-Webster, come termine medico per \"passione sessuale morbosa per una persona del sesso opposto\", ma nel 1934 nella \"Seconda Edizione Completa\" divenne una \"manifestazione di passione sessuale per una persona del sesso opposto; sessualit\u00e0 normale\".\nIl sessuologo statunitense Alfred Kinsey, agli inizi della seconda met\u00e0 del XX secolo, disapprov\u00f3 l'uso di termini rigidi a proposito dell'orientamento sessuale, per questo introdusse il concetto di scala Kinsey. Il termine rimase data la sua diffusione e praticit\u00e0."}
{"id": "80348", "revid": "1515147", "url": "https://it.wikipedia.org/wiki?curid=80348", "title": "Bisessualit\u00e0", "text": "La bisessualit\u00e0 \u00e8 un orientamento sessuale che comporta l'attrazione emozionale, romantica e/o sessuale verso entrambi i sessi, oppure verso pi\u00f9 generi, con o senza preferenze.\nLa bisessualit\u00e0 \u00e8 un termine ombrello.\nLa bisessualit\u00e0 \u00e8 stata osservata in varie societ\u00e0 umane lungo tutto il corso della storia registrata e nel resto del regno animale; non \u00e8 pertanto caratteristica esclusiva dell'essere umano.\nCome gli altri tre termini principali indicanti le possibili varianti di orientamento sessuale, ossia \"eterosessuale\", \"omosessuale\", e \"asessuale,\" anche la parola \"bisessuale\" \u00e8 stata coniata e per la prima volta utilizzata nel corso del XIX secolo.\nLa bisessualit\u00e0 non va confusa con la bi-curiosit\u00e0, cio\u00e8 un comportamento limitato e sporadico che si distingue dagli orientamenti sessuali, che invece sono caratterizzati dalla reiterazione e persistenza nel tempo.\nTerminologia.\nIl termine \"bisessuale\" \u00e8 stato coniato nel 1809 da alcuni botanici, per descrivere le piante provviste di organi riproduttivi sia maschili sia femminili. Non \u00e8 noto quando il termine sia stato applicato al contesto dellorientamento sessuale.\nIl Manifesto Bisessuale (1997) specifica chiaramente che la bisessualit\u00e0 \u00e8 includente delle persone trans (le quali non vanno viste come un genere a parte: una persona trans inoltre non \u00e8 detto che si identifichi come donna o uomo per forza), e l'APA (American Psychological Association) usa la definizione \"attrazione verso pi\u00f9 di un genere o sesso\", che compare anche nel Bisexuality Report. A oggi vi \u00e8 una versione aggiornata del Manifesto, pubblicata in Francia il 12 dicembre 2017 e tradotta in inglese il 26 novembre 2019, in onore del ventesimo anniversario della Bi'Cause: in questo manifesto \u00e8 mostrata l'inclusione della pansessualit\u00e0 per la battaglia contro la discriminazione. Vi \u00e8 scritto \u300aWe are sexually and/or romantically attracted to people of all gender identities (bisexuality), or without regard for their gender identity (pansexuality), whether we have sexual practices or not, and we accept and claim it.\u300b\nCon bifobia si indica la paura o il rifiuto della bisessualit\u00e0, in base alla convinzione che solo l'eterosessualit\u00e0 e l'omosessualit\u00e0 siano \"reali\" orientamenti sessuali e corretti stili di vita. I bisessuali possono anche essere l'obiettivo di omofobia da parte di coloro che considerano soltanto l'eterosessualit\u00e0 come appropriato orientamento sessuale. E a tal proposito il Bisexual &amp; Pansexual Manifesto si esprime: \u300aWe fight biphobia, panphobia and other discriminations against sexual orientations, romantic orientations or gender identities, including by supporting discriminated people in their daily life. We work to eradicate the many harms those discriminations cause in all spheres of our lives: societal, familial, economic, health, etc.\u300b.\nLa bisessualit\u00e0 nella storia.\n\u00c8 importante tenere presente che i termini eterosessualit\u00e0, omosessualit\u00e0 e bisessualit\u00e0, ma pi\u00f9 in generale le nozioni stesse di sessualit\u00e0 e orientamento sessuale, costituiscono concetti relativamente nuovi e sono stati introdotti per la prima volta dalla psicologia e dalla medicina nel corso del XIX secolo. Essi quindi non necessariamente si trovano adatti a indicare contesti storici precedenti, dal momento che le societ\u00e0 antiche non utilizzavano, almeno non esattamente, le stesse categorie di pensiero.\nLa considerazione sociale del comportamento bisessuale nel corso della storia e presso le varie civilt\u00e0 \u00e8 stata molto varia. Relativamente alla cultura occidentale si \u00e8 andati dall'apprezzamento del mondo greco, quando esercitato secondo precisi canoni, all'assoluta condanna della tradizione giudaico cristiana, che riteneva comunque inaccettabile l'attivit\u00e0 sessuale fra individui dello stesso sesso.\nQueste relazioni erano generalmente strutturate in base a classi di et\u00e0 (come nella pratica della pederastia nel bacino mediterraneo dell'antichit\u00e0 classica o la pratica dello \"Shud\u014d\" nel Giappone premoderno), o strutturato in base al genere (come nella tradizione dei \"Due Spiriti\" proveniente dai nativi americani, o nelle pratiche dette \"Bacha Bazi\" dell'Asia centrale).\nMolto pi\u00f9 recentemente, nel quadro della laicizzazione o secolarizzazione del mondo occidentale, ha cominciato a svilupparsi un consistente movimento di opinione che considera la condotta bisessuale accettabile e naturale quanto la condotta eterosessuale o omosessuale.\nAll'opposizione verso la bisessualit\u00e0 delle morali tradizionali si \u00e8 aggiunta, almeno in alcuni casi, una forte opposizione di molti gruppi omosessuali, che vedono tale pratica come sinonimo di promiscuit\u00e0, oppure come contraddizione alla teoria della natura innata degli orientamenti sessuali, e perci\u00f2 negano il concetto stesso. Ci\u00f2 ha portato alcuni sostenitori del movimento bisessuale a parlare di \"bifobia\", intesa come avversione alla bisessualit\u00e0, come equivalente, specialmente in determinati settori gay, dellomofobia.\nLa bisessualit\u00e0 \u00e8 oggi molto lontana dal ricoprire l'importanza sociale che ha avuto nel mondo antico.\nEuropa.\nLa gran parte di ci\u00f2 che chiamiamo omosessualit\u00e0 nelle culture antiche \u00e8 in realt\u00e0 una forma pi\u00f9 o meno istituzionalizzata di bisessualit\u00e0, in quanto la pratica e le relazioni omosessuali in quel tempo erano raramente intese e progettate in modo da escludere qualsiasi relazione eterosessuale; ci\u00f2 in contrasto con l'attuale classificazione perentoria in cui una persona omosessuale \u00e8 attratta esclusivamente da persone dello stesso sesso, mentre una eterosessuale esclusivamente da persone di sesso opposto. \u00c8 necessario comunque premettere che le informazioni storiche di cui oggi disponiamo riguardano quasi esclusivamente la bisessualit\u00e0 maschile; quella femminile \u00e8 pi\u00f9 difficile da stabilire, poich\u00e9 le societ\u00e0 erano generalmente patriarcali e le varie fonti a disposizione parlano solo delle relazioni maschili, interessandosi invece molto poco di quelle femminili.\nSia nella societ\u00e0 dell'Antica Grecia sia in quella dell'Antica Roma il fatto di provare attrazione per le persone dello stesso sesso non era, di per s\u00e9, considerato deplorevole (bench\u00e9 fosse talora, specie in epoca tarda, oggetto di lazzi) ma, al contrario di quanto \u00e8 stato talvolta sostenuto, questo non significava affatto una piena accettazione dellomosessualit\u00e0 o l'esistenza di una sessualit\u00e0 libera. Nel mondo antico, relazioni fra persone dello stesso sesso potevano essere accettate solo all'interno di un comportamento bisessuale: per quanto non vi fosse di per s\u00e9 nulla di condannabile nell'attrazione verso persone dello stesso sesso, ci\u00f2 poteva realizzarsi solo a patto che un cittadino adulto, sia greco, sia romano, assolvesse i doveri nei confronti dello Stato. Fra questi ovviamente figuravano al primo posto l'unirsi in matrimonio, generare figli e rispettare le leggi e convenzioni sociali sulla famiglia, considerata l'architrave della societ\u00e0. Qualsiasi comportamento che minasse questo principio era assolutamente condannato. Ulteriori limitazioni derivavano poi dalle leggi o convenzioni che regolavano i rapporti sessuali con persone dello stesso sesso: il comportamento effeminato e il crossdressing erano di fatto deplorati. Sulle modalit\u00e0 con cui tale rapporto poteva realizzarsi, il mondo greco e quello romano differivano profondamente tra loro. Anzi, anche nel corso della storia greca, tali modalit\u00e0 cambiarono notevolmente.\nAntica Grecia.\nGli antichi greci non etichettavano le relazioni sessuali secondo codici rigidamente binari, come la societ\u00e0 occidentale moderna invece fa: gli uomini che avevano amanti anche di sesso maschile non venivano identificati come omosessuali, in quanto potevano benissimo avere contemporaneamente una moglie o altre amanti femminili. Ci\u00f2 \u00e8 ben spiegato da Eva Cantarella nel suo saggio \"Secondo natura. La bisessualit\u00e0 nel mondo antico\".\nIl primo modello di relazione bisessuale tramandatoci \u00e8 quello manifestato dagli eroi omerici: il rapporto fra uomini \u00e8, secondo una felice definizione di H. I. Marrou, una \"omosessualit\u00e0 militare\" la cui essenza consiste in un cameratismo fra guerrieri. La storia di Achille e Patroclo \u00e8 stata in questo senso ritenuta paradigmatica. Anche dopo che questo modello fu abbandonato, almeno secondo la morale ufficiale, esso ha continuato a essere ben presente anche nella cultura greca successiva. Uno dei drammi perduti di Sofocle si intitolava, non a caso, \"Achilleos Erastai\" (Gli amanti di Achille). Le stesse fonti omeriche chiariscono peraltro che questo tipo di rapporto poteva ridursi a esclusiva relazione omosessuale; indicativo in questo senso \u00e8 il tipo di rimprovero che Teti, madre di Achille, rivolge al figlio per la sua relazione con Patroclo: non biasima l'eroe perch\u00e9 porta avanti una relazione immorale, ma perch\u00e9 questa relazione sta ritardando il dovere naturale cui neppure il semidio pu\u00f2 sfuggire, quello di sposarsi e generare una discendenza.\nD'altro canto si deve osservare come i legami di tipo omosessuale fra guerrieri fossero comuni anche presso altre culture, come ad esempio quella dei Celti. Un quadro meglio conosciuto \u00e8 quello della Grecia cittadina, che \u00e8 invece del tutto differente. Un uomo, oltre che con le donne, pu\u00f2 avere relazioni omosessuali, ma esclusivamente sotto forma di pederastia, cio\u00e8 la relazione tra un adulto e un adolescente, secondo regole e ruoli codificati e ineludibili. Non si tratta certamente di una relazione alla pari; di fatto al \"pais\" (fanciullo) \u00e8 assegnato il ruolo passivo. Esso viene scelto con precise limitazioni di et\u00e0 (ad Atene era un fanciullo fra i 12 e i 17 anni). Non solo era vietato scegliere un bambino di et\u00e0 inferiore, ma anche continuare nel ruolo passivo oltre i 17 anni era ritenuto inaccettabile. All'interno di tali regole la relazione non solo \u00e8 tollerata ma diviene socialmente apprezzabile, in quanto ritenuta formativa ed educativa per l'adolescente.\nOltre l'adolescenza era possibile ricoprire solo un ruolo attivo, quindi avere relazioni eterosessuali adulte e con altri fanciulli, secondo le regole di cui sopra. L'omosessualit\u00e0 esclusiva era socialmente biasimata quando si esercitava il ruolo attivo o, addirittura, punita per un adulto che accettasse il ruolo passivo.\nSecondo quanto racconta Plutarco nella Vita di Licurgo, figura leggendaria e secondo la tradizione il principale legislatore di Sparta, ogni uomo adulto doveva avere una relazione con un adolescente ed essere per lui guida morale. Era considerato vergognoso per un adolescente non avere un amante. Erano poi previste punizioni per quegli adolescenti che avessero mostrato di preferire un amante semplicemente bello e ricco a uno virtuoso. Gli Spartani inoltre pensavano che le relazioni, sia affettive, sia erotiche tra soldati esperti e principianti, avrebbero rafforzato la lealt\u00e0 in combattimento e favorito i comportamenti coraggiosi da parte di coloro che volevano fare buona impressione nei confronti dei propri amati. Quando i giovani soldati raggiungevano la maturit\u00e0, la relazione sarebbe dovuta diventare prettamente affettiva, senza pi\u00f9 alcuna implicazione sessuale, ma non \u00e8 ben chiaro quanto frequentemente ci\u00f2 avvenisse. Alcuni giovani erano infatti accusati di continuare la relazione con il proprio mentore anche durante l'et\u00e0 adulta e per tale motivo venivano stigmatizzati: Aristofane li chiama eurypr\u00f4ktoi e li dipinge come delle \"mezze donne\".\nI testi sacri, riflettendo alcune abitudini culturali del tempo, incorporano anche i bisessuali; l'argomento poteva essere affrontato sia sotto il profilo mistico sia didattico.\nLa bisessualit\u00e0 femminile in Grecia era sicuramente praticata e meno soggetta a regolamentazioni rispetto a quella maschile; ci\u00f2 a causa del ruolo sociale assolutamente subalterno che la cultura dominante assegnava alla donna. Proprio a causa della marginalizzazione sociale della donna greca, almeno per quanto riguarda la sfera pubblica, \u00e8 possibile affermare che con Saffo finisce la tradizione letteraria dell'amore fra donne: dopo di lei non rimarranno tracce evidenti nella cultura tramandata e si sa quindi ben poco sull'argomento.\nAntica Roma.\nCi si aspettava, ed era socialmente accettabile, che un uomo romano nato libero volesse intrattenere rapporti sessuali sia con femmine, sia con maschi, fintanto che egli prendesse il ruolo sessuale attivo (vedi attivo e passivo nel sesso). Sia le donne, sia i giovani erano sempre stati considerati normali oggetti del desiderio, ma al di fuori del matrimonio un uomo poteva esprimere i propri desideri solamente con gli schiavi e le prostitute, le quali erano anch'esse spesso schiave: la moralit\u00e0 del comportamento dipendeva pertanto dalla posizione sociale del partner, non dal genere a cui apparteneva.\nNon era quindi il sesso a determinare se un partner era o meno accettabile, a patto che la soddisfazione sessuale di un uomo non usurpasse l'integrit\u00e0 di un altro uomo libero: erano quindi rigorosamente proibiti la violenza sessuale, la fellatio e il sesso anale con un altro cittadino romano. Risultava immorale avere rapporti sessuali con la moglie di un altro uomo nato libero, con sua figlia, con suo figlio o con l'uomo stesso; mentre l'utilizzo sessuale di uno schiavo altrui era soggetto ad autorizzazione.\nLa mancanza di autocontrollo, anche in relazione alla propria vita intima, indicava che un uomo era incapace di governare gli altri; troppa auto-indulgenza nei confronti dei piaceri sensuali minacciava di erodere l'\u00e9lite maschile nella sua identit\u00e0 di persona colta.\nLa massima virt\u00f9 era la virilit\u00e0 che era per\u00f2 intesa anche, se non principalmente, come sottomissione sessuale. Era pertanto applicabile solo ai soggetti considerati all'epoca \"inferiori\", alla donna (moglie, concubina o prostituta che fosse) e in generale a chi si trovasse in situazione di schiavit\u00f9, indipendentemente dal sesso. Viceversa era del tutto esclusa la possibilit\u00e0, per un cittadino romano libero, di avere un ruolo passivo. Sarebbe stata una stridente contraddizione con l'ideologia del \"civis romanus\" quale dominatore assoluto.\nNon avendo quindi nessuna valenza educativa, ma anzi essendo una dimostrazione di predominio, non poteva avere senso una relazione pederastica (adulto-ragazzo) come quella greca, almeno verso un fanciullo libero. Al contrario, fin dalla pi\u00f9 tenera infanzia il romano era educato a sottomettere gli altri, anche sessualmente, e a non piegarsi mai. La passivit\u00e0 sessuale non poteva essere tollerata, neppure temporaneamente come nel modello ellenico. Che la cosiddetta Lex Scantinia fosse stata promulgata per punire unicamente lo \"\"stuprum cum puero\"\" (intendendo come \"puer\" non uno schiavo ma un adolescente libero) non \u00e8 dimostrato e non c'\u00e8 concordanza di vedute tra gli studiosi.\nIl tutto pu\u00f2 lapidariamente riassumersi nella frase che Seneca, nelle \"Controversie\", fa pronunciare all'avvocato di un liberto, cio\u00e8 uno schiavo liberato, criticato per avere una relazione col suo ex padrone: \"la passivit\u00e0 sessuale (impudicitia) \u00e8 un crimine per un uomo libero, una necessit\u00e0 per uno schiavo, un dovere per un liberto\". D'altra parte per un greco il rapporto sessuale con uno schiavo sarebbe stato, almeno secondo l'ideologia ufficiale, completamente privo di contenuti \"alti\"; si sarebbe trattato di meschino soddisfacimento degli istinti sessuali. A prescindere dal fatto che, specialmente in et\u00e0 imperiale, i comportamenti effettivi si allontanassero non poco da quelli professati negli intenti ideologici, l'indirizzo tradizionale, almeno ufficialmente, non fu mai messo in discussione e quindi la passivit\u00e0 non fu mai ritenuta socialmente accettabile in un uomo libero. L'elemento unificante che consente di affermare che, tanto quella greca, quanto quella romana furono culture bisessuali, \u00e8 il fatto che l'opposizione nei confronti dei comportamenti sessuali non fu mai, principalmente, fra eterosessualit\u00e0 e omosessualit\u00e0 ma fra attivit\u00e0 e passivit\u00e0 sessuale. Questo concetto rappresenta una sostanziale differenza rispetto alle successive societ\u00e0 occidentali, fra cui quella attuale. Progressivamente, anche a causa dell'affermarsi del cristianesimo, la repressione di ogni comportamento tendente all'omosessualit\u00e0 sar\u00e0 sempre pi\u00f9 intensa.\nScandinavia.\nLe fonti medievali che sono sopravvissute fino a oggi sono piuttosto frammentarie per quanto riguarda il territorio scandinavo: una legge del 1164 sembra proibire gli atti omosessuali, ma senza essere adeguatamente applicata. Secondo la letteratura del tempo l'attivit\u00e0 omosessuale \u00e8, per gli uomini, socialmente accettabile a patto che essi assumano il ruolo attivo (vedi attivo e passivo nel sesso) nel rapporto. A quanto pare, era anche accettabile per la maggior parte degli uomini (i quali dimostrano uno spiccato omoerotismo), ma solamente nei confronti degli schiavi.\nNel resto d'Europa.\nIl comportamento bisessuale \u00e8 stato riportato tra il popolo dei Celti nei tempi antichi, tra cui anche relazioni omosessuali di tipo pederastico.\nNell'Europa medievale la bisessualit\u00e0 (e coloro che la praticavano) fu, in tempi e luoghi diversi, o accettata o ridicolizzata. Risulta ancora quantomai difficoltoso per uno storico arrivare a quantificare con precisione e segnalare le relazioni omosessuali all'interno della societ\u00e0 in genere, in quanto ci\u00f2 \u00e8 stato sottoposto alla censura religiosa del tempo, ma anche per l'omofobia di alcuni studiosi contemporanei.\nSi pu\u00f2 tuttavia considerare quanto accaduto a personaggi celebri le cui vite sono pi\u00f9 documentate, cio\u00e8 i sovrani e i loro entourage: pratiche bisessuali sono quindi state rinvenute per alcuni grandi nomi, come il re inglese Riccardo Cuor di Leone, che si era perdutamente innamorato in giovent\u00f9 del re Filippo II di Francia.\nPer quanto riguarda invece Enrico III di Francia, che pur era sposato con Luisa di Lorena-Vaud\u00e9mont e aveva per amanti Louise de La B\u00e9raudi\u00e8re du Rouhet e Maria di Cl\u00e8ves, \u00e8 stato nonostante ci\u00f2 spesso presentato dagli storici come omosessuale: vissuto in un periodo di forti turbolenze e controversie religiose e pertanto inviso a molti, parrebbe pertanto che il pi\u00f9 delle voci di relazioni illecite coi suoi \"mignons\" abbiano a che fare con accuse fatte dai suoi avversari politici piuttosto che con l'effettiva realt\u00e0 storica.\nNel XVI secolo re Giacomo I d'Inghilterra, sposato con la regina Anna di Danimarca e dalla quale ha avuto almeno otto figli, teneva presso di s\u00e9 pubblicamente anche degli amanti maschi. Un altro esempio di comportamento bisessuale nelle corti reali \u00e8 quello riguardante Filippo di Francia, duca d'Orl\u00e9ans, fratello di Luigi XIV: noto per le sue molteplici relazioni con uomini effeminati aveva avuto vari figli provenienti da due diversi matrimoni.\nIl famoso Leonardo da Vinci viene spesso considerato omosessuale anche se, secondo una recente ricerca, era solito frequentare prostitute.\nDurante il Rinascimento italiano, il \"crimine di sodomia\" era largamente praticato, nonostante le severe pene inflitte dalla Santa Inquisizione; vi fu a un certo punto una buona met\u00e0 della popolazione di Firenze incriminata per atti sodomitici.\nUna certa fluidit\u00e0 sessuale lungo il corso della vita, accompagnata da esperienze omosessuali compiute in giovent\u00f9, era quindi considerato come parte integrante del processo di crescita e maturit\u00e0 degli uomini \"eterosessuali\". Tuttavia, contrariamente a quanto accadeva nell'antica Grecia e a Roma, una volta sposati essi rinunziavano, quasi tutti e in maniera completa, a continuare a mantenere rapporti sentimentali/amorosi con altri uomini. Niccol\u00f2 Machiavelli afferma ad esempio, parlando d'un contemporaneo: da giovane rubava i mariti alle mogli, oggi ruba le mogli ai mariti.\nLa figura del libertino, poi, \u00e8 stata anch'essa storicamente associata con la bisessualit\u00e0, questo a partire dal XVII secolo almeno; si trattava per lo pi\u00f9 di aristocratici che potevano, dato il loro rango, permettersi d'amare sia donne, sia uomini senza preoccuparsi troppo delle conseguenze. L'esempio di Gastone d'Orl\u00e9ans (1608-1660), fratello di Luigi XIII pu\u00f2 essere citato come esempio; trascorreva il tempo libero tra banchetti e declamazioni di poemetti erotici, in una sorta di edonismo mondano comprendente anche relazioni sessuali con persone di entrambi i sessi. La designazione di libertino \u00e8 poi proseguita per tutto il XVIII secolo, per riferirsi a persone \"libere\" da pregiudizi anche in campo sessuale; in quanto sfidavano l'autorit\u00e0 della Chiesa e la moralit\u00e0 del tempo, il potere religioso ha condotto contro di essi una guerra senza quartiere.\nAsia.\nIndia.\nNell'antico testo indiano \"K\u0101ma S\u016btra\" sono presenti indicazioni riguardanti le posizioni sessuali pi\u00f9 adatte sia per l'omosessualit\u00e0 maschile sia per quella femminile, allo stesso modo in cui vengono descritte tutte le pratiche eterosessuali; inoltre la descrizione di pratiche sessuali all'interno della mitologia induista \u00e8 stata considerata come l'espressione di una \"bisessualit\u00e0 universale\".\nTuttavia, la colonizzazione britannica e il puritanesimo vittoriano ch'essa ha introdotto in tutto il subcontinente indiano durante il XIX secolo, hanno causato la cancellazione di tutte queste manifestazioni di bisessualit\u00e0 della cultura indiana originale.\nCina.\nNella Cina imperiale il comportamento bisessuale viene riportato fin dai tempi pi\u00f9 remoti; almeno dieci imperatori della dinastia Han hanno avuto presso di s\u00e9 amanti maschi, in aggiunta alle mogli legittime. A quel tempo vi era inoltre la presenza di prostituzione maschile, accettata e integrata all'interno della societ\u00e0 neoconfuciana.\nAutori come Wang Yangming vedono difatti i bisogni sessuali, quali che siano, del tutto naturali.\nL'idea di considerare illegali i rapporti intimi tra persone dello stesso sesso si \u00e8 sviluppata tardi in Cina, \u00e8 datata al 1740 la prima condanna penale nei confronti della bisessualit\u00e0. Successivamente, con l'imposizione del regime comunista, si \u00e8 avuto il periodo pi\u00f9 difficile per l'aperta espressione bisessuale; la situazione, a seguito della rivoluzione culturale, \u00e8 andata leggermente migliorando con un ammorbidimento progressivo.\nGiappone.\nNel Giappone medievale, tra gli aristocratici, erano molto comuni le pratiche bisessuali: l'\u00e9lite era libera d'impegnarsi in relazioni amorose con membri di entrambi i sessi e la pratica erotica omosessuale e il diritto non erano assolutamente visti come incompatibili. Molti rappresentanti della classe nobile frequentavano i teatri appositamente per poter incontrare i giovani maschi che vi lavoravano come attori.\nSono riportate inoltre pratiche bisessuali di tipo pederastico: \"wakashud\u014d\" (La via dei giovani) \u00e8 un esempio di codice che rimanda alla concezione antica della pederastia. Uomini adulti, solitamente sposati, seguivano anche il loro desiderio nei confronti dei ragazzi considerati idonei per essere amati, ossia entro un limite d'et\u00e0 compreso tra i 13 e i 19 anni.\nLa bisessualit\u00e0 \u00e8 presente anche in alcune opere di letteratura, come \"K\u014dshoku ichidai otoko\" (L'uomo che viveva di solo amore, 1682) di Ihara Saikaku: la storia racconta la vita sentimentale di un libertino, le cui conquiste amorose finiscono con l'ammontare a 725 uomini e 3\u00a0742 donne.\n\u00c8 anche ben documentato, in particolare attraverso testimonianze diaristiche dei contemporanei, che vari imperatori hanno mantenuto relazioni omosessuali oltre all'ufficiale vita eterosessuale con le rispettive consorti; questo almeno fin dall'XI secolo (Shirakawa, Toba e Go-Shirakawa sono alcuni di questi).\nPer quanto riguarda le donne, a partire dall'inizio del Novecento, molte giovani lasciavano le loro case per andare in collegi e convitti scolastici, ove i legami e le relazioni intime tra ragazze si verificavano con una certa frequenza; questo continuava fino a quando non si sposavano.\nCos\u00ec com'\u00e8 accaduto in molte altre parti del mondo, anche in Giappone queste pratiche cominciano a esser malviste solamente dopo i primi contatti avvenuti col mondo occidentale cristiano; l'unica legge che criminalizza l'omosessualit\u00e0 \u00e8 stata promulgata nel 1873, ma \u00e8 stata fatta applicare per appena otto anni.\nCulture mediorientali e mondo arabo-musulmano.\nIn Medio Oriente l'omosessualit\u00e0 era diffusa; alcune fonti la descrivono come \"molto frequente\". Era anche un leitmotiv decantato da celebri artisti, dal Medioevo fino al XIX secolo, come il famoso poeta Abu Nuwas e il pittore persiano Reza Abbasi. Ancora oggi, nel Corano esistono divieti contro comportamenti omosessuali manifestati in pubblico (mentre l'attrazione \u00e8 consentita), sono inoltre previste pene severe per i colpevoli, fino ad arrivare alla pena di morte in alcuni Stati.\nIn ogni caso, il Corano prescrive che quattro uomini, oppure otto donne, testimonino sulla avvenuta \"trasgressione\" per condannare i colpevoli. Quindi, mentre i comportamenti omosessuali erano diffusi, gli uomini non avevano eccessivi problemi riguardo a ci\u00f2 nel caso in cui fossero stati sposati, avessero messo su famiglia e adempiuto agli altri obblighi sociali. Esiste comunque il fatto che tali pratiche debbano rimanere \"segrete\", una esplicita ammissione della propria omosessualit\u00e0 sarebbe socialmente inaccettabile. In questo modo, la bisessualit\u00e0 nel mondo arabo e nell'Impero persiano assomiglia alla cultura prevalente in alcune comunit\u00e0 afroamericane e latine.\nAmeriche.\nAmerica del Nord.\nIn molte trib\u00f9 dei nativi americani era presente anche una categoria indicante i rappresentanti di un terzo sesso, gli uomini che si vestivano e comportavano come le donne, svolgendo le occupazioni tradizionalmente riservate a loro e venendo a ricoprire ruoli separati come guaritori o sciamani.\nGli esploratori francesi che per primi entrarono in contatto con queste trib\u00f9 chiamarono questi individui \"berdaches\" (in seguito emerge un altro titolo, quello di \"Due-Spiriti\", proposto da alcune comunit\u00e0 di nativi americani), che poi divenne anche il nome utilizzato in Europa per indicare il partner pi\u00f9 giovane in una relazione omosessuale maschile. Molti tra gli uomini \"pellerossa\" sposati erano bisessuali e tendevano ad avere tra le proprie mogli anche dei \"berdaches\": il capo indiano Cavallo Pazzo era uno di questi.\nCentro e Sud America.\nTra i Maya faceva parte dei costumi sociali che nel corso dell'esistenza si potessero avere relazioni sentimentali sia con uomini sia con donne; era frequente che, durante la prima adolescenza, un ragazzo si trovasse a diventare l'amante di un giovane pi\u00f9 grande di lui, fino a quando non sposava una donna raggiunta l'et\u00e0 dei vent'anni: il ragazzo amato si ritrovava poi a sua volta ad amare uno pi\u00f9 giovane. In tal modo gli uomini maya vivevano in una certa fluidit\u00e0 sessuale che si sviluppava nel corso del tempo, con la giovent\u00f9 associata alle relazioni omosessuali, prima di lasciar spazio nella vita adulta a uno stile di vita eterosessuale fondato sul matrimonio.\nLa bisessualit\u00e0 \u00e8 documentata anche in numerose altre trib\u00f9 indigene del Centro e Sud America: il periodo dell'adolescenza \u00e8 quello pi\u00f9 associato con le relazioni d'amore tra persone dello stesso sesso, anche se poi uomini sposati con figli potevano continuare a impegnarsi in tali rapporti.\nUn'altra pratica abbastanza comune era quella di allevare un bambino maschio come fosse una femmina e poi, cresciuto, darlo in moglie a un uomo: questi \"uomini-moglie\" finivano con l'essere generalmente pi\u00f9 ricercati delle spose ufficiali.\nAfrica.\nGli studi su questo tipo di sessualit\u00e0 sono molto rari nel continente africano, per il tab\u00f9 che nella maggior parte dei casi vige su ci\u00f2; le pratiche omosessuali sono infatti quasi sempre fortemente condannate, moralmente e spesso anche giuridicamente. Nonostante ci\u00f2 in alcuni paesi, come ad esempio il Senegal, sono stati condotti a partire dagli anni 2000 seri studi in modo da riflettere sulla realt\u00e0 e variet\u00e0 di tali fenomeni.\nRicercatori occidentali hanno rilevato esservi state numerose pratiche bisessuali nel periodo pre-coloniale, interrotte bruscamente e forzosamente col sopraggiungere degli europei, e denigrate e criminalizzate dagli africani stessi dopo aver subito le influenze straniere occidentali e i dettami religiosi di cristianesimo e islam. Pertanto le pratiche, considerate da un certo momento in poi immorali e contro-natura dai nuovi arrivati, vengono sistematicamente cancellate lungo il corso del XVIII secolo; la convinzione quindi che l'attrazione nei confronti di persone dello stesso sesso non sia mai esistita in Africa \u00e8 un mito il quale per\u00f2 in parte prosegue ancor oggi.\nAlcuni si sono spinti fino al punto di sostenere che queste pratiche sarebbero esclusivamente di derivazione occidentale e che sarebbero quindi state importate dai coloni, ma in realt\u00e0 \u00e8 esattamente il contrario: i paesi africani hanno effettivamente criminalizzato l'omosessualit\u00e0 sulla base delle leggi assorbite dagli ex colonizzatori. Ad esempio l'antropologo tedesco Kurt Falk aveva stimato ancora negli anni venti che, tra le trib\u00f9 native dell'Africa occidentale studiate, v'era una prevalenza assoluta di uomini bisessuali che raggiungeva il 90% dei casi.\nA titolo d'esempio si pu\u00f2 citare anche la trib\u00f9 Gangellas nell'odierna Angola: un adolescente diciottenne potrebbe dichiarare pubblicamente il suo amore per un altro maschio pi\u00f9 giovane e cominciare a viverci assieme; anche dopo essersi sposato potrebbe continuare a intrattenere rapporti sessuali col ragazzo, fino a quando questi non sia abbastanza grande da sposarsi a sua volta e desiderare qualcuno di pi\u00f9 giovane. Si pu\u00f2 parlare in questi casi di una pratica molto simile alla pederastia tradizionale, ovvero l'accettazione dei rapporti tra uomini e ragazzi, con un divieto e condanna morale invece per quanto riguarda un'eventuale relazione tra due uomini adulti.\nUn'altra prova di bisessualit\u00e0 molto simile all'antica pederastia greca o all'omosessualit\u00e0 militare nell'antica Grecia \u00e8 quella esistente nell'oasi di Siwa, nei pressi dell'attuale confine libico-egiziano: uomini adulti e gi\u00e0 sposati vengono fatti accoppiare con adolescenti maschi e, in edifici posti al di fuori dei confini del villaggio, vengono a formare coppie di guerrieri a scopo difensivo. Il rapporto che lega i due partner \u00e8 sia amoroso sia sessuale, ma anche educativo.\nPer quanto riguarda la bisessualit\u00e0 contemporanea, una ricerca effettuata nel 2009 indica che una gran maggioranza di uomini sposati continua a mantenere relazioni sessuali anche con altri uomini: in Senegal tra l'87-94%, in Nigeria l'86%, in Uganda il 73%. Lo studio \u00e8 attento a sottolineare che i soggetti coinvolti erano di tre grandi citt\u00e0 del Senegal e non \u00e8 quindi un campione rappresentativo dell'intera comunit\u00e0 senegalese, osservando che questo \"\u00e8 l'unico metodo di reclutamento possibile per un sondaggio relativo a un argomento altamente stigmatizzato e per il quale non esiste base di campionamento generale della popolazione.\"\nOceania.\nIn molte societ\u00e0 tradizionali dell'area del Pacifico la bisessualit\u00e0 era largamente praticata, mentre l'omosessualit\u00e0 esclusiva era molto pi\u00f9 rara. La bisessualit\u00e0 pu\u00f2 essere ritualizzata o socialmente codificata: il caso delle trib\u00f9 della Melanesia, dove i ragazzi maschi devono lasciare, raggiunta l'adolescenza, le famiglie d'origine, per andare a vivere per un periodo con i loro compagni uomini adulti sposati, praticando per lo pi\u00f9 sesso orale. Una volta cresciuto, il giovane si sposa e prende a sua volta in casa un ragazzo; vi \u00e8 quindi una fluidit\u00e0 sessuale che continua nel tempo, con un'iniziazione sessuale omosessuale in giovent\u00f9 e un comportamento eterosessuale riproduttivo in seguito.\nNella parte orientale dell'arcipelago melanesiano, l'omosessualit\u00e0 rappresenta per lo pi\u00f9 una transizione di fase la quale pu\u00f2 anche esser considerata come un modo per compensare, durante l'adolescenza, la mancata possibilit\u00e0 di intrattenere relazioni eterosessuali prima del matrimonio. Le pratiche omosessuali posson anche esser parte di un processo d'iniziazione, infine in certi casi vengono mantenute nella vita adulta assieme alle relazioni eterosessuali.\nNella trib\u00f9 di Nambas avere diverse donne e ragazzi coinvolti in relazioni amorose \u00e8 attributo di potere e prestigio sociale; i giovani maschi appaiono qui come una propriet\u00e0 e come tali possono anche venire prestati o venduti per un certo periodo di tempo, dai loro \"mariti\", ad altri uomini.\nBisessualit\u00e0 contemporanea e tipologie.\nNonostante vi siano molte manifestazioni contemporanee di bisessualit\u00e0, questa continua a rimanere uno dei grandi tab\u00f9 moderni. Ci\u00f2 \u00e8 in parte dovuto al fatto che molte persone, pur essendo in realt\u00e0 bisessuali (vale a dire provano sentimenti d'attrazione nei confronti di entrambi i sessi), tengono occultato il fatto e non lo esprimono, impedendo cos\u00ec l'emergere di una vera visibilit\u00e0 della bisessualit\u00e0. Esistono anche alcuni termini alternativi per descrivere le varie forme di bisessualit\u00e0, ma molti di essi sono considerati neologismi non universalmente accettati perch\u00e9 intrinsecamente bifobici e contribuiscono alla bi-erasure.\nDiffusione nel mondo occidentale.\nAlcuni sondaggi indicano che una frazione di popolazione compresa tra il 2% e il 6% \u00e8 bisessuale, ma esistono ancora difficolt\u00e0 metodologiche riguardo alla casualit\u00e0 e all'ampiezza del campione preso in esame, e anche riguardo all'accuratezza con cui gli intervistati descrivono la propria condizione. Differenti studi usano inoltre test e \"scale di misurazione\" diverse: alcune ricerche ignorano del tutto i comportamenti omosessuali, oppure li separano nelle componenti eterosessuale e omosessuale.\nI risultati proposti divergono sulla individuazione di aree geografiche o paesi nei quali l'omosessualit\u00e0 sia pi\u00f9 diffusa della bisessualit\u00e0 (del termine bisessualit\u00e0, come abbiamo visto, le definizioni sono diverse). Rapporti \"non ufficiali\", che vanno dunque presi con il beneficio del dubbio, evidenziano come, nelle aree al di fuori del mondo occidentale, la bisessualit\u00e0 sia maggiormente diffusa dell'omosessualit\u00e0. Inclinazioni e comportamenti bisessuali (specie sotto forma di masturbazione contemporanea o reciproca) sono inoltre comunemente ritenuti pi\u00f9 frequenti nell'adolescenza che nell'et\u00e0 adulta, indipendentemente dal fatto che siano consapevolmente percepiti come tali dagli interessati.\nAlcuni studi, tra cui ricordiamo quelli di Alfred Kinsey pubblicati nei volumi \"Il comportamento sessuale nel maschio umano\" del 1948, e \"Il comportamento sessuale nella femmina umana\" del 1953, indicano che la maggioranza delle persone esaminate sia in una certa misura bisessuale. Molti dei soggetti esaminati provano una certa attrazione per persone dello stesso sesso, sebbene provino una pi\u00f9 forte attrazione verso persone dell'altro sesso.\nIl rapporto Janus sul comportamento sessuale (Janus Report on Sexual Behavior), pubblicato nel 1993, ha concluso che almeno il 5% degli uomini e il 3% delle donne si consideravano bisessuali, mentre il 4% e il 2% rispettivamente si definivano invece esclusivamente omosessuali.\nUn sondaggio del 2002 condotto dal Centro nazionale di statistica degli Stati Uniti ha rilevato che l'1,8% dei maschi tra i 18-44 anni si consideravano bisessuali mentre il 2,3% esclusivamente omosessuali, infine il 3,9% come \"qualcosa d'altro\"; la percentuale riferita alle femmine era invece rispettivamente del 2,8%, dell'1,3% e del 3,8%.\nNel 2007 il 14,4% delle giovani donne americane si giudicava essere \"non strettamente eterosessuale\", mentre il 5,6% degli uomini si identificava come gay o bisex.\nIn giovent\u00f9.\nSembra che la bisessualit\u00e0 venga maggiormente accettata e riconosciuta durante la giovinezza, rispetto a quanto accadeva in passato: le giovani generazioni infatti paiono considerare meno fondamentale la tradizionale dicotomia etero-omo, questo soprattutto tra le ragazze.\nUna ricerca francese indica che la percentuale di giovani che s'identificano come gay o bisessuali sono esponenzialmente aumentati dal 2006 al 2013: per la fascia d'et\u00e0 18-24 anni sono passati dal 2,7% al 9% per i maschi e dall'1,4% al 9% per le femmine; secondo lo studio, i giovani che s'identificano come bisessuali sono due volte pi\u00f9 numerosi dei giovani che s'identificano esclusivamente come gay o lesbiche.\nL'indagine mostra anche che la percentuale di giovani che dichiara di esser stati attratti almeno una volta da persone dello stesso sesso aumenta con l'et\u00e0: se ci\u00f2 \u00e8 accaduto all'8% dei maschi e al 12% delle femmine tra i 15-17 anni, si passa rispettivamente all'11% e al 20% tra i 18-24 anni.\nVita familiare.\nLa maggior parte dei bambini di coppie dello stesso sesso risultano essere i figli biologici provenienti da una precedente relazione eterosessuale di uno dei due partner.\nInoltre, un certo numero di coppie eterosessuali sposate sono composte da almeno un componente bisex; nel 1990 le donne statunitensi sposate a uomini attivamente bisessuali (che hanno avuto rapporti omosessuali negli ultimi cinque anni) \u00e8 stata stimata da 1,7 a 3,4 milioni.\nStudi sulla bisessualit\u00e0.\nNonostante sia sempre stata presente nel corso della civilt\u00e0 umana, la bisessualit\u00e0 \u00e8 stata oggetto di studi scientifici affidabili solamente a partire dalla seconda met\u00e0 del XX secolo. Rimangono comunque molte interpretazioni discordanti riguardo alla sua natura. Per alcuni il termine esprime un contrasto con l'omosessualit\u00e0 e l'eterosessualit\u00e0, mentre per altri indica una posizione intermedia fra i due estremi. In particolare Alfred Kinsey nella sua opera pi\u00f9 nota, \u201cIl comportamento sessuale nel maschio umano\u201d, scrive:\nCome \u00e8 evidente il nucleo centrale del pensiero di Kinsey sta nella parola chiave \"continuum\". Ovvero la sessualit\u00e0 umana non \u00e8 una variabile discreta che pu\u00f2 assumere solo i valori eterosessuale-omosessuale. L'idea della natura come \"continuum\" \u00e8 largamente presente nella tradizione scientifica (basti pensare al \"Natura non facit saltus\", e ai postulati di semplicit\u00e0 e uniformit\u00e0 di Isaac Newton). Tenendo ferme queste premesse Kinsey ritenne comunque utile proporre una scala tassonomica:\nTale approccio non esaurisce completamente la complessit\u00e0 dell'orientamento sessuale. Viene ad esempio lasciato fuori dalla definizione il \"fattore temporale\". Con il passare del tempo alcune persone possono modificare il loro orientamento sessuale. Questo \u00e8 particolarmente vero per molti bisessuali, gay o lesbiche e, sebbene in misura minore, ci\u00f2 vale anche per gli eterosessuali. Non \u00e8 affatto detto, comunque, che il punto della scala Kinsey in cui pu\u00f2 trovarsi oggi una persona, sia lo stesso che aveva nel passato o che avr\u00e0 nel futuro.\nUno studio del 2011 afferm\u00f2 che la bisessualit\u00e0 nell'uomo esiste, avendo cos\u00ec confutato la tesi di una ricerca del 2005.\nTuttavia, al giorno d'oggi, la scala Kinsey \u00e8 considerato uno strumento obsoleto e impreciso per valutare la sessualit\u00e0, visto che esclude la possibilit\u00e0 di Identit\u00e0 di genere che siano non binarie.\nUna tendenza naturale e universale?\nA partire da Freud, col suo lavoro sulla psicologia della sessualit\u00e0 umana, la questione se la bisessualit\u00e0 sia la tendenza generale dell'uomo si ritrova sia nella cultura popolare sia nella ricerca accademica.\nSecondo il \"Journal of the American Medical Association\" \u00abGli esseri umani sono per natura psicologicamente bisessuali, vale a dire che hanno la capacit\u00e0 di amare persone di entrambi i sessi\u00bb.\nUna delle difficolt\u00e0 nel quantificare con precisione l'entit\u00e0 della bisessualit\u00e0 all'interno della popolazione \u00e8 che molti bisessuali, per vari motivi, si autodefiniscono o come eterosessuali o come omosessuali; infatti, quando viene chiesto direttamente tramite indagini statistiche, sono pochissime le persone che si considerano e si presentano come bisessuali; se invece vogliamo sapere chi ha provato un'attrazione amoroso-sessuale o si \u00e8 impegnato in relazioni con persone di entrambi i sessi, ecco che si viene a ottenere una minoranza significativa (dal 43% al 46% degli intervistati, studi Hite e Kinsey) con certi casi in cui si raggiunge la maggioranza. Vi sono pertanto molte pi\u00f9 persone che provano attrazione per entrambi i sessi rispetto a chi si identifica come bisessuale.\nBisessualit\u00e0 e societ\u00e0.\nIl tema della bisessualit\u00e0 \u00e8 un argomento di difficile trattazione per diversi motivi: esistono degli stereotipi, come nel caso dell'omosessualit\u00e0, dettati da condizionamenti culturali oppositivi, che potremmo definire in termini di \"bifobia\", in analogia con il termine \"omofobia\". Per inciso, la fobia \u00e8 una \"paura/repulsione razionalmente non motivata\".\nLa bisessualit\u00e0, rispetto all'omosessualit\u00e0, \u00e8 un concetto meno presente nell'opinione comune, poich\u00e9 solitamente il bisessuale non viene identificato (nella realt\u00e0 o solo nello stereotipo del senso comune) con i comportamenti considerati tipici o \"clich\u00e9\" omosessuali, come l'effeminatezza nei maschi. Di conseguenza la persona bisessuale non \u00e8 percepita come soggetto che si discosti significativamente dallo stereotipo maschile o femminile corrente, cosa che ovviamente potrebbe risultare completamente difforme alla prova dei fatti.\nIn altre parole, per il senso comune, il bisessuale semplicemente \"non esiste\" o non appare. Ci\u00f2 ha avuto come effetto, sul piano sociale, che solo negli ultimi decenni, in particolare negli Stati Uniti, la bisessualit\u00e0 sia risultata visibile a livello pubblico.\nAnche come conseguenza di tale scarsa visibilit\u00e0 a livello di opinione pubblica, il comportamento bisessuale tende, presso alcuni, a essere assimilato con la tendenza eterosessuale \"tout court\", l'uomo che ha rapporti sessuali come partner attivo, con uomini e con donne, rientra comunque nella categoria del \"maschio\".\nCome conseguenza di questa subcultura, la persona bisessuale rischia un doppio ostracismo, tanto da parte dell'ambiente eterosessuale quanto da quello omosessuale, che non lo riconosce in quanto tale o lo giudica un \u201comosessuale mascherato\u201d, ovvero con tendenze latenti.\nDato che molti individui bisessuali non si sentono di appartenere n\u00e9 alla tipologia gay n\u00e9 al mondo eterosessuale, e tendono a mimetizzarsi in queste categorie, \u00e8 stata creata negli anni una comunit\u00e0 politica bisessuale, che ha costituito una propria cultura e movimenti politici specifici. Cos\u00ec come la comunit\u00e0 gay si \u00e8 data come simbolo la bandiera arcobaleno, esiste anche la bandiera dell'orgoglio bisessuale.\nIn ogni caso, forse proprio a causa di questa ambivalenza latente il \"bisessuale\" medio non si \u00e8 mai trovato a interessarsi eccessivamente, da un punto di vista politico, alla difesa di uno stile di vita che comunque tende a vivere in un modo strettamente privato.\nL'ILGA (\"International Lesbian and Gay Association\") ha fissato per il 23 settembre la giornata mondiale dell'orgoglio bisessuale.\nNelle arti.\nLetteratura.\nCome accaduto in molti altri settori, anche in letteratura la bisessualit\u00e0 \u00e8 stata in gran parte nascosta nel corso dei secoli.\nTuttavia, molti autori sono noti per la loro bisessualit\u00e0, sia che questa si esprima nel loro lavoro o meno. Gli esempi in letteratura francese coinvolgono Louis Aragon (sposato con Elsa Triolet, dopo la morte di quest'ultima si \u00e8 impegnato in varie relazioni sentimentali con giovani uomini); Voltaire (ebbe relazioni con diverse donne, ma anche con Federico II, e scrisse almeno una poesia per un altro uomo), il poeta Paul Verlaine (sposato, mantenne una relazione sessuale continuata con Arthur Rimbaud); l'accademica di Francia Marguerite Yourcenar (che ha scritto un libro famoso sull'imperatore romano Adriano, le \"Memorie di Adriano\"), Simone de Beauvoir e Colette.\nMa la bisessualit\u00e0 \u00e8 stata molto pi\u00f9 comunemente discussa ed espressa, anche come tema letterario, nel mondo antico classico greco-romano, sia in discussioni filosofiche (il \"Simposio\" di Platone) sia in romanzi veri e propri (il \"Satyricon\" di Petronio Arbitro). Eva Cantarella, autrice di \"Secondo natura. La bisessualit\u00e0 nel mondo antico\" afferma che tematiche bisessuali vengono affrontate spesso nelle opere di Omero, di Anacreonte e Pindaro per quanto riguarda i Greci; e in Plutarco, Cicerone e Catullo tra gli altri per quanto riguarda i Latini.\nLa bisessualit\u00e0 esplicita \u00e8 di solito parte del romanzo libertino sviluppatosi nel XVIII secolo, il quale postula che ogni desiderio sessuale dev'essere realizzato indipendentemente dalla disapprovazione morale della societ\u00e0. Ne \"Le relazioni pericolose\" (1782) di Choderlos de Laclos, l'autore fa apparire uno dei personaggi principali (la marchesa di Merteuil) come una temibile seduttrice che ha avuto innumerevoli amanti e che ora appare fortemente attratta anche dalla quindicenne Cecilie.\nAnche il personaggio del Cavaliere in \"La filosofia nel boudoir\" del Marchese de Sade, s'impegna allegramente in esperienze omosessuali quando queste gli vengono proposte da Dolmanc\u00e9, pur ribadendo che \"tutte queste sono stravaganze che non mi faranno in alcun modo cambiare la mia preferenza nei confronti delle donne\" (Primo dialogo). Se descrizioni di vere e proprie orge bisessuali sono molto comuni nell'opera di Sade, l'omosessualit\u00e0 esclusiva \u00e8 invece molto rara.\nFamosi romanzi che descrivono personaggi bisessuali sono: \"Two For One\", di Sean David Wright (inedito in Italia); \"Un grido fino al cielo\", di Anne Rice; \"Polvere\", di Rosamond Lehmann; \"Le ultime gocce di vino\" e \"Il ragazzo persiano\", di Mary Renault; la serie di romanzi \"Claudine\", di Colette; \"La lingua perduta delle gru\" e \"Mentre l'Inghilterra dorme\", di David Leavitt; \"Passione\", di Jeanette Winterson; \"Sul filo del tempo\", di Marge Piercy; e \"Young in One Another's Arms\", di Jane Rule (inedito in Italia). Alcuni saggi, come \"Sexual Personae\" di Camille Paglia (1990) e \"Byron and Greek Love\" di Louis Crompton (1985), entrambi inediti in lingua italiana, hanno riportato alla luce storie sepolte di bisessualit\u00e0.\nIl fumetto statunitense \"Love &amp; Rockets\" descrive la bisessualit\u00e0 in modo sottile.\nCinema.\nIl primo film a rappresentare la bisessualit\u00e0 sembra essere stato l'americano \"A Florida Enchantment\" del 1914. Nel 1934 viene redatto il Codice Hays il quale vietava qualsiasi raffigurazione di personaggi caratterialmente omosessuali o bisessuali; rivelatosi del tutto obsoleto \u00e8 stato abbandonato durante gli anni sessanta.\nIn \"Inside Daisy Clover\" del 1966 il protagonista bisessuale \u00e8 un egoista del tutto amorale, ma molti ritratti della bisessualit\u00e0 possono essere trovati in altri film di successo come \"Goldfish Memory\", \"The Rocky Horror Picture Show\" e \"Henry &amp; June\". In \"Basic Instinct\" del 1992 Sharon Stone interpreta una fatale donna bisex, anche se la pellicola \u00e8 stata accusata dal movimento LGBT di voler assimilare la bisessualit\u00e0 con la criminalit\u00e0.\nLa bisessualit\u00e0 di alcuni personaggi storici del mondo dello spettacolo, come James Dean, Montgomery Clift, Judy Garland, Janis Joplin, ma anche Oscar Wilde e Frida Kahlo \u00e8 stata rappresentata in film biografici.\nNel 2018 esce al cinema \"Chiamami col tuo nome\", tratto dall'omonimo romanzo, con protagonista un diciassettenne bisessuale.\nTelevisione.\nQuesto tema \u00e8 trattato anche in alcuni \"show\" per la televisione; in \"Will &amp; Grace\", per esempio, il personaggio di Karen Walker \u00e8 descritto come \"omnisessuale\"; nonostante sia sposata con un uomo, spesso bacia Grace e pare che durante la sua vita abbia avuto molte esperienze amorose con donne.\nCi sono anche rappresentazioni negative della bisessualit\u00e0, riflesso dei pregiudizi e degli stereotipi che si sono creati attorno a tale figura. Ad esempio, il telefilm \"Friends\" ha presentato una breve canzone ironica sull'argomento, che esprime un comune pregiudizio sulla materia:\nUna battuta del \"Saturday Night Live\" recitava cos\u00ec:\nIl pregiudizio risulta anche palese nelle trame di alcuni film, nei quali la bisessualit\u00e0 di un personaggio nasconde nevrosi omicide (\"Basic Instinct\", \"Velluto blu\", \"L'amante sconosciuta\", \"Cruising\" e \"Ragazze interrotte\").\nMusica.\nNella musica popolare, molte canzoni degli Smiths sono citate come esempi classici.\nIl tema della bisessualit\u00e0 \u00e8 stato affrontato nelle seguenti canzoni:\nNel regno animale.\nOsservato sia allo stato libero sia in cattivit\u00e0, il comportamento degli animali contraddice nettamente l'idea che i rapporti sessuali fra esseri dello stesso sesso siano una prerogativa degli esseri umani. Sono circa 450 le specie animali nelle quali sono stati osservati comportamenti di questo genere. L'elevato numero di osservazioni scientifiche contrasta quindi con la definizione di questi rapporti come \"contro natura\", almeno se la si intende come definizione derivante da osservazioni naturalistiche. Fatta l'ovvia premessa che non possono esistere specie esclusivamente omosessuali, a seconda delle specie varia la percentuale di soggetti eterosessuali esclusivi, bisessuali e omosessuali esclusivi.\nDi seguito sono riportate le frequenze di comportamento sessuale di varie specie:\nCome si pu\u00f2 osservare nel caso del bonobo, una scimmia antropomorfa con cui condividiamo il 96% del nostro patrimonio genetico, il comportamento bisessuale sembra essere l'unico praticato. Comportamenti bisessuali sono stati osservati anche in specie diversissime, come le ostriche, le farfalle e le giraffe."}
{"id": "80349", "revid": "1632387", "url": "https://it.wikipedia.org/wiki?curid=80349", "title": "Societ\u00e0 (diritto)", "text": "Una societ\u00e0, nel diritto e nella ragioneria, \u00e8 una particolare forma giuridica di svolgimento, da parte di un soggetto, di un'attivit\u00e0 economica: essa pu\u00f2 essere costituita da un unico soggetto (societ\u00e0 unipersonale) o da pi\u00f9 soggetti detti soci (persone fisiche e/o giuridiche) riunite in un'\"impresa collettiva\". \u00c8 soggetta al diritto societario (una branca del diritto commerciale) dei vari paesi e, in base alla forma giuridica, pu\u00f2 essere di vari tipi (e.g. societ\u00e0 per azioni/corporation).\nNel mondo.\nItalia.\nDefinizione.\nCon tale termine si possono indicare fenomeni ben distinti:\nLa definizione pi\u00f9 compiuta e citata del fenomeno societario si trova comunque nel codice civile, all'art. 2247, secondo cui \"con il contratto di societ\u00e0 due o pi\u00f9 persone conferiscono beni o servizi per l'esercizio in comune di un'attivit\u00e0 economica, allo scopo di dividerne gli utili\".\nTale articolo non comprende per\u00f2 tutti i tipi di enti sociali conosciuti dal nostro ordinamento: se da un canto, come si vedr\u00e0 tra poco, esistono societ\u00e0 non a scopo di lucro, dall'altro, con l'introduzione delle societ\u00e0 unipersonali, anche un soggetto singolo pu\u00f2 costituire una nuova societ\u00e0, mediante un atto unilaterale. L'ordinamento italiano distingue poi tra societ\u00e0, consorzi ed associazioni.\nOggetto sociale.\nL'oggetto sociale descrive le attivit\u00e0 che possono essere esercitate dalla societ\u00e0. Va incluso nell'atto costitutivo (come disposto dall'art. 2463 cc sulla Costituzione della Societ\u00e0 a Responsabilit\u00e0 Limitata) e dev'essere sufficientemente determinato, lecito e possibile. Ad esempio, pu\u00f2 essere produzione e vendita di auto, vendita di alimentari, costruzioni edili... Se non viene conseguito (in via definitiva) o sopraggiunga l'impossibilit\u00e0 di conseguirlo, ci\u00f2 pu\u00f2 essere causa dello scioglimento della societ\u00e0 (art 2272 cc).\nPartizioni a seconda dello scopo sociale.\nLo scopo di lucro \u00e8 quello tipico della societ\u00e0 che si propone di destinare ai soci i proventi dell'attivit\u00e0 economica esercitata.\nLo scopo mutualistico (presente nelle cooperative e nelle mutue assicuratrici) \u00e8, in assenza di una formulazione legislativa, comunemente definito (anche sulla base di quanto riportato dalla relazione al codice civile) come quello di fornire ai soci beni, servizi o occasioni di lavoro a condizioni di lavoro pi\u00f9 vantaggiose di quelle che otterrebbero sul mercato.\nSi considera anche esistente uno scopo consortile, tipico dei consorzi istituiti in forma di societ\u00e0\" ex\" art. 2615 \"ter\" c.c., che consiste nel supportare le imprese consorziate nella disciplina o nello svolgimento in comune di parte delle rispettive attivit\u00e0 economiche (ad esempio il consorzio per l'acquisto in comune di merci o la realizzazione di servizi in comune tra le diverse imprese).\nCaratteristiche specifiche.\nL'ordinamento giuridico italiano propone un numero chiuso di tipi sociali, all'interno del quale i privati possono scegliere quello pi\u00f9 vicino alle loro esigenze. Unica preclusione di ordine generale \u00e8 quella data dal particolare statuto della societ\u00e0 semplice, che pu\u00f2 essere utilizzata unicamente per societ\u00e0 che abbiano ad oggetto l'esercizio di un'attivit\u00e0 diversa da quella commerciale (art. 2249 c.c.). Leggi speciali stabiliscono poi ulteriori limitazioni, prescrivendo per alcune attivit\u00e0 il ricorso a determinati tipi sociali.\nIn realt\u00e0, per la valida costituzione di una societ\u00e0 non \u00e8 necessario scegliere in maniera esplicita uno dei tipi previsti dalla legge. Due tipi di societ\u00e0 sono, infatti, \"residuali\" e ad essi si far\u00e0 riferimento nel caso una societ\u00e0 sia stata costituita senza determinarne il tipo. Occorre aver riguardo all'oggetto: ove esso sia lo svolgimento di un'attivit\u00e0 non commerciale, soccorrer\u00e0 il disposto dell'articolo 2249 c.c., secondo comma, per cui una societ\u00e0 con tale caratteristica \u00e8 regolata secondo le disposizioni della societ\u00e0 semplice, a meno che i soci non abbiano voluto costituire una societ\u00e0 secondo uno degli altri tipi. Esplicite disposizioni legislative non si rinvengono per le societ\u00e0 che hanno ad oggetto un'attivit\u00e0 commerciale. In questo caso, poich\u00e9 la scelta degli altri tipi sociali compatibili con la commercialit\u00e0 dell'oggetto richiede ulteriori ed esplicite statuizioni da parte dei soci, si ricava che la societ\u00e0 debba essere regolata dalle norme sulla societ\u00e0 in nome collettivo.\nLa formulazione dell'articolo 2249 c.c. deroga, al principio generale \"ex\" 1322 c.c., 2\u00b0 comma, secondo cui i privati possono concludere contratti atipici, purch\u00e9 diretti a realizzare interessi meritevoli di tutela secondo l'ordinamento giuridico. Non sarebbe quindi possibile costituire societ\u00e0 atipiche in senso proprio, ossia non appartenenti ad alcun tipo legale. Il significato del divieto, per queste posizioni dottrinarie, si ritrova nella necessit\u00e0 di tutelare i terzi e la certezza dei traffici, data la rilevanza esterna del contratto di societ\u00e0.\nAltra parte della dottrina sostiene invece l'atipicit\u00e0 delle societ\u00e0, argomentando a partire dalla considerazione della disciplina della societ\u00e0 semplice e della s.n.c. non come sub-fattispecie negoziali (cio\u00e8 \"tipi\"), ma come mere discipline residuali. Vi sarebbe quindi la possibilit\u00e0 per i soci di regolare in modo autonomo la propria societ\u00e0 che verrebbe integrata a livello normativo dalla disciplina della societ\u00e0 semplice in caso di attivit\u00e0 non commerciali e da quella della s.n.c. in caso di attivit\u00e0 commerciali, con eventuale sostituzione di diritto delle clausole contrarie a norme inderogabili (ad esempio in punto di responsabilit\u00e0 patrimoniale).\nSe l'autonomia privata dei soci \u00e8 limitata dalla necessit\u00e0 di scegliere uno dei tipi proposti dalla legge, nondimeno essi hanno la possibilit\u00e0 di modificare in parte i modelli legali, mediante l'adozione di clausole atipiche. La disciplina dettata dal legislatore consente, infatti, ampi adattamenti, che permettono di modellare nel concreto la societ\u00e0, in modo da soddisfare le particolari esigenze dei soci. I limiti delle clausole atipiche sono diversi a seconda del tipo sociale.\nIn genere, nelle societ\u00e0 di persone si riscontra una flessibilit\u00e0 maggiore rispetto a quelle di capitali. Altra considerazione generale \u00e8 quella secondo cui una minore derogabilit\u00e0 si riscontra nel regime delle obbligazioni sociali (che incidono sulla posizione dei terzi). Nel caso in cui la clausola atipica violi i limiti dell'autonomia negoziale, essa sar\u00e0 illecita, per contrariet\u00e0 a norme imperative e, ai sensi dell'art. 1419 c.c., secondo comma, verr\u00e0 sostituita dalla disciplina legale.\nI tipi societari disciplinati dal legislatore rappresentano ad ogni modo, un modello e una convenienza per i soci e per i terzi in quanto, avendo una disciplina standard, riducono i costi di transazione e danno una sicurezza agli investitori e ai creditori.\nIl requisito della \"commercialit\u00e0\".\nL'ordinamento giuridico italiano (art. 2249 c.c.) \"non consente alle societ\u00e0 semplici l'esercizio di attivit\u00e0 commerciali\" (attivit\u00e0 indicate dall'art. 2195 c.c.): pertanto la societ\u00e0 semplice pu\u00f2 avere ad oggetto soltanto l'attivit\u00e0 agricola (art. 2135 c.c.) e lo svolgimento in forma associata di un'attivit\u00e0 professionale (e, perci\u00f2, non imprenditoriale).\nDi conseguenza, invece, gli altri tipi societari sono riconducibili sotto la qualificazione di \"societ\u00e0 commerciali\": tali societ\u00e0, qualora svolgano \"un'attivit\u00e0 non commerciale\" , peraltro, \"non avranno lo statuto dell'imprenditore commerciale\", e pertanto, fra l'altro, non saranno soggette al fallimento e alle altre procedure concorsuali (norma non pacifica).\nLa qualifica di \"commerciale\" rileva anche ai fini dei redditi soggetti ad IRES, che, in caso di commercialit\u00e0, saranno interamente imputati a reddito di impresa.\nTipi di societ\u00e0.\nDue sono i grandi sottoinsiemi in cui si raggruppano le societ\u00e0 lucrative: le societ\u00e0 di persone e le societ\u00e0 di capitali. A distinguere le prime dalle seconde sono due elementi: il grado di autonomia patrimoniale ed il riconoscimento o meno della personalit\u00e0 giuridica da parte del legislatore (\"contratto di societ\u00e0\" \u00e8 il conferimento, da parte di due o pi\u00f9 soggetti, di beni e servizi per l'esercizio in comune di un'attivit\u00e0 economica organizzata, al fine di dividerne gli utili). Pi\u00f9 in particolare, riguardo all'autonomia patrimoniale:\nInoltre, l'ordinamento riconosce la personalit\u00e0 giuridica alle sole societ\u00e0 di capitali (art 2331 c.c.). Le societ\u00e0 di persone sono comunque caratterizzate da soggettivit\u00e0 giuridica, ossia costituiscono un soggetto distinto dai soci, titolare di propri rapporti giuridici e di un proprio patrimonio.\nSono societ\u00e0 di persone:\nSono societ\u00e0 di capitali:\nSono societ\u00e0 cooperative (Soc. Coop.): le societ\u00e0 caratterizzate da scopo mutualistico. Tutte le societ\u00e0 cooperative hanno personalit\u00e0 giuridica e devono seguire le norme contabili e di bilancio delle persone giuridiche, con l'aggiunta della sorveglianza del Ministero del Lavoro.\n\u00c8 definita invece societ\u00e0 consortile (S.c.a.r.l.) l'organizzazione costituita tra imprenditori dello stesso ramo o di attivit\u00e0 connesse per la disciplina o per lo svolgimento di determinate fasi delle rispettive imprese.\nTipi particolari.\nOltre ai tipi societari classici, recentemente si sono affacciate nuove varianti.\nPaesi anglosassoni.\n\"Professional corporation\".\nLe \"professional corporation\" o \"professional service corporation\" sono entit\u00e0 aziendali regolamentate da specifiche disposizioni del statuti delle societ\u00e0 private in nome per conto delle quali operano professionsiti quali: avvocati, architetti, ingegneri, revisori contabili e medici.\nEsse differiscono dalle forme associative tradizionali, poich\u00e9 il professionista titolare non \u00e8 immune dalle conseguenze di una condotta qualificata come un caso di negligenza o di imperizia. Diversamente dalle altre fome di partnership, le \"professional corporation\" presentano il vantaggio dell'esclusione di una responsabilit\u00e0 in solido fra i contitolari.\nLe \"professional corporation\" possono avere uno o pi\u00f9 dirigenti, ai quali \u00e8 generalmente associato un grado di responsabilit\u00e0 maggiore rispetto a quello previsto dalla forma di una societ\u00e0 a responsabilit\u00e0 limitata.\nNel diritto civile privato statunitense le \"professional corporation\", al pari delle \"corporation\" ordinarie, hanno una doppia cittadinanza, una nel Paese nel quale eleggono la sede legale, e l'altra nello Stato nel quale si trova fisicamente la sede principale del loro business (es. la sede produttiva di un'industria manifatturiera). Questo diritto alla doppia cittadinanza si applica anche a sindacati, associazioni di lavoratori, societ\u00e0 a responsabilit\u00e0 limitata, soggetti per i quali la legge prevede che la cittadinanza sia basata sul domicilio di ciascun membro.\nTale norma di legge risulta utile per determinare la competenza territoriale delle corti federali nelle controversie di valore complessivo pari ad almeno 75.000 dollari (\"diversity jurisdiction\") e nelle quali le parti contendenti -persone fisiche e/o giuridiche- hanno una cittadinanza differente fra loro. Questo crea una vantaggio competitivo rispetto ad altre forme associative derivante dall'\"arbitraggio\" fra le diversit\u00e0 normative esistenti nelle legislazioni dei diversi Stati, cos\u00ec come dalla possibilit\u00e0 di presentare ricorsi in un numero maggiore di corti federali territorialmente competenti."}
{"id": "80350", "revid": "1305772", "url": "https://it.wikipedia.org/wiki?curid=80350", "title": "Massima", "text": " "}
{"id": "80352", "revid": "393899", "url": "https://it.wikipedia.org/wiki?curid=80352", "title": "Professione", "text": "Una professione, nel mondo del lavoro, si indica qualunque attivit\u00e0 manuale o intellettuale esercitata in modo continuativo a scopo di profitto o reddito.\nAccezione ed utilizzo del termine.\nEsistono diverse accezioni e utilizzi del termine \"professione\", ad esempio:\nConcetto particolare \u00e8 poi professione intesa come \u00e8 \"prestazione di servizi\" (sia da parte di un lavoratore autonomo che di un lavoratore subordinato) di una professione regolamentata: ci\u00f2 \u00e8 generalmente stabilito dalla legge, come ad esempio nel caso dell'installatore di caldaie, che \u00e8 un \"professionista regolamentato\" come stabilito dalla Direttiva dell'Unione Europea 2005/36/CE, relativa al riconoscimento delle qualifiche professionali tra stati membri UE. Questa direttiva (recepita in Italia con il decreto legislativo n.206/2007) amplia di molto (rispetto alla legislazione italiana) il concetto di professione regolamentata e di professionista (infatti, tratta di qualifiche professionali esercitate sia come dipendente che come autonomo). L'espressione \"le professioni\", identifica l'insieme variegato e in continua evoluzione delle attivit\u00e0 lavorative, o, meglio, dei mestieri disponibili sul mercato del lavoro.\nInfine, esiste anche l'aggettivo \"professionale\" che si utilizza per intendere una persona che esegue una certa attivit\u00e0 con particolare perizia, qualit\u00e0 e seriet\u00e0, come se fosse un professionista. Esempio di espressione: \"quella signora, nel tempo libero, confeziona abiti in maniera molto \"professionale\"\". A volte si dice \"professionale\" anche per un prodotto o un'apparecchiatura di alta gamma, in quanto hanno caratteristiche e prestazioni simili a quelle impiegate dai professionisti.\nIl concetto e la figura.\nEsiste una certa sovrapposizione di significati relativi a questo termine. In particolare libero professionista e professionista possono a volte essere utilizzati anche se talvolta impropriamente, come sinonimo. \u00c8 corrente l'utilizzo di \"professionista\" come sinonimo di competente, qualificato, capace, esperto. Questo significato deriva, per traslazione, da quello proprio e originario.\nNel linguaggio degli specialisti di risorse umane, nel management e tra le agenzie del lavoro, si usa l'espressione di \"figura professionale\" per identificare un \"lavoratore che ricopre una certa mansione\". In realt\u00e0, il significato assume spesso la connotazione (vedi sotto) di \"specialista\" e lo si impiega quando la figura in oggetto \u00e8 di competenza elevata, con un ruolo rilevante. Esempi di espressioni pubblicitarie che utilizzano questa accezione: \"la nostra forza vendita \u00e8 composta da grandi professionisti...\"; \"il prodotto \u00e8 collaudato dagli abili professionisti del controllo qualit\u00e0...\", ecc. Inoltre, anche nel mondo dei social network utilizzati per stabilire contatti di lavoro e di affari (ad esempio, il principale di essi, LinkedIn), viene abbondantemente utilizzata la parola professionista come sinonimo di \"lavoratore\" insieme a quella di \"rete professionale\"."}
{"id": "80353", "revid": "38120", "url": "https://it.wikipedia.org/wiki?curid=80353", "title": "Materia", "text": ""}
{"id": "80355", "revid": "72811", "url": "https://it.wikipedia.org/wiki?curid=80355", "title": "Materia (didattica)", "text": ""}
{"id": "80356", "revid": "183581", "url": "https://it.wikipedia.org/wiki?curid=80356", "title": "Superdrive", "text": ""}
{"id": "80360", "revid": "256896", "url": "https://it.wikipedia.org/wiki?curid=80360", "title": "Compromesso di Lussemburgo", "text": "Il compromesso di Lussemburgo siglato il 29 gennaio 1966 \u00e8 stato un accordo politico informale tra gli stati membri della CEE. Pose fine alla cosiddetta \"crisi della sedia vuota\" apertasi il 30 giugno 1965 con la decisione del presidente francese Charles De Gaulle di boicottare le riunioni del Consiglio dei ministri della CEE, di fatto bloccando l'attivit\u00e0 della CEE.\nLa decisione di De Gaulle fu una risposta alla proposta avanzata dalla Commissione della CEE nel 1965, che suggeriva modifiche alla politica agricola comune, un rafforzamento del Parlamento europeo e della Commissione e l'estensione del ricorso a votazioni a maggioranza qualificata (e non pi\u00f9 all'unanimit\u00e0) in seno al Consiglio dei ministri. La proposta della Commissione andava nel senso di un rafforzamento dell'integrazione europea e del carattere sovranazionale della CEE, a cui De Gaulle si opponeva. Vista la difficolt\u00e0 di giungere a un compromesso tra la Francia, la Commissione e gli altri stati membri, il 30 giugno 1965 De Gaulle decise di boicottare le attivit\u00e0 della CEE in segno di protesta, attuando la cosiddetta politica della \u201csedia vuota\u201d.\nCon il compromesso raggiunto a Lussemburgo nel gennaio 1966 i governi degli stati membri della CEE previdero la possibilit\u00e0 di un rinvio dell'adozione a maggioranza qualificata di una delibera del Consiglio nel caso in cui uno Stato membro invocasse il pregiudizio di \"propri interessi molto importanti\". Interpretato come un diritto di veto, il compromesso di Lussemburgo, ha per lungo tempo impedito che si precedesse a maggioranza qualificata anche nei casi in cui essa era prevista dai Trattati. Di fatto venne, dunque, mantenuto il voto all'unanimit\u00e0 ogni qual volta uno Stato membro riteneva minacciato un proprio interesse vitale. Di fatto fu deciso di rallentare il processo di costruzione di un'Europa sovranazionale e federale e di favorire invece una concezione intergovernativa della CEE, in cui gli stati mantenessero ampi poteri.\nA causa della crisi della sedia vuota, alla scadenza del mandato della Commissione Hallstein II a inizio 1967 i governi degli stati membri della CEE decisero di non rinnovare il mandato di presidente della Commissione europea a Walter Hallstein.\nLe regole sui metodi di votazione in seno al Consiglio dei ministri delle Comunit\u00e0 europee vennero modificate con l'Atto unico europeo entrato in vigore nel 1987, che reintroduceva il ricorso alle votazioni a maggioranza qualificata in alcuni ambiti."}
{"id": "80361", "revid": "647919", "url": "https://it.wikipedia.org/wiki?curid=80361", "title": "Duomo (Siena)", "text": ""}
{"id": "80362", "revid": "155613", "url": "https://it.wikipedia.org/wiki?curid=80362", "title": "Duomo di Siena", "text": "Il duomo di Siena, ufficialmente cattedrale metropolitana di Santa Maria Assunta, \u00e8 il principale luogo di culto cattolico di Siena, in Toscana, sede episcopale dell'arcidiocesi metropolitana di Siena-Colle di Val d'Elsa-Montalcino; l'edificio \u00e8 situato nell'omonima piazza, nel Terzo di Citt\u00e0.\nCostruita in stile romanico-gotico italiano, \u00e8 una delle pi\u00f9 significative chiese realizzate in questo stile in Italia.\nStoria.\nScarse e incerte sono le notizie prima del dicembre 1226, mese in cui la Repubblica di Siena comincia le registrazioni presso gli uffici della Biccherna (uffici delle uscite) dei costi e dei contratti relativi alla costruzione e decorazione della cattedrale. Il nuovo edificio sembra comunque iniziato a met\u00e0 del XII secolo su un edificio preesistente, forse del IX secolo, a sua volta edificato su un ipotetico tempio di Minerva. Nell'alto medioevo qui si trovava infatti la costruzione che sarebbe stata, fino al 913, la residenza del vescovo e avrebbe contenuto una chiesa rivolta verso est, cio\u00e8 verso l'attuale battistero. Solo nel XIII secolo il Duomo sarebbe stato trasformato in basilica, con la facciata rivolta ad ovest, cio\u00e8 verso l'ospedale di Santa Maria della Scala, ma i lavori vennero terminati solo alla fine del secolo successivo. Secondo la tradizione, la consacrazione della nuova cattedrale avvenne il 18 novembre 1179, alla presenza del Papa, il senese Alessandro III: a ricordo di tale evento ancora oggi il 18 novembre di ogni anno si espone lo stendardo papale nel presbiterio. I lavori comunque erano tutt'altro che compiuti e dal 1196 venne preposta una speciale deputazione di cittadini, l'Opera di Santa Maria, che dal 1238 al 1285 fu amministrata dai monaci di San Galgano.\nNel 1227 la biccherna della Repubblica registra una serie di pagamenti per marmi bianchi e neri. Nel 1259 vengono registrati pagamenti per gli arredi del coro, mentre nel 1263 vengono acquistati del piombo per la copertura della cupola e pagato il Rosso padellaio per la mela di rame che fu collocata in cima alla cupola. La sua altezza \u00e8 di 48 metri, inclusa la croce (l'attuale sistemazione dell'apice della cupola stessa \u00e8 del 1667). Questi dati mostrano che entro il 1263 il coro, l'esagono centrale e la cupola della basilica attuale erano gi\u00e0 stati edificati. Copie moderne di documenti, di fonti imprecisate, indicano date tra il 1280 e il 1284 per il completamento del corpo longitudinale (navate). Una cronaca trecentesca anonima indica il 1284 come l'anno della posa della prima pietra della facciata, mentre altri documenti del governo testimoniano che dal 1284 al 1297 circa Giovanni Pisano era al lavoro in qualit\u00e0 di capomastro per la costruzione della parte inferiore della facciata, poi completata da Camaino di Crescentino, padre dello scultore Tino di Camaino, tra il 1299 e il 1317 circa.\nNel 1313 venne terminato il campanile, alto circa 77 metri. Tre cronache trecentesche, di cui una esiste solo in copia, testimoniano che nel maggio del 1317 la facciata fu terminata e che iniziarono lavori di ampliamento nella parte orientale, con l'aggiunta di due campate nel coro (reso possibile dalla creazione di un battistero sottostante il cui tetto fece da supporto al nuovo coro), di una terza navata nel transetto e di una campata per ciascuno dei due bracci del transetto. Fu anche innalzata la navata centrale per adeguarla alla facciata appena terminata. Nell'edificio attuale l'esagono sotto la cupola non \u00e8 pi\u00f9 il centro di simmetria della chiesa, come era invece prima di tale ampliamento.\nTali lavori di ampliamento subirono una brusca interruzione nel 1339, allorch\u00e9 dovette sembrare, con Siena al massimo del suo splendore, che il duomo fosse troppo piccolo per la citt\u00e0: la popolazione e la ricchezza erano aumentate, espandendosi la vita comunale e maturando anche il desiderio di emulare Firenze e la sua nuova, gigantesca cattedrale. Si pens\u00f2 quindi di ampliarlo in modo tale che l'attuale corpo longitudinale diventasse solo il transetto e la facciata orientata a sud, in posizione molto pi\u00f9 avanzata rispetto all'antico edificio. Il progetto fu affidato a Lando di Pietro (o \"di Piero\") dopo la delibera del Consiglio Generale della Campana del 23 agosto 1339. I lavori passarono gi\u00e0 nel 1340 sotto la supervisione dello scultore ed architetto Giovanni di Agostino. A causa della peste del 1348 e di alcuni crolli strutturali, nel giugno del 1357 si decise di interrompere i lavori, lasciando nell'attuale piazza Iacopo della Quercia i segni del fallimento: basamenti per le colonne e incastonamenti di queste nell'edificio dell'attuale Museo dell'Opera Metropolitana del Duomo, oltre alla facciata incompiuta (il cosiddetto \"facciatone\").\nFallito il progetto del Duomo Nuovo, i senesi si rassegnarono a terminare la vecchia costruzione e, qualche anno dopo il 1357, i lavori ripresero sotto la direzione di Domenico di Agostino, fratello di Giovanni. Entro il 1370 i lavori erano terminati.\nSalito al soglio pontificio il vescovo senese Enea Silvio Piccolomini (1405-1464) col nome di Pio II, nel 1459 elev\u00f2 la diocesi di Siena a sede arcivescovile. Il vescovo da allora assunse il titolo di Arcivescovo Metropolita, motivo per cui la cattedrale viene denominata anche la \"Metropolitana\".\nNel 1870 un incendio distrusse la cupola esterna in legno e parte della copertura lignea della navata che vennero ripristinate.\nDescrizione.\nPianta.\nLa chiesa \u00e8 sopraelevata grazie ad una piattaforma di undici gradini, ed \u00e8 a croce latina con tre navate e cupola esagonale (segnata per\u00f2 da otto costoloni all'esterno) all'incrocio dei bracci.\n Facciata\n \"Acquasantiere\" di Antonio Federighi\n Navata centrale\n Cupola\n Coro\n Abside\n Altare maggiore\n Battistero di San Giovanni\n \"Pulpito\" di Nicola Pisano\n Cappella del Santissimo Sacramento\n Cripta\n Altare di San Crescenzio\n Altare di San Bernardino\n Transetto destro\n Cappella della Madonna del Voto\n Campanile\n Altare di Santa Caterina d'Alessandria\n Altare di San Francesco di Sales\n Altare di San Girolamo\n Altare di San Gaetano\n Altare dei Santi Quattro Coronati\n Altare dei Santi Giacomo e Filippo\n Altare dell'Epifania\n Altare Piccolomini\n Monumento sepolcrale di Marc'Antonio Zondadari\n Cappella di San Giovanni Battista\n Transetto sinistro\n \"Pio III\" di Pietro Balestra\n Altare del Crocifisso\n Altare dei Santi Pietro e Paolo \"Pio II\" di Giuseppe Mazzuoli\n \"Lastra tombale di Giovanni Pecci\" di Donatello\n Cappella di Sant'Ansano\n Sagrestia\n Libreria Piccolomini\n Duomo Nuovo\n Porta del Perdono (Porta della Riconoscenza)\nEsterno.\nFacciata.\nLa facciata, tutta in marmo bianco con qualche decorazione in rosso di Siena e serpentino di Prato, \u00e8 divisibile in due met\u00e0, inferiore e superiore, riferibili a due distinte fasi costruttive. La ricchezza della decorazione, prevalentemente scultorea, nasconde irregolarit\u00e0 e asimmetrie derivate dalla lunga fase costruttiva a cui misero mano molteplici progettisti.\nParte inferiore.\nLa facciata inferiore fu realizzata da Giovanni Pisano ed \u00e8 riferibile a uno stile romanico-gotico di transizione. Questi vi lavor\u00f2 tra il 1284 e il 1297, prima di allontanarsi improvvisamente da Siena, probabilmente per le critiche mossegli dal comune per gli sprechi e la disorganizzazione. A questa fase risalgono i tre portali (con strombo, lunette e ghimberghe) e i due torrioni laterali. Il portale centrale ha un arco a tutto sesto, quelli laterali leggermente ogivali; gli sguanci sono decorati da sottili colonne ritorte, con capitelli scolpiti a fogliame. Esse sorreggono gli archivolti, anch'essi ritorti, aventi come chiavi di volta teste di satiri. Tre ghimberghe sormontano gli archi. Esse sono decorate da foglie rampanti e al centro recano dei busti, aggiunti per\u00f2 solo nel XVII secolo. Sulla sommit\u00e0 sono presenti delle statue, rappresentanti \"Angeli\" e una statua della \"Vergine\", alla quale il grande oculo sembra fare da aureola. I torrioni laterali esterni sono tozzi e robusti, alleggeriti solo da slanciate finestre, che si aprono negli incassi, e da edicole cuspidate con statue, doccioni e coronamenti gotici.\nGiovanni Pisano cur\u00f2 anche la decorazione scultorea, e corred\u00f2 la facciata di un sorprendente ciclo di statue gotiche. Quelle a figura umana sono in totale quattordici, di cui otto in facciata, tre sul lato sinistro della facciata e tre su quello destro. Queste hanno come soggetto \"Profeti\", \"Patriarchi\", \"Filosofi pagani\" e \"Profetesse\" e rappresenta un unicum nella scultura gotica italiana in quanto hanno un programma iconografico preciso dove tutte le figure, volontariamente o involontariamente, annunciano la \"Venuta di Cristo\". In facciata troviamo, da sinistra a destra, il \"Filosofo Platone\", il \"Profeta Abacuc\", una \"Sibilla\", \"Re David\", \"Re Salomone\", \"Mos\u00e8\" e \"Ges\u00f9 di Sirach\". Sul lato sinistro troviamo una figura non ben identificabile, il \"Profeta Isaia\", e l\"Indovino\" (e profeta involontario) \"Balaam\". Sul lato destro troviamo infine \"Simeone\", la \"Profetessa Maria di Mos\u00e8\" e il \"Filosofo Aristotele\". Al di sotto di queste statue troviamo figure di animali, mentre pi\u00f9 in alto, tra la Madonna e gli Angeli e appoggiate sull'architrave, troviamo le rappresentazioni antropomorfe dei \"Quattro Evangelisti\". Tutte le statue sono copie di originali conservati al Museo dell'Opera del Duomo. Di Giovanni Pisano o della sua bottega sono anche le statue dei torrioni laterali, fino alla sommit\u00e0.\nEccezione a questa statuaria annunciatrice della venuta di Cristo, \u00e8 l'architrave con \"Storie della Madonna\" che si colloca sopra il portale centrale e sotto la lunetta, ritenuto opera originale di Tino di Camaino del primo o secondo decennio del XIV secolo, e i busti dei beati senesi \"Giovanni Colombini, Ambrogio Sansedoni e Andrea Gallerani\", scolpiti entro i timpani delle ghimberghe da Tommaso Redi (anni trenta del XVII secolo).\nAllo stesso secolo risale anche il \"trigramma bronzeo del nome di Cristo\" che si trova sulla lunetta del portale centrale. La porta bronzea del portale centrale \u00e8 infine di Enrico Manfrini (1958) e raffigura la \"Glorificazione di Maria\".\nSul sagrato vi sono tarsie marmoree analoghe a quelle del pavimento all'interno. Oggi si tratta di copie degli originali del 1450 di Nastagio di Gaspare, raffiguranti le \"Cerimonie dell'Ordinazione\".\nParte superiore.\nLa parte superiore della facciata \u00e8 opera di Camaino di Crescentino (padre del pi\u00f9 famoso Tino di Camaino), che vi lavor\u00f2 tra il 1299 circa e il 1317. Un tempo la paternit\u00e0 del progetto era attribuita a Giovanni di Cecco, che vi avrebbe lavorato dopo il 1376, sulla base di un documento che parlava di lavori \u201calla Facciata in piazza del Duomo, logia del vescovo\u201d, che si pensava si riferissero alla facciata del duomo e invece riferiti alla facciata del Palazzo Vescovile, anch'essa sulla stessa piazza e anch'essa dimora del vescovo. Il ritrovamento di un documento del 1310 che incita alla realizzazione di un mosaico per la cuspide centrale e tre cronache trecentesche precedentemente ignorate, che datano al 1317 il completamento della facciata, hanno chiarito questo aspetto.\nCamaino di Crescentino dette alla facciata l'odierno aspetto tricuspidale. Un bellissimo oculo si apre al centro, incorniciato da nicchie gotiche contenenti i busti di \"Apostoli\" e \"Profeti\" che rendono omaggio alla \"Madonna col Bambino\", identificabile nella nicchia centrale superiore (gli originali sono nel Museo dell'Opera del Duomo). Ai lati due pilastri incorniciano questa struttura e terminano in pinnacoli e quindi in sottilissime guglie, accentuando lo slancio verso l'alto dell'edificio. Lateralmente sono presenti due ordini di loggette, mentre il tutto \u00e8 sormontato da tre cuspidi dorate. I tre mosaici dorati, che raffigurano da sinistra a destra la \"Presentazione di Maria al Tempio\", l\"Incoronazione della Vergine\" e \"La Nativit\u00e0 di Ges\u00f9\", furono eseguiti a Venezia nel 1878, su disegno di Alessandro Franchi. L'oculo reca invece una vetrata di Pastorino dei Pastorini (met\u00e0 del XVI secolo), raffigurante l\"Ultima Cena\" e visibile dall'interno.\nNel complesso la facciata superiore \u00e8 in stile gotico fiorito. Intorno ai primi anni del Trecento, l'architetto senese Lorenzo Maitani inizi\u00f2 i lavori per la facciata del Duomo di Orvieto, visibilmente influenzata dalla facciata superiore senese. Essendo per\u00f2 tale stile applicato a tutta la facciata, anzich\u00e9 alla sola parte superiore, la facciata della cattedrale orvietana risulta una versione perfezionata della facciata senese. Non \u00e8 del tutto chiaro chi delle due fece da modello all'altra, ma avendo i lavori di Camaino di Crescentino anticipato di qualche anno quelli di Lorenzo Maitani ed avendo la citt\u00e0 di Siena influenza maggiore rispetto a quella di Orvieto, \u00e8 probabile che sia stata Siena a fare da modello ad Orvieto, piuttosto che viceversa. In ogni caso \u00e8 evidente a Siena un difetto architettonico, con i pilastri ai lati del rosone che non coincidono con quelli ai lati del portale mediano, nella met\u00e0 inferiore.\nFacciata posteriore.\nL'estremit\u00e0 posteriore della cattedrale, orientata verso nord-est, ha una propria facciata, che costituisce anche il prospetto del battistero di San Giovanni.\nLa facciata \u00e8 divisa in due ordini sovrapposti da un cornicione decorato, con paramento murario a fasce marmoree bianche e verdi. Nell'ordine inferiore, corrispondente al battistero, si aprono tre portali strombati, ciascuno dei quali \u00e8 sormontato da una lunetta a tutto sesto chiusa da una vetrata. L'ordine superiore, corrispondente al coro della cattedrale, presenta, in basso, una serie di archetti ciechi pensili, ciascuno dei quali \u00e8 coronato da una ghimberga; in alto, invece, vi sono tre bifore strombate, anch'esse con ghimberga; la finestra centrale venne tamponata nel XVI secolo per la realizzazione dell'abside.\nIl coronamento della facciata \u00e8 rimasto incompiuto ed \u00e8 caratterizzato dalla tipica forma a quadruplo spiovente, con paramento murario in intonaco arancione. Al centro, si apre un rosone circolare.\nLa cupola e i fianchi.\nLa cupola \u00e8 caratterizzata da due ordini di logge, uno fatto di colonne binate slanciate e archetti a sesto acuto e l'altro di colonne singole pi\u00f9 corte ed archetti a sesto ribassato. L'emisfero \u00e8 fatto in laterizi e coperto da lastre di piombo. Fu completata entro il 1263 con la collocazione sulla cima della mela di rame da parte del Rosso Padellaio. La cima della cupola fu per\u00f2 ricostruita da Barna di Turino nel 1385, prima che nel 1667 fosse costruita la lanterna attuale, per un'altezza globale di 48 metri.\nLa presenza dell'attuale palazzo, addossato sul lato sinistro della chiesa, fa s\u00ec che sporga dalla navata della chiesa solo una monofora chiusa. Il fianco destro invece \u00e8 libero ed \u00e8 dominato dalle fasce bianche e nere del paramento, spartite dai contrafforti dei pilastri delle navate. Ciascuno \u00e8 coronato dalla statua di un \"Profeta\", copie degli originali trecenteschi custoditi nel museo. Tra i pilastri si aprono quattro finestroni gotici a tabernacolo, affini a quelli dell'abbazia di San Galgano, con restauri del 1898 eseguiti su progetto di Agenore Socini. Sulla crociera, dove si trovano cinque bifore, si apre la Porta del Perdono (o della Riconoscenza), che nella lunetta ha una \"Madonna\" di Donatello (oggi in copia, originale nel museo) e due imposte bronzee di Vico Consorti fusa a Firenze dalla Fonderia Artistica Ferdinando Marinelli (1946), con pannelli che ricordano le \"Consacrazioni della citt\u00e0 alla Madonna\".\nIl campanile.\nIl campanile \u00e8 anch'esso in stile romanico, \u00e8 in fasce di marmo bianco e verde e dotato di sei ordini di finestre, che da monofore (quelle pi\u00f9 in basso) diventano esafore (quelle pi\u00f9 in alto). Fu completato nel 1313 e raggiunge un'altezza di 77 metri.\nIl \"Duomo nuovo\" e il \"Facciatone\".\nNel 1339 si decise di ampliare il Duomo, facendo in modo che l'attuale ne diventasse solo il transetto. Il progetto prevedeva la costruzione di tre nuove navate, con quella centrale che si sarebbe innestata nella chiesa gi\u00e0 esistente all'altezza della cupola; inoltre doveva essere costruita una grande abside semicircolare con deambulatorio e cappelle radiali. A causa di vari imprevisti e della peste del 1348, nel 1357 si interruppero i lavori. Ci\u00f2 che oggi vediamo \u00e8 il frutto di quegli anni di lavoro ed \u00e8 chiamato \"il Duomo Nuovo\". Infatti si riusc\u00ec ad innalzare la navata destra e la facciata (popolarmente detta il \"Facciatone\"). Oggi la navata destra, di cinque campate, ospita in parte il Museo dell'Opera del Duomo. Sul lato sinistro invece, in cui si vedono tre arcate con finestroni, fu invece costruito il Palazzo Reale.\nIl Facciatone \u00e8 attribuito a Giovanni d'Agostino, a cui si deve anche il portale laterale ogivale cuspidato del 1345, aperto sulla scalinata di piazza San Giovanni. Nella lunetta il \"Redentore benedicente\" \u00e8 oggi un calco che sostituisce l'originale nel Museo dell'Opera.\nInterno.\nL'interno ha un'aula divisa in tre navate da pilastri polistili, con un transetto diviso in due navate (quattro se si considerano anche le cappelle) e un profondo coro; misura 89,4\u00a0m in lunghezza, 24,37 di larghezza alle navate e 54,48 alla crociera. La crociera del transetto \u00e8 costituita da un esagono sormontato dall'audace cupola a base dodecagonale (fra le pi\u00f9 grandi all'epoca della costruzione). La pianta \u00e8 divisa in numerose campate divise (quadrate nelle navate laterali e rettangolari in quella centrale, come le cattedrali gotiche francesi) dai pilastri e scandite da leggerissimi archi a tutto sesto. Le volte sono a crociera in tutte le navate, decorate da un azzurro stellato. Il claristorio \u00e8 molto alto, decorato da archi a sesto acuto e dotato da raffinate e traforate trifore (bifore nel transetto) che illuminano tutto l'interno. Due magnifici rosoni sono presenti in controfacciata e sul coro. All'esterno, quattro grandi contrafforti respingono la spinta verso il basso delle volte del coro. Tutta la struttura interna \u00e8 dominata dalla bicromia bianca e nera, riferimento ai colori dello stemma di Siena, creando un ricercato effetto chiaroscurale.\nNavata centrale.\nLa navata centrale e il coro sono sormontati da una cornice aggettante sovrastante una serie di 171 busti di papi, realizzati da artisti non identificati tra il 1497 e il 1502. La lista inizia con san Pietro, primo papa a destra del busto di Cristo al centro della parete di fondo del coro; prosegue in senso orario con la successione cronologica dei pontefici e termina con il 171\u00ba papa, ovvero Lucio III pontefice dal 1181 al 1185, visibile a sinistra del busto di Cristo. La serie doveva in realt\u00e0 concludersi con Alessandro III (1159-1181), papa senese che consacr\u00f2, secondo tradizione, il duomo nel 1179; tuttavia la necessit\u00e0 di togliere papa Giovanni VIII, che si confondeva con la leggendaria ed imbarazzante figura della papessa Giovanna, impose lo slittamento di tutti i papi successivi di un'unit\u00e0 e l'aggiunta di un nuovo pontefice. Sebbene i busti rappresentino opere mediocri, la serie \u00e8 spettacolare per la sua lunghezza e completezza.\nAl di sotto dei papi, negli sguanci degli archi, si trovano a intervalli regolari trentasei busti di imperatori, scolpiti nel XVI secolo in due tempi, tra il 1503 e il 1506 (navata centrale e cupola) e tra il 1568 e il 1571 (coro). A differenza dei papi, le didascalie sono qui mancanti, rendendo impossibile l'identificazione degli imperatori. Il motivo che spinse l'opera del duomo ad includere i busti di queste figure non ecclesiastiche in un edificio religioso \u00e8 tuttora oggetto di discussione, probabilmente un omaggio alla tradizione ghibellina della citt\u00e0.\nDi grande interesse sono i numerosi capitelli istoriati dislocati in tutta la chiesa al termine dei pilastri. Molti di quelli nella navata centrale sono ritenuti oggi opera di Nicola Pisano o della sua scuola (1263-1280 circa), sebbene altri sono di pi\u00f9 incerta attribuzione e probabilmente opere pi\u00f9 antiche o di artisti meno capaci. I capitelli del coro sono ritenuti invece in gran parte opera di Giovanni di Agostino (1340-1357 circa).\nSugli ultimi due pilastri si trovano addossate due antenne, secondo la tradizione, gi\u00e0 sul carroccio senese alla battaglia di Montaperti nel 1260.\nData la loro importante lunghezza, oltre i 16 metri, sembrano essere stati, pi\u00f9 verosimilmente, i costituenti di un solo pennone di albero di una nave del XVI secolo. Forse addirittura di una imbarcazione ottomana o cristiana presente nella famosa Battaglia di Lepanto del 7 ottobre 1571.\nControfacciata.\nIn controfacciata \u00e8 presente un complesso marmoreo che incornicia il portale principale e che fu allestito nel XVII secolo ai tempi una ristrutturazione voluta dal papa senese Alessandro VII. Il complesso utilizza materiale quattrocentesco di reimpiego e solo il coronamento \u00e8 del periodo. Le colonne laterali, compiute entro il 1483, provengono dall'altare della cappella smantellata dedicata ai santi Quattro Coronati (situata nella prima campata della navata di sinistra) e sono opera di Antonio Federighi e Giovanni di Stefano, capomastri che si succedettero in questo ruolo intorno al 1480; esse presentano una ricca decorazione a rilievo che vede alternarsi a girali d'acanto animali e putti. I sei pannelli scolpiti che si trovano sui basamenti delle colonne (uno \u00e8 una copia) e i quattro che si trovano in alto, raffiguranti tutti scene della \"Vita della Madonna\", sono nove dei ventidue pannelli scolpiti da Urbano da Cortona nel 1450-1460 circa e reimpiegati dalla distrutta cappella della Madonna delle Grazie. Infine, le quattro lastre scolpite sopra l'architrave raffiguranti scene della \"Vita di sant'Ansano\" sono opera di un anonimo artista della cerchia di Antonio Federighi (1477-1478); anch'esse furono riutilizzate, precisamente dall'altare del santo omonimo che si trovava in uno dei 4 angoli della crociera del Duomo, poi smantellato.\nPi\u00f9 incertezza c'\u00e8 invece intorno alle sei figure che si trovano sulle mensole interne dei tre portali, realizzate da un misterioso artista di ispirazione gotica francese. I portali laterali, non sono in asse con le navate laterali: si tratta di uno dei fini accorgimenti di Giovanni Pisano per bilanciare l'aspetto della facciata.\nIl rosone \u00e8 chiuso da una grande vetrata raffigurante l\"Ultima Cena\", opera di Pastorino de' Pastorini che la realizz\u00f2 nel 1549, forse su cartone di Perin del Vaga.\nAi lati, sempre in controfacciata, sono raffigurati i papi Marcello II e Paolo V; inizialmente scolpiti da Domenico Cafaggi per volere del rettore Giugurta Tommasi per rappresentare i primi due papi senesi Alessandro III (1591) e Pio II (1592), furono successivamente convertiti in altri papi per aggiunta delle barbe, ad opera della bottega della famiglia Mazzuoli (anni ottanta del Seicento). \u00c8 presumibile che questo fu fatto per non oscurare il programma di rappresentazione di tutti i papi senesi con nuovi monumenti commemorativi che si stava compiendo in quegli anni..\nAcquasantiere di Antonio Federighi.\nAll'inizio della navata centrale, nei pressi della prima coppia di pilastri, si trovano due acquasantiere in marmo bianco di Carrara, pregevole opera di Antonio Federighi databili tra il 1458 e il 1467, al tempo in cui lo scultore era capomastro dell'Opera del Duomo. Sono tra le opere pi\u00f9 pregiate del Duomo, nonch\u00e9 dell'intero Quattrocento senese, con un complesso significato allegorico che risulta comprensibile analizzando le due opere come un tutt'uno: l'acquasantiera di destra esprime la caduta dell'uomo che con il peccato originale \u00e8 precipitato dalla grazia di Dio (espressa dalla fascia alta della vasca con teste di cherubini e delfini e festoni di frutta) alla condizione di prigionia del mondo materiale (raffigurata dalle figure umane imprigionate). L'acquasantiera di sinistra mostra il riscatto dell'uomo che anche in terra pu\u00f2 trovare i segni della grazia di Dio (i festoni a livello della base) e grazie alla spinta dei delfini (simboli del Cristo redentore) tornare in alto, dove aquile con le ali spiegate (simboli di salvezza e per di pi\u00f9 avendo sconfitto il demonio simboleggiato dalla serpe che afferrano con i loro artigli) conducono di nuovo alla fascia paradisiaca di partenza. La salvezza \u00e8 data dal Cristo redentore ed \u00e8 mediata dal tergersi del visitatore con l'acquasanta, offerta appunto dalle due vasche.\nCupola.\nLa decorazione interna della cupola con cassettoni a fondo blu e stelle in rame dorato risale agli anni 1481-1494. Le sei statue in stucco dorato sotto i pennacchi della cupola raffigurano i sei santi senesi \"Ansano, Savino, Crescenzio, Vittore, Caterina da Siena\" e \"Bernardino\". Sono opera non eccelsa di Giovanni di Stefano e risalgono allo stesso periodo, cos\u00ec come i due angeli che si trovano esternamente alla cupola sull'arco trionfale (la doratura \u00e8 un'aggiunta settecentesca in quanto le statue erano originariamente in stucco bianco). Le pitture a monocromo di patriarchi e profeti che si trovano numerose tra le colonnine furono fatte verso il 1481 da vari artisti, tra cui Guidoccio Cozzarelli, Bastiano di Francesco, Benvenuto di Giovanni, e Pellegrino di Mariano. La lanterna \u00e8 invece del 1666 e fu progettata da Gian Lorenzo Bernini; la volta della lanterna raffigura la colomba dello Spirito Santo e fu intagliata dal fiammingo Cornelius Talboom, mentre l'ampia cornice dorata intorno all'oculo della lanterna \u00e8 invece opera dei lombardi Andrea Ferrari e Pietro Cremoni. Il restauro della lanterna risale al 1891: collocandosi esattamente sotto di essa si nota un'asimmetria nella calotta. Al di sopra delle quattro arcate minori poste alla base della cupola, si aprono altrettante trifore con vetrate policrome raffiguranti gli \"Apostoli\", realizzate nel 1886 da Ulisse De Matteis, che danno su ambienti sottotetto.\nSull'arco trionfale, sopra gli angeli dorati e addossate alle colonnine binate, si trovano cinque piccole statue in marmo raffiguranti i santi senesi \"Ansano, Savino, Crescenzio e Bartolomeo\" e la personificazione della \"Carit\u00e0\"; sono opera di artisti anonimi del primo decennio del XIV secolo.\nNavata sinistra.\nAnticamente gli altari laterali del duomo contenevano un eccezionale ciclo di storie mariane che completavano la grandiosa pala d'altare con la \"Maest\u00e0\" di Duccio di Buoninsegna. Si trattava di capolavori dei maggiori artisti senesi del Trecento (Pietro e Ambrogio Lorenzetti, Simone Martini, Sassetta...), che, nel frattempo sostituite nel XVII secolo, vennero disperse nel Settecento.\nSul primo altare si trova la pala con i \"Santi Quattro Coronati\" di Francesco Trevigiani, autore anche della pala del successivo altare, il \"Cristo coi santi Giacomo e Filippo\" (1688). Il terzo \u00e8 invece decorato da un\"Adorazione dei Magi\" di Pietro Sorri (1588).\nAltare Piccolomini.\nSituato lungo la navata sinistra, fu commissionato ad Andrea Bregno dal cardinale arcivescovo di Siena Francesco Todeschini Piccolomini, poi papa Pio III per meno di un mese nel 1503. Lo scopo era di dedicare una grandiosa opera artistica allo zio papa Pio II, celebrando contemporaneamente la presenza politica e culturale della famiglia Piccolomini a Siena.\nAndrea Bregno realizz\u00f2 l'altare in marmo di Carrara fra il 1481 e il 1485, lasciando tuttavia l'opera priva delle 16 statue e dell'altare centrale, come da contratto, avendo intorno al 1486 subito un tracollo fisico e di ispirazione artistica. L'altare centrale marmoreo fu comunque fatto dalla sua bottega negli anni successivi. Il cardinale Francesco Todeschini Piccolomini cerc\u00f2 a lungo artisti che potessero completare l'opera, imbattendosi in Pietro Torrigiani; questi per\u00f2 realizz\u00f2 solo il \"San Francesco\" in alto a sinistra, prima di una brusca interruzione dei lavori, probabilmente per il malcontento di una delle due parti. Nel 1501 il cardinale commission\u00f2 quindi il completamento ad un giovane Michelangelo, che fra il 1501 e il 1504 realizz\u00f2 quattro statue per le nicchie inferiori: \"San Pietro\" e \"San Pio\" a sinistra, \"San Paolo\" e \"San Gregorio Magno\" a destra. Ma Michelangelo era in rapida ascesa e cominci\u00f2 a ricevere richieste ben pi\u00f9 importanti, come il David fiorentino. Anche lui quindi abbandon\u00f2 il progetto lasciando l'altare per sempre incompiuto.\nNella nicchia in alto vi \u00e8 una \"Madonna con il Bambino\" considerata oggi, dopo un'iniziale attribuzione ad un giovane Jacopo della Quercia, opera di Giovanni di Cecco (1371 circa).\nLa pala d'altare dipinta che rappresenta la \"Madonna che allatta\" \u00e8 di Paolo di Giovanni Fei (1385 circa).\nLibreria Piccolomini.\nSubito dopo l'Altare Piccolomini si trova la Libreria Piccolomini. Fu fatta costruire nel 1492 dall'arcivescovo di Siena, cardinale Francesco Todeschini Piccolomini (poi papa Pio III) per custodire il ricchissimo patrimonio librario raccolto dallo zio papa Pio II. Si trova lungo la navata sinistra, prima del transetto, e venne ricavata da alcuni ambienti della canonica. Non ospit\u00f2 mai i libri per i quali era stata creata.\n\u00c8 preceduta da un prospetto marmoreo di Lorenzo di Mariano, detto Il Marrina (1497 circa), alla sinistra del quale \u00e8 collocato un monumento commemorativo sormontato da un \"Cristo risorto tra due angeli\", voluto da Francesco Bandini Piccolomini per il fratello Bandino e il nipote Germanico, morti rispettivamente nel 1521 e 1569 (autore e data sono ignoti). Al di sopra del prospetto si trova invece l\"Incoronazione di Pio III\", affresco voluto dagli eredi del Papa che mor\u00ec nel 1503 dopo soli 26 giorni dall'elezione a Pontefice e dipinto nel 1504 da Pinturicchio.\nL'interno venne affrescato dal Pinturicchio, che vi lavor\u00f2 in due riprese: ad una prima fase che va dal 1502 al 1503, e che fu interrotta dalla morte del committente Pio III sopraggiunta appunto nel 1503, segu\u00ec un'altra fase, tra il 1505 e il 1507. Gli affreschi descrivono avvenimenti della vita di papa Pio II. Contiene numerosi pregevoli \"antifonari\" miniati da Liberale da Verona e Girolamo da Cremona (seconda met\u00e0 del XV secolo) e il gruppo marmoreo delle \"Tre grazie\", acquistate a Roma dal committente e ritenuta copia romana di un'opera ellenistica.\nNavata destra.\nIl primo altare della navata destra contiene una pala con \"San Gaetano\" di Domenico Maria Canuti, seguito al secondo dall\"Estasi di san Girolamo\" di Annibale Mazzuoli (1671), al terzo dall\"Estasi di san Francesco di Sales\" di Raffaello Vanni (1654), e al quarto dallo \"Sposalizio mistico di santa Caterina da Siena\" di Pier Dandini.\nPoco pi\u00f9 avanti si trova, ormai sul finire della navata, la porticina che conduce al campanile. Sopra questa si trovano i frammenti rimontati della Tomba del vescovo di Pienza Tommaso del Testa Piccolomini, opera di Neroccio di Bartolomeo de' Landi scolpita nel 1485 in soli sei mesi. Ai lati si trovano 6 delle 22 scene della serie di Urbano da Cortona (1450-1460 circa), gi\u00e0 nella cappella delle Grazie e molte delle quali collocate oggi sulla facciata o in controfacciata, come detto sopra.\nNei pressi si trova un'acquasantiera gotica della prima met\u00e0 del Trecento, di ignoto artista.\nTransetto sinistro.\nNel transetto sinistro, a due navate, davanti alla cappella del Battista, si trova il monumento sepolcrale in memoria di Fra' Marc'Antonio Zondadari (1658-1722), Gran Maestro del Sovrano Militare Ordine di Malta, che fu sepolto sull'isola, ma il cui cuore, secondo sue volont\u00e0 testamentarie, fu portato nel Duomo di Siena. Fu scolpito nel 1723-1726 da Giuseppe Mazzuoli e, morto questi, terminato dal nipote Bartolomeo. La statua ritrae il cavaliere inginocchiato in direzione della cappella del Battista, cui i cavalieri di Malta erano devoti, ma allo stesso tempo voltato in direzione opposta in modo da rivolgersi ai senesi. Il cuore \u00e8 contenuto nell'involucro marmoreo sottostante, mentre sopra troviamo lo scudo araldico del cavaliere, i trofei di guerra e due angeli che sorreggono i simboli dell'Ordine.\nA destra della portale di ingresso della cappella di San Giovanni Battista, proprio sopra la porta di accesso alle stanze in cui \u00e8 conservata la reliquia del Braccio del Precursore, si trova il busto raffigurante Pietro Gambagini Galletti, un rettore dell'Opera della Metropolitana del XIX secolo che rest\u00f2 in carica per ben 30 anni, e che alla sua morte, sopraggiunta nel 1864, lasci\u00f2 tutto il suo patrimonio all'Opera. Il rettore successivo volle commemorarne la figura commissionando l'opera a Tito Sarrocchi e preoccupandosi di precisare che il busto era stato realizzato con fondi distinti dal lascito testamentario del defunto, che oltretutto non aveva lasciato alcuna disposizione al riguardo. Il busto venne realizzato nel 1869, cinque anni dopo la morte del rettore.\nNel transetto si trovano anche le statue di due papi senesi, che fanno pendant con altrettante nel transetto destro. Si tratta di \"Pio II\" (in carica dal 1458 al 1464) e \"Pio III\" (in carica nel 1503 per soli 26 giorni). Furono commissionate dalla Congregazione di San Pietro e scolpite rispettivamente da Giuseppe Mazzuoli (1692-1695) e Pietro Balestra (1703-1706); quest'ultima \u00e8 decisamente la statua pi\u00f9 mediocre del ciclo.\nIl primo altare presenta la \"Madonna coi santi Pietro e Paolo\", tela avviata dal veneziano Salvatore Fontana e terminata da Raffaello Vanni. Davanti ad esso, nel pavimento, vi \u00e8 la \"lastra tombale del canonico Viva di Via di ser Ghino\" (1468), con decorazione a graffito analoga a quella della lastra tombale di Carlo Bartali, sebbene semplificata.\nAd adornare l'altare della Congregazione di San Pietro, il secondo, si trova invece un Crocifisso in legno policromo che fu ritenuto erroneamente a lungo quello portato in processione dai senesi alla vigilia della battaglia di Montaperti e sul carroccio il giorno della stessa battaglia (4 settembre 1260) e che i senesi considerarono sempre il motivo di quella vittoria sui fiorentini. In realt\u00e0 il crocifisso \u00e8 opera non eccelsa di un artista non identificato della met\u00e0 del XIV secolo, caratterizzato da forme rigide ed eccessiva frontalit\u00e0. Il rilievo in stucco bianco che lo accompagna risale all'inizio del Settecento ed \u00e8 attribuibile, non senza incertezze, alla bottega di Giuseppe Mazzuoli o dei suoi successori; raffigura i due \"Dolenti\" (la \"Madonna\" e \"San Giovanni Evangelista\"), \"Maria Maddalena inginocchiata\" e una nube di \"angeli\" e \"cherubini\".\nCappella di San Giovanni Battista.\nNel transetto sinistro del duomo, si trova la cappella di San Giovanni Battista, adibita a conservare la preziosa reliquia del Santo Precursore.\nIn stile rinascimentale, venne disegnata da Giovanni di Stefano. Iniziata nel 1482 per custodire la reliquia del braccio destro di san Giovanni Battista donata alla Citt\u00e0 di Siena da papa Pio II, venne affrescata nel 1504-1505 da Pinturicchio, su commissione di Alberto Aringhieri, Rettore dell'Opera della Metropolitana.\nLa cappella \u00e8 a pianta circolare ed \u00e8 coperta da una cupola semisferica, priva di tamburo e con lanterna; la calotta presenta un ricco apparato decorativo in stucco, realizzato tra la fine del Cinquecento e gli inizi del Seicento. L'ambiente \u00e8 privo di altare e all'interno di esso si trova un pozzetto per la conservazione dell'acqua battesimale, opera di Antonio Federighi (1465-1468).\nLe pareti sono suddivise in tre fasce decorative. Quella inferiore, interamente in marmo, presenta lo stemma Chigi e quello dell'Opera della Metropolitana. Le due fasce superiori, invece, sono decorate con affreschi, alcuni dei quali opera di Francesco Rustici, altri del Pinturicchio; tra quest'ultimi, \"Scene della vita del Battista\", in parte rimaneggiati, il \"Committente inginocchiato\" e un \"Cavaliere inginocchiato\", probabilmente il committente da giovane. Entro tre nicchie si trovano altrettante statue: le due laterali sono in marmo e raffigurano \"Sant'Ansano\" (a destra), di Giovanni di Stefano (1485-1487), e \"Santa Caterina d'Alessandria\", di Neroccio di Bartolomeo de' Landi (a partire dal 1487). Nella nicchia centrale, vi \u00e8 la celebre statua bronzea di \"San Giovanni Battista\", scolpita da Donatello nel 1455 e qui posta solo successivamente.\nCappella di Sant'Ansano.\nLa cappella dedicata a sant'Ansano si trova nel transetto sinistro, vicino all'ingresso della sagrestia. Fu fatta costruire dal Rettore dell'Opera della Metropolitana Giugurta Tommasi, a partire dal 1590 circa. Sull'altare \u00e8 esposto un reliquiario con ci\u00f2 che resta del corpo di sant'Ansano, martire e patrono di Siena, la cui festa ricorre il 1\u00ba dicembre.\nLa tela sull'altare \u00e8 di Francesco Vanni (1593-1596), raffigura \"Sant'Ansano che battezza i senesi\" ed \u00e8 una delle tele pi\u00f9 preziose del Duomo. Per questo altare era stata dipinta la celeberrima \"Annunciazione tra i santi Ansano e Margherita\" di Simone Martini oggi agli Uffizi.\nA sinistra si trova il monumento funerario pensile del cardinale senese Riccardo Petroni (nato intorno al 1250 e nominato cardinale di Sant'Eustachio il 4 dicembre 1298 da Bonifacio VIII), scolpito da Tino di Camaino negli anni immediatamente successivi alla morte del cardinale, sopraggiunta a Genova nel 1314, quando il corpo del prelato fu qui traslato solennemente dalla sua famiglia. Il monumento si trovava in questo sito, sopra un altare dedicato a santa Caterina d'Alessandria di patronato della famiglia Petroni, al momento in cui il rettore Tommasi soppresse, con il consenso della stessa famiglia Petroni, l'altare preesistente e dette inizio alla costruzione della cappella attuale alla fine del Cinquecento, inglobando quindi il monumento sepolcrale pensile. Il monumento, che \u00e8 uno dei gioielli della scultura trecentesca e il prototipo di una tipologia di monumenti funerari dello scultore che diverr\u00e0 assai popolare, si trova nella collocazione attuale da una ricostruzione del 1951. Su una base di mensole quattro cariatidi angeliche reggono il sarcofago del cardinale, adorno di rilievi; pi\u00f9 in alto la figura del defunto \u00e8 scolpita adagiata su un catafalco, tra angeli e sormontata da un tabernacolo con la \"Madonna col Bambino tra i santi Pietro e Paolo\".\nNon meno pregiata, infine, la lastra tombale bronzea di Donatello in onore del vescovo di Grosseto Giovanni Pecci (1426), la prima e pi\u00f9 celebre delle quattro lastre tombali terragne, tutte quattrocentesche, che si trovano in Duomo. Si tratta di una finissima opera a stiacciato che, sebbene consunta, mostra ancora le sottigliezze prospettiche dell'artista per adattare la rappresentazione al punto di vista privilegiato dello spettatore. Sul pavimento si trova anche una pietra tombale graffita del 1468.\nTransetto destro.\nAnche il transetto destro ha una doppia navata. Qui si trovano le statue di altri due papi senesi: \"Alessandro VII\", scolpita da Antonio Raggi su disegno di Gian Lorenzo Bernini (1661-1663) e di \"Alessandro III\" di Melchiorre Caf\u00e0 ed Ercole Ferrata (1665-1674). La prima fu commissionata dal Rettore dell'Opera della Metropolitana, mentre la seconda venne commissionata dal papa in carica Alessandro VII, per onorare la memoria del suo antico predecessore e omonimo. Nella statua berniniana bellissima \u00e8 la raffigurazione della precaria costituzione fisica di un papa che comunque non rinuncia all'incarico conferitogli e con pia severit\u00e0 alza il braccio destro in segno di saluto, spostando a fatica il manto che quasi lo fa scomparire.\nA ridosso della parete del campanile alla destra della cappella della Madonna del Voto, sotto la cantoria, si trova un \"Crocifisso\" di Massimo Lippi, moderna scultura realizzata nel 1990. Al di fuori della cappella sono molte le donazioni offerte alla \"Madonna del Voto\", una parte delle quali \u00e8 oggi anche al Museo dell'Opera del Duomo. Un primo gruppo di oggetti sono raccolti all'interno di una vetrina alla sinistra dell'entrata e altri sono appesi sulla parte che rimane a destra rispetto all'entrata. Spicca anche il monumento commemorativo raffigurante il poeta Bernardino Perfetti che offre alla Madonna, come da sue volont\u00e0 testamentarie, la corona conferitagli in vita in Campidoglio a Roma come riconoscimento della sua arte poetica. Il monumento, scolpito in marmo con la sola eccezione della corona bronzea, \u00e8 opera di Bartolomeo Mazzuoli e del nipote Giuseppe Maria Mazzuoli, che vi lavorarono tra il 1747 (anno di morte del poeta) e il 1750.\nSulla stessa parete, su una propria cantoria lignea, si trova l'organo a canne Agati-Tronci \"opus 1156\", costruito nel 1894 riutilizzando parte del materiale di un precedente strumento del 1672. L'organo, restaurato nel 1977 dalla ditta Anselmi-Tamburini e suonabile anche dalla consolle dell'organo maggiore, \u00e8 a trasmissione meccanica ed ha un'unica tastiera di 56 note con prima ottava cromatica estesa e pedaliera di 12 note. La cassa, seicentesca, presenta una mostra composta da 35 canne di principale in tre campi con profilo a serliana. La cassa \u00e8 sormontata da un baldacchino.\nDavanti all\"Alessandro VII\" si trova la \"pietra tombale del vescovo Carlo Bartoli\", morto nel 1444, un graffito eseguito da Antonio Federighi e Giuliano di Como su disegno di Pietro di Tommaso del Minella; nell'altra campata, invece, la \"pietra tombale del canonico Francesco Tolomei\" (anni 1430). L'altare sinistro \u00e8 decorato dal \"San Crescenzio\" dipinto da Luigi Mussini (1867) e quello destro dalla \"Predica di san Bernardino\" di Mattia Preti.\nCappella della Madonna del Voto.\nLa Cappella della Madonna del Voto, o Pontificia Cappella Chigiana, si trova in posizione simmetrica a quella della cappella di San Giovanni Battista. Fu fatta costruire dal papa senese Alessandro VII tra il 1659 e il 1662 per accogliere la tavola della \"Madonna del Voto\", attribuita a Dietisalvi di Speme (1267 circa), l'immagine sacra pi\u00f9 cara ai Senesi e venerata col titolo di \"Advocata Senensium.\" La cappella fu costruita in stile barocco dal tedesco Giovan Paolo Schor, su disegno di Gian Lorenzo Bernini. Si tratta di una rotonda con tamburo e cupola decorata da dorature, marmi, bronzi e stucchi.\nOpere di valore sono le statue di \"Santa Maria Maddalena\" e \"San Girolamo\", realizzate entrambe dal Bernini e collocate nelle due nicchie ai lati dell'uscita. Le altre due statue ai lati dell'altare raffigurano \"San Bernardino\" e \"Santa Caterina da Siena\" e sono, rispettivamente, di Antonio Raggi e Ercole Ferrata.\nI quattro riquadri scolpiti a bassorilievo sopra le statue sono di altrettanti artisti del Settecento e raffigurano \"Scene della vita di Maria\": spicca, sopra la \"Maddalena\", la \"Presentazione al Tempio\" di Pietro Bracci; i restanti sono la \"Nativit\u00e0 di Maria\" di Carlo Marchionni, la \"Visitazione\" di Filippo Valle e il \"Transito della Vergine\" di Giovanni Battista Maini. Sopra la mensa d'altare si trova, sorretta da angeli di bronzo dorato di Ercole Ferrata su fondo di lapislazzuli, la tavola duecentesa della \"Madonna col Bambino\" per la quale la cappella fu fatta costruire. Si tratta di un frammento di una pi\u00f9 grande opera eseguita da Dietisalvi di Speme, a ricordo del voto fatto dai senesi alla vigilia della famosa battaglia di Montaperti (4 settembre 1260). Sulla parete sinistra si trova la \"Visitazione\" di Carlo Maratta e su quella opposta il mosaico con la \"Fuga in Egitto\", su cartone dello stesso autore.\nLa cappella \u00e8 rimasta propriet\u00e0 e patronato dei discendenti della nobile famiglia senese Chigi fino alla fine del Novecento, quando fu ceduta al Capitolo Metropolitano.\nCappella del Santissimo Sacramento.\nSituata all'angolo tra il transetto destro e il presbiterio, in posizione corrispondente rispetto alla Cappella di Sant'Ansano, la Cappella del Santissimo Sacramento occupa una campata. La pala dell'altare \u00e8 una tela raffigurante l\"Adorazione dei pastori\" di Alessandro Casolani (1594-1596).\nMurate sul fianco destro della cappella si trovano cinque pannelli scolpiti a bassorilievo provenienti dallo scomparso Pergamo delle Prediche (1423-1426) e raffiguranti i \"Quattro Evangelisti\" e, al centro, \"San Paolo\"; i primi due pannelli sono di Giovanni da Imola, mentre i restanti tre, di qualit\u00e0 inferiore, sono di Giovanni di Turino, subentrato al primo per la sua scomparsa.\nCoro e abside.\nFino al 1506 abside e coro erano privi di affreschi e di stalli lignei e l'altare maggiore era occupato dalla Maest\u00e0 di Duccio di Buoninsegna, oggi in parte esposta nel vicino Museo dell'Opera del Duomo. Nel 1506 l'operaio a capo dell'Opera del Duomo, Pandolfo Petrucci, dette inizio ad un complesso processo di rinnovamento della zona terminale della chiesa, processo poi continuato dal successore Francesco Tolomei in poi. Il coro ligneo fu spostato da sotto la cupola alla posizione odierna, mentre nel 1532 venne collocato nella posizione attuale il pulpito di Nicola Pisano. Negli anni trenta dello stesso secolo venne rifatto anche l'altare maggiore. Nel 1535-1544 venne affrescata l'abside, mentre nel secolo successivo, precisamente nel 1608-1611, venne affrescato l'intero coro.\nLe otto statue bronzee (quattro per lato) che adornano i pilastri del coro sono l'ultima opera, nonch\u00e9 unica opera scultorea certa, del pittore Domenico Beccafumi. Furono scolpite tra il 1547 e il 1551, anno della sua morte, e raffigurano \"Angeli cerofori\".\nSulle pareti della penultima campata delle due navate laterali, ai lati del presbiterio, si fronteggiano due cantorie: quella a sinistra disegnata dal Riccio (1550) e quella a destra di Antonio di Neri Barili. Esse sono in legno ed entrambe poggiano su mensole lignee. La cantoria di destra possiede una balaustra con il coronamento sorretto da gruppi di tre colonnine alternati a pilastrini. La cantoria di sinistra, invece, presenta un parapetto pieno decorato con bassorilievi entro riquadri. Esso \u00e8 sormontato da un'elaborata grata scolpita. Al Riccio si devono anche il disegno della cattedra arcivescovile (1567, eseguito per\u00f2 all'inizio del XX secolo), del leggio dietro l'altare e della residenza.\nLe due monofore ogivali del coro (situate, contrapposte, nell'ultima campata delle navate laterali) presentano interamente una profonda strombatura di forma rettangolare riccamente decorata con bassorilievi in stucco realizzati nel 1609-1610 da Salvatore e Francesco Berni.\nPulpito di Nicola Pisano.\nIl pulpito (o ambone) del Duomo di Siena fu realizzato da Nicola Pisano in un periodo compreso tra il 1265 e il 1268. \u00c8 uno dei gioielli del Duomo, nonch\u00e9 una delle opere scultoree pi\u00f9 importanti dell'arte del Duecento italiano. Presenta una pianta ottagonale e una struttura architettonica mossa e articolata con rilievi vari e statuine a tutto tondo al posto delle colonne ai vertici.\nQuattro delle otto colonne agli spigoli poggiano su leoni stilofori, mentre quella centrale su uno zoccolo ottagonale adornato di figure che rappresentano le \"arti liberali\" e la \"filosofia\". Gli archi sono a tutto sesto trilobati e sopra i capitelli ci sono figure marmoree che rappresentano le \"virt\u00f9 teologali cardinali\" e la \"logica\". Sugli sguanci degli archi troviamo profeti ed evangelisti. Le scene rappresentate sui pannelli principali sono:\nSugli spigoli ci sono figure che sporgono maggiormente rispetto alle figure dei pannelli. Si noti ad esempio la figura del Cristo Giudice tra i due pannelli del \"Giudizio Universale\", oppure il \"tetramorfo\" con i simboli dei quattro evangelisti.\nLa scala e il ponte di accesso furono scolpiti da Bernardino di Giacomo nel 1536-1539, su probabile disegno di Baldassarre Peruzzi antecedente l'anno della sua morte (1536).\nAffreschi del coro.\nIl catino absidale e la parte sottostante sono affrescate da Domenico Beccafumi (1535-1544), opere restaurate e spesso ridipinte nel corso dei lavori del 1812. Prima del terremoto del 1798 raffiguravano l\"Ascensione di Cristo in mezzo ad una Gloria di Angeli\" (catino absidale), una \"Madonna tra i Santi Pietro e Paolo\" (al centro) e \"Cinque Apostoli ed un Angelo\" negli scomparti laterali. Con il terremoto l\"Ascensione\" divent\u00f2 l\"Adorazione del S Sacramento\" ad opera di Francesco Mazzuoli, mentre l'affresco centrale venne rimpiazzato con la pala d'altare raffigurante l\"Assunzione della Vergine\" che Bartolomeo Cesi aveva dipinto a partire dal 1593 per la vicina Certosa di Maggiano. Oltre ad interrompere l'unit\u00e0 stilistica della zona absidale, la pala del Cesi raddoppia le figure degli apostoli del Beccafumi ai lati, nonch\u00e9 il tema dell\"Assunzione di Duccio\" di Buoninsegna posta nella vetrata circolare in alto. Gli affreschi del Beccafumi non furono apprezzati dai contemporanei per la loro bassa qualit\u00e0 figurativa e per i colori smorti; la critica moderna ne apprezza per\u00f2 la forza espressiva, la compattezza dell'impostazione e la differenziazione delle figure.\nI due grandi affreschi sulla parete di fondo ai lati dell'abside e i due affreschi laterali vicini alla stessa parete sono di Ventura Salimbeni (1608-1611). A partire da sinistra raffigurano:\n\u00c8 evidente che con tali affreschi si era voluto celebrare i beati di Siena (affreschi laterali) e due scene dell'antico testamento che avevano a che fare con il miracolo eucaristico (celebrato anche sull'altare maggiore) e con la disponibilit\u00e0 della Madonna al volere di Dio (celebrata in tutta la chiesa). Va altres\u00ec detto che anche tra i critici moderni sono pochi quelli che apprezzano tali affreschi, in cui soprattutto si riconosce una certa pochezza figurativa, una scarsa articolazione delle adunanze dei personaggi e un'eccessiva separazione dei registri narrativi.\nCoro ligneo.\nBellissimo \u00e8 invece il coro ligneo, consistente in trentasei stalli decorati da vari maestri nel 1363-1397 e qui spostati dopo la sopraccitata decisione del 1506 che sacrific\u00f2 oltretutto molti degli oltre 90 stalli originari. Tra i vari artisti che vi lavorarono spiccano Francesco e Giacomo del Tonghio. Le spalliere vennero intagliate nel 1503 circa da fra' Giovanni da Verona, mentre gli stalli centrali sono stati realizzati su disegno del Riccio da Teseo di Bartolino, Benedetto di Giovanni e aiuti nel 1567-1570.\nAltare maggiore.\nL'altare maggiore in marmo policromo fu progettato e realizzato a partire dal 1530 da Baldassarre Peruzzi e, morto questi nel 1536, continuato fino al 1541 da marmisti e scalpellini che ne rispettarono comunque il progetto. Il pannello centrale reca la scritta \u201c\u201d (Giovanni, 6, 50), alludente al contenuto del ciborio eucaristico soprastante. L'alto ciborio eucaristico in bronzo posto al centro \u00e8 opera pregevole del Vecchietta (1467-1472). Gli angeli bronzei ai lati sono di Giovanni di Stefano (1488-1490) e quelli ancor pi\u00f9 laterali, di qualit\u00e0 superiore, sono di Francesco di Giorgio Martini (1488-1492). Croce e candelabri sono su disegno del Riccio.\nCome detto sopra, fino al 1506 l'altare maggiore era occupato dalla Maest\u00e0 di Duccio di Buoninsegna, oggi esposta nel vicino Museo dell'Opera del Duomo, e questa era affiancata dai quattro angeli bronzei che oggi troviamo sull'altare maggiore. Nel 1530 fu approvato il progetto di Baldassarre Peruzzi di porre su un altare marmoreo da lui progettato il ciborio eucaristico bronzeo che il Vecchietta aveva realizzato nel 1467-1472 per la chiesa dell'ospedale di Santa Maria della Scala e i quattro angeli bronzei che erano stati invece realizzati per fare da cornice alla \"Maest\u00e0\" di Duccio. Nacque quindi l'altare che vediamo ancora oggi, che appare quindi originale solo nelle parti marmoree e recuperante invece da altri contesti le opere in bronzo.\nLa sostituzione del vecchio altare con la \"Maest\u00e0\" di Duccio con l'altare attuale fu il risultato non solo di un mutato gusto artistico a favore del nuovo stile rinascimentale (la pala medievale era considerata antiquata e obsoleta), ma anche di una crescente attenzione per il culto del Corpo e Sangue di Cristo e per il miracolo della transustanziazione, rappresentati appunto dal ciborio del Vecchietta.\nVetrata di Duccio di Buoninsegna.\nSopra il coro della cattedrale vi \u00e8 una copia realizzata dal pittore Francesco Mori della celeberrima Vetrata del Duomo di Siena di Duccio di Buoninsegna, vetrata policroma realizzata dall'artista nel 1287-1288, attualmente nel Museo dell'Opera della Metropolitana: si tratta della pi\u00f9 antica vetrata istoriata conosciuta di manifattura italiana. Il grande occhio circolare misura 5,6 metri di diametro. Esso \u00e8 diviso in nove scomparti da una croce greca e presenta le seguenti immagini:\nSagrestia.\nLa sagrestia si trova a sinistra del coro, guardando dalla navata, ed ha una forma pressoch\u00e9 trapezoidale in pianta. Dopo il portale d'ingresso, sulla sinistra si trova una piletta, finissima opera di oreficeria quattrocentesca di Giovanni di Turino, realizzata in bronzo, marmo bianco e smalto. Ben nota \u00e8 la vista che dal portale si ha dell'interno della chiesa, attraverso il pulpito di Nicola Pisano.\nAll'interno si trovano vari dipinti, sculture e arredi antichi.\nOpere recenti (XIX-XXI secolo).\nNumerose sono le opere moderne all'interno del Duomo.\nAll'interno della Cappella del Voto si trova una statua bronzea che, scalza e in punta di piedi, offre una lampada votiva all'immagine della Madonna. Raffigura la \"Riconoscenza\". Il mecenate, il Conte Guido Chigi Saracini, proprietario e patrono della Cappella stessa, si arruol\u00f2 come volontario per la guerra del 1915-18 e l\u00ec contrasse, nell'inverno del 1917, una polmonite da cui riusc\u00ec a salvarsi miracolosamente. Venuto a conoscenza dei numerosi cittadini senesi che durante la sua malattia si recavano ogni giorno nel Duomo per pregare per la sua salvezza, il Conte volle ringraziare la Madonna per averlo salvato e affid\u00f2 allo scultore Arturo Viligiardi, nell'estate dello stesso anno, una statua che raffigurasse la sua riconoscenza. La statua fu completata nel 1926 e fu posta \"in loco\" l'anno successivo.\nNei pressi della Cappella del Voto si trova un grosso porta-cero in bronzo alto ben 202\u00a0cm che fu fatto nel 1932-1933 dagli scultori Ettore Brogi ed Ezio Trapassi, per raccogliere il cero che ogni anno il Comune dona alla chiesa nel giorno del 14 agosto, la vigilia della festa della Madonna Assunta cui la cattedrale \u00e8 intitolata, durante la suggestiva Processione dei Ceri e dei Censi.\nPresso la cappella di Sant'Ansano si trova un altro piedistallo bronzeo per il Cero pasquale voluto dall'arcivescovo di Siena Antonio Buoncristiani, firmato e datato da Pierluigi Olla (2004) e qui posto a partire dal 2005. Raffigura, su due facce, \"le pie donne che incontrano l'angelo al sepolcro aperto\" e \"gli apostoli Pietro e Giovanni al sepolcro\".\nPavimento.\nIl pavimento \u00e8 a commessi marmorei, opera unica nell'arte italiana per ricchezza di inventiva, vastit\u00e0 e importanza dei nomi che vi hanno collaborato. Diviso in 56 riquadri mostra rappresentazioni sottese a un disegno tematico omogeneo, quello della Rivelazione tramite la Scrittura, solo in piccola parte alterato per via della lunga vicenda esecutiva o per esigenze di celebrazione della storia cittadina. I riquadri pi\u00f9 antichi sono della seconda met\u00e0 del Trecento, fino agli ultimi ottocenteschi, dovuti a pi\u00f9 di quaranta artisti quasi tutti senesi. Vi spiccano i nomi di Francesco di Giorgio, Pinturicchio, il Sassetta, Neroccio di Bartolomeo de' Landi, Antonio Federighi, Urbano da Cortona e, soprattutto, Domenico Beccafumi, che cre\u00f2 ben 35 scene innovando profondamente il genere. Nell'ultima fase esecutiva, quella ottocentesca, vi lavor\u00f2 il caposcuola del purismo Alessandro Franchi.. Praticamente tutte le scene vennero restaurate nei secoli, per ovviare l'usura, alcune proprio rifatte ex-novo, rispettando per\u00f2 l'aspetto antico.\nIl pavimento viene totalmente scoperto tra la fine di agosto e la fine di ottobre, mentre nella parte restante dell'anno sono visibili solo alcuni riquadri.\nOrgano a canne.\nNel Duomo senese si trova l'organo Tamburini \"opus 520\", costruito nel 1966 riutilizzando gran parte del materiale fonico dei precedenti strumenti.\nLo strumento \u00e8 a trasmissione elettrica e dispone di 72 registri; la sua consolle \u00e8 mobile indipendente e possiede quattro tastiere di 61 note ciascuna e pedaliera concavo-radiale di 32 note. I registri, le unioni, gli accoppiamenti e gli annullatori sono azionati da placchette a bilico poste su pi\u00f9 file ai lati dei manuali. Il materiale fonico dell'organo \u00e8 dislocato in pi\u00f9 corpi all'interno della cattedrale:\nCripta.\nIl duomo di Siena \u00e8 sicuramente dotato di cripta, che dovrebbe trovarsi sotto la cupola, in corrispondenza dell'antico presbiterio. I locali al livello inferiore vennero chiusi e riempiti di detriti per secoli, dopo che il \"Duomo Nuovo\" ebbe problemi di statica, richiedendo la demolizione di una parte di quanto costruito nei pressi del \"Facciatone\" incompiuto.\nNel 1999, durante lavori di ristrutturazione, venne alla luce uno di questi ambienti sotterranei, una stanza coperta da 180 m\u00b2 di affreschi duecenteschi, riempita di detriti e sigillata nel XIV secolo. Tali condizioni hanno garantito una conservazione sorprendentemente intatta degli affreschi nei loro colori straordinariamente vivaci. Sono in corso studi per la loro datazione ed attribuzione. Le pitture meglio conservate raffigurano \"Scene della Passione di Ges\u00f9\", tra cui una \"Crocifissione\" e una \"Deposizione dalla Croce\"; altre, invece, la \"Visitazione di Maria\", la \"Nativit\u00e0 di Ges\u00f9\" e \"Santi\". Si accede all'ambiente, oggi visitabile, da una porta raggiungibile tramite la scalinata di piazza San Giovanni, sormontata da una lunetta con motivi gotici.\nIl Duomo e il Palio.\nLa Cattedrale di Santa Maria Assunta \u00e8 strettamente legata al Palio di Siena. Infatti, secondo quanto stabilisce il Regolamento del Palio: \u00abIl Drappellone \u00e8 solennemente trasportato [...] per il Palio del 16 agosto in Duomo [...] prima della terza prova, e vi rimane esposto fino a quando deve venire issato sul carroccio, per il Corteo storico\u00bb; la tradizionale processione dei contradaioli fino alla Cattedrale \u00e8 detta \"processione dei ceri e dei censi\". Dopo la fine del Palio di agosto, i contradaioli vittoriosi si recano proprio in Duomo con il Drappellone, per cantare il \"Te Deum\" di ringraziamento alla Maria Assunta.."}
{"id": "80365", "revid": "47767", "url": "https://it.wikipedia.org/wiki?curid=80365", "title": "Bufali di Porpora", "text": ""}
{"id": "80367", "revid": "287204", "url": "https://it.wikipedia.org/wiki?curid=80367", "title": "Comit\u00e9 international des poids et mesures", "text": "Il Comit\u00e9 international des poids et mesures (\"Comitato internazionale dei pesi e delle misure\"), in sigla CIPM, \u00e8 un comitato del Bureau international des poids et mesures (BIPM) costituito da 80 persone provenienti dagli Stati membri della Convenzione del Metro. Il suo compito principale \u00e8 quello di assicurare l'uniformit\u00e0 in tutto il mondo delle unit\u00e0 di misura attraverso sue azioni dirette o sottoponendo proposte alla Conf\u00e9rence g\u00e9n\u00e9rale des poids et mesures.\nIl comitato CIPM si incontra annualmente presso il Bureau international des poids et mesures e discute i rapporti che gli vengono presentati dai suoi comitati consultivi. Pubblica un rapporto annuale sulla posizione amministrativa e finanziaria del BIPM, rivolta ai governi degli Stati membri della Convenzione del Metro.\nUn tema sul quale recentemente si \u00e8 focalizzato il CIPM \u00e8 stato il raggiungimento di un Accordo di mutuo riconoscimento, (Mutual Recognition Arrangement, MRA) che serve come quadro per la mutua accettazione delle misure effettuate negli Stati membri della Convenzione del Metro."}
{"id": "80368", "revid": "78273", "url": "https://it.wikipedia.org/wiki?curid=80368", "title": "CIPM", "text": ""}
{"id": "80369", "revid": "1272592", "url": "https://it.wikipedia.org/wiki?curid=80369", "title": "Guido da Siena", "text": "Notizie biografiche e difficolt\u00e0 di datazione.\nNon ci sono notizie sulla vita dell'artista, nessun documento lo nomina (a meno che non lo si voglia identificare col \"Guidone\" documentato a Siena nell'ultimo ventennio del Duecento e di solito riferito a Guido di Graziano). \nLa sua carriera artistica \u00e8 quindi ricostruibile solo tramite i dipinti che realizz\u00f2, in particolare dalla fima apposta sulla \"Maest\u00e0 di San Domenico\", dove si legge: \"me Guido de Senis diebus depinxit amenisquem Christus Ienis nullis velit angere penis - Anno Domini MCCXXI\". La data comunque, che farebbe di quest'opera la pi\u00f9 precoce e compiutamente bizantina dell'arte toscana e italiana in generale, non \u00e8 ritenuta pi\u00f9 credibile dalla maggior parte degli studiosi, che propendono invece per una datazione al 1270 circa, dopo l'arrivo in citt\u00e0 di Coppo di Marcovaldo (1261). \nTale equivoco aliment\u00f2 una secolare sopravvalutazione dell'artista, quale patriarca della scuola senese e responsabile del primato rispetto ai fiorentini.\nGi\u00e0 nel Sei e Settecento gli eruditi locali ne glorificarono la figura, seguiti poi da quelli di met\u00e0 Ottocento, tra cui il Romagnoli che propose di identificarlo con quel Guido o Guidone di Ghezzo ricordato nel 1240. In quello stesso periodo per\u00f2 si fece avanti anche la difficolt\u00e0 crescente di conciliare la precocit\u00e0 della data 1221 con lo stile dell'opera, cos\u00ec palesemente successiva. Fu Gaetano Milanesi a suggerirne per primo la non autenticit\u00e0, trascrivendo varie notizie documentarie di pittori di nome Guido citati nei libri delle Biccherne. Propose di correggere la data con 1281 e identificare l'artista con Guido di Graziano, altra personalit\u00e0 di quel periodo che oggi si ritiene separata. Cavalcaselle poi chiar\u00ec la questione del restauro duccesco e appoggi\u00f2 la proposta di Milanesi, ma all'inizio del Novecento torn\u00f2 con preponderanza l'ipotesi del \"primato\", negli scritti di Zdekauer (1906), Van Marle (1923-1938), Toesca (1927) e Brandi.\nUna nuova ondata di consapevolezza dell'inconciliabilit\u00e0 tra la data e lo stile si affacci\u00f2 dopo la seconda guerra mondiale, con Sandberg Valval\u00e0 (1953), Carli (1955) e Longhi (1948), che ribad\u00ec la derivazione della Madonna da quella di Coppo di Marcovaldo nella basilica dei Servi, del 1261. Garrison arriv\u00f2 a pensare che la data fosse stata in origine 1321, legata cio\u00e8 al restauro, mentre Offner la pensava 1281. Infine Gardner, poi seguito dalla maggior parte della critica, rifer\u00ec il 1221 a un evento altamente simbolico, quali la fondazione della basilica o la morte di san Domenico. \nNonostante ci siano stati contributi anche recenti tendenti a sottilineare la fama dell'artista (De Benedictis, 1986), con gli interventi di Luciano Bellosi (1991) il ruolo dell'artista venne fortemente ridimensionato, frondando una parte del suo catalogo in favore di Dietisalvi di Speme, e ponendolo a un livello meno sostenuto rispetto a quest'ultimo, a Rinaldo e a Guido di Graziano, i capiscuola della seconda met\u00e0 del secolo, da una delle cui botteghe usc\u00ec certamente Duccio di Boninsegna.\nStile.\nStilisticamente Guido mostra una formazione legata all'esempio di Coppo di Marcovaldo, del quale riprese i marcati effetti di chiaroscuro e una certa astrattezza derivata dalla cultura bizantina. Nel \"Dossale n. 7\", datato 1270, si nota una pittura pi\u00f9 vibrante e un chiaroscuro ammorbidito, adeguandosi ai colleghi Dietisalvi di Speme e Rinaldo da Siena che cominciavano a interessarsi dei primi esiti di Cimabue. Nella fase tarda (\"Crocifissione\" di Yale) si nota una conoscenza delle opere pi\u00f9 mature del fiorentino, quali il \"Crocifisso di Santa Croce\", che fece da modello per modellare i fianchi di Cristo, nonch\u00e9 un influsso dei rilievi del pulpito del Duomo di Siena di Nicola Pisano, completato nel 1268. \nTra le opere tarde, come il \"Giudizio finale\" del Museo d'arte sacra di Grosseto, la cromia \u00e8 addolcita forse gi\u00e0 ispirandosi ai primi capolavori di Duccio.\nLe opere.\nLa Maest\u00e0 di San Domenico.\nLa sua Maest\u00e0, conservata ancora oggi nella Basilica cateriniana di San Domenico a Siena, rappresenta la Madonna sul trono con il Figlio in braccio, assieme ai sei angeli; nella cuspide il Redentore Benedicente circondato da due angeli. L'opera, che misura 283x194 cm, \u00e8 datata tra il 1265 e il 1270. La scritta posta nel dipinto:\n\u00e8 quindi da considerare una manipolazione posteriore all'esecuzione della Maest\u00e0. Questo \u00e8 suffragato anche dallo stile dei volti, decisamente risalenti ad un periodo posteriore, forse la prima met\u00e0 del Trecento.\nTale \"modifica\" fu probabilmente dovuta a Duccio di Boninsegna o a un suo seguace.\nLa tavola di Badia Ardenga.\nNel Settecento era documentata nella Badia Ardenga una tavola antica con storie di Cristo, poi smembrata e parzialmente dispersa. Si ritiene di poterla identificare con le sei \"Storie dell'infanzia di Cristo\" e le sei \"Storie della Passione di Cristo\", databili al 1280 circa, oggi in musei diversi:\nDallo stesso insieme smembrato proviene probabilmente anche un'altra tavola attribuita a Guido:\nAltre opere attribuite.\nInoltre:"}
{"id": "80371", "revid": "78273", "url": "https://it.wikipedia.org/wiki?curid=80371", "title": "Comitato Internazionale dei Pesi e delle Misure", "text": ""}
{"id": "80373", "revid": "481666", "url": "https://it.wikipedia.org/wiki?curid=80373", "title": "King Vidor", "text": "Uno dei nomi pi\u00f9 importanti del cinema hollywoodiano, la sua carriera, iniziata nei primi anni dieci, dur\u00f2 fino alla fine degli anni cinquanta. Saltuariamente, apparve in qualche film anche nelle vesti di attore.\nBiografia.\nCameraman di cinegiornali e addetto alla proiezione dei film nei cinematografi, nel 1913 debutt\u00f2 come regista del film \"In Tow\", della lunghezza di due bobine. A Hollywood dal 1915, fece diversi lavori, prima di registrare il film \"The Turn of the Road\" nel 1919. La qualit\u00e0 del suo montaggio del film \"Peg del mio cuore\" (1922) gli fece ottenere un contratto dalla MGM. Nel 1925 realizz\u00f2 il malinconico film di guerra \"La grande parata\", la storia di un uomo (John Gilbert) che si avventura al fronte per tornare poi avvilito dalla sua amata.\nQuel successo di critica (ma non di pubblico, almeno non all'epoca) fu bissato con \"La folla\" (1928), in cui mise in scena l'\"uomo comune\", alle prese con le gioie e i drammi quotidiani della vita. Il film, ritenuto un capolavoro, permise a Vidor di dimostrare un utilizzo innovativo della macchina da presa. Negli anni trenta altern\u00f2 il dramma, \"Il campione\" (1931) e \"La cittadella\" (1938), il film d'impegno civile \"Nostro pane quotidiano\" (1934), e il western, \"Amore sublime\" (1937). Fu presidente della Screen Directors Guild dal 1936 al 1938.\nNegli anni quaranta realizz\u00f2 il western di successo \"Duello al sole\" (1946), un'epopea sul vecchio West. Nel 1959 abbandon\u00f2 il cinema dopo aver diretto il kolossal \"Salomone e la regina di Saba\". Nel 1956 diresse il kolossal \"Guerra e pace\", che detiene ancora oggi il primato di film italiano pi\u00f9 visto di sempre. Dopo esser stato nominato per cinque volte all'Oscar, nel 1979 ne ottenne uno alla carriera. Diresse nel 1980 il suo ultimo film, il documentario \"The Metaphor\".\nVita privata.\nDi fede politica repubblicana, Vidor ader\u00ec all'organizzazione anticomunista Motion Picture Alliance for the Preservation of American Ideals nel 1944. Era inoltre un cristiano scientista e scrisse di tanto in tanto per le pubblicazioni ecclesiastiche. Fu sposato per tre volte: con le attrici Florence Vidor e Eleanor Boardman e la sceneggiatrice Elizabeth Hill."}
{"id": "80377", "revid": "5785", "url": "https://it.wikipedia.org/wiki?curid=80377", "title": "Pena capitale", "text": ""}
{"id": "80378", "revid": "1305772", "url": "https://it.wikipedia.org/wiki?curid=80378", "title": "CNR (disambigua)", "text": ""}
{"id": "80380", "revid": "539155", "url": "https://it.wikipedia.org/wiki?curid=80380", "title": "Medio Regno (Egitto)", "text": "Il Medio Regno \u00e8 la fase della storia egizia che si colloca tra il 2055 a.C. ed il 1790 a.C. e che corrisponde ad una ripresa dello stato unitario dopo la fase di frammentazione del potere seguita al crollo dell'Antico Regno.\nSecondo la cronologia tradizionale basata sull'opera di Manetone comprende due dinastie di sovrani: l'XI e la XII.\nXI dinastia.\nLa storia dell'XI dinastia \u00e8 la storia della lotta di Tebe, e dei suoi governanti, per elevarsi da semplice capoluogo del suo nomo a citt\u00e0 dominante su tutto l'Egitto.\nCon il dissolvimento dell'unit\u00e0 statale seguito alla fine del Antico Regno, il dominio ed il titolo di Re dell'Alto e Basso Egitto pass\u00f2 da Menfi ad Eracleopoli.\nI primi due sovrani elencati nella Lista di Karnak non assunsero mai, durante la loro vita, alcun titolo legato alla sovranit\u00e0 sull'Egitto nel suo complesso anche se Horo Tepia viene citato con i titoli regali nella lista di sovrani nota come \"Sala degli Antenati\" proveniente dal tempio di Karnak.\nLa vittoria definitiva su Eracleopoli giunse con Horo Wah-ankh e con Horo Samtawy, che riconquist\u00f2 le regioni del delta del Nilo, occupate da genti provenienti dalla Libia e dalla penisola del Sinai, e riunific\u00f2 l'Egitto dando inizio al periodo chiamato appunto \"Medio Regno\".\nXII dinastia.\nLa XII dinastia viene spesso \"identificata\" con il Medio Regno. Gli antenati dei sovrani di questa dinastia furono coloro che da semplici principi ereditari di Tebe seppero riconquistare il controllo di tutto l'Egitto.\nUna volta giunti al potere i sovrani della XII dinastia, allo scopo di rinsaldare l'unitariet\u00e0 dello stato, si impegnarono in una politica di ridimensionamento del potere dell'aristocrazia dei distretti, potere che era stato alla base della fine del Antico Regno. Per giungere a questo scopo venne modificata la stessa struttura amministrativa dell'Egitto sostituendo ai tradizionali 38 distretti tre grandi strutture amministrative amministrate da funzionari di nomina regia, controllati da un rilevante numero di ispettori itineranti.\nUn grande sforzo venne fatto dai sovrani per risanare e rafforzare l'economia sia attraverso l'estensione della zona d'influenza in Nubia, che giunger\u00e0 fino al grande emporio di Kerma nei pressi della terza cateratta, sia attraverso la bonifica del Fayyum e la messa a coltura di una grande estensione di nuove terre.\nNonostante tutti questi sforzi anche la XII dinastia, e con essa il \"regno medio\", termineranno nuovamente in un periodo di sovrani deboli, XIII dinastia, e di conseguente anarchia, a tutto vantaggio della nobilt\u00e0 dei distretti che torner\u00e0 spesso a governarli in modo autonomo."}
