{"id": "45193", "revid": "20768", "url": "https://it.wikipedia.org/wiki?curid=45193", "title": "Giuni Russo", "text": "Artista di ricerca, sperimentale e d\u2019avanguardia, spazi\u00f2 tra vari generi, incluso il pop, la musica sacra, il jazz e l'elettronica, il tutto sfruttando la sua estensione vocale che le pemetteva facili cambi di registro: era infatti in grado di coprire tre ottave e raggiungere, per acutezza, toni che imitavano il verso del gabbiano, virtuosismo del quale diede prova in brani come per esempio \"Un'estate al mare\".\nEra capace di cantare brani in diverse lingue: a parte l'italiano e il siciliano incise, tra l'altro, in inglese, francese, giapponese e anche greco e latino.\nFu artisticamente legata a compositori e parolieri di vaglia come Alberto Radius, Cristiano Malgioglio, Franco Battiato e Maria Antonietta Sisini, per 36 anni sua compagna di vita.\nBiografia.\nLe origini e la vittoria a Castrocaro.\nGiuseppa Romeo nacque a Palermo il 7 settembre 1951.\nPenultima di nove figli, il padre Pietro Romeo registr\u00f2 la nascita della figlia tre giorni dopo, il 10 settembre 1951.\nFiglia d'arte, cresciuta in una famiglia in cui la lirica era molto apprezzata (sua madre era un soprano naturale), inizi\u00f2 fin da giovanissima a coltivare l'attitudine al canto e alla composizione.\nMosse i primi passi nel mondo della musica gi\u00e0 dall'et\u00e0 di 13 anni, quando si esib\u00ec presso il \"Palchetto della Musica\" davanti al Teatro Politeama.\nNel 1967, vinse, insieme a Elio Gandolfi, il Festival di Castrocaro interpretando \"A chi\", successo lanciato da Fausto Leali nello stesso anno.\nDa Sanremo alle prime incisioni.\nIl successo di Castrocaro le apr\u00ec le porte per il Festival di Sanremo 1968, cui partecip\u00f2 con il nome di Giusy Romeo con il brano \"No amore\", scritto da Vito Pallavicini ed Enrico Intra. Il brano, che non giunse in finale, venne interpretato insieme al cantante-chitarrista francese Sacha Distel.\nIl nuovo 45 giri, che aveva come retro \"Amerai\", non ebbe il successo dei due brani successivi pubblicati lo stesso anno, ossia \"L'onda\" scritto da Vito Pallavicini su musica di Al Bano, con cui prende parte il 19 settembre al Festivalbar, al Cantagiro e a Un disco per l'estate, e \"I primi minuti\". Finisce qui la collaborazione con la Columbia.\nPresso l'audioteca RAI si conserva copia di due 45 giri, con numero di catalogo (ARC-2073 e ARC-NP-2074) del 1969, stampati e mai commercializzati dalla casa discografica Arcobaleno Records, una piccola etichetta distribuita dalla Ricordi, probabilmente realizzati all'insaputa dell'artista. I brani contenuti sono \"Eravamo bambini\" (Specchia-De Paola-Chiaravalle), \"Estate mia\" (Bornice-De Paola-Chiaravalle), \"Passione\" (Zanin-Chiaravalle) e \"Pane e acqua\" (Zanin-Chiaravalle). Vennero eseguiti dalla giovane Giuni con la direzione di Franco Chiaravalle, autore di tutte le musiche.\nNel 1969 si trasferisce a Milano, che diverr\u00e0 la sua citt\u00e0 di adozione. Incontra la musicista Maria Antonietta Sisini, che per ben 36 anni sar\u00e0 la sua coautrice e produttrice, oltre che compagna nella vita.\nLa lunga gavetta e i primi successi.\nNel 1972, partecipa ai cori dell'album \"Ys\" del gruppo progressive Balletto di Bronzo. Nello stesso anno partecipa ai cori dell'album \"I mali del secolo\" di Adriano Celentano.\nSul finire del 1974, la divisione italiana dell'etichetta discografica tedesca BASF le propone di firmare un contratto. Nasce lo pseudonimo \"Junie Russo\", nome d'arte suggeritole dalla nuova casa discografica, nel tentativo di un lancio sul mercato internazionale come cantante italo-americana, e di farne anche dimenticare gli esordi come \"Giusy Romeo\".\nL'anno successivo, il singolo \"Milk of Paradise\" anticipa la pubblicazione di \"Love Is a Woman\", il primo album della sua carriera. Alla realizzazione del disco, interamente scritto in inglese, partecipano il trombettista jazz Enrico Rava (seppur non accreditato per l'usanza dell'epoca) e il tastierista Michael Logan (che ha anche collaborato ai testi e agli arrangiamenti). Tra i brani utilizzati per la promozione del disco viene scelto anche \"Carol\" - intensa dedica a un'amica morta per droga - presentata anche all'interno della trasmissione televisiva \"Adesso musica\".\nVerso la fine del 1975 escono sul mercato altri due singoli: il primo, ancora su etichetta BASF, \u00e8 una celebre cover di P. P. Arnold (\"Everything Is Gonna Be Alright\"), mentre il secondo, \"In trappola\", viene inciso con la piccola etichetta Ghibli. Quest'ultimo 45 giri vede anche l'inizio della collaborazione con Cristiano Malgioglio.\nNel 1976, la Durium, storica etichetta discografica, le offre un contratto. Esce il 45 giri \"Mai\", che Giuni Russo e Maria Antonietta Sisini firmano assieme a Malgioglio (anche lui sotto contratto con la Durium), ottenendo un discreto successo. \u00c8 l'ultima emissione discografica con il nome di \"Junie\" Russo. Successivamente la grafia del nome verr\u00e0 italianizzata per evitare eventuali storpiature nella pronuncia.\nNello stesso anno firma, in qualit\u00e0 di autrice assieme a Maria Antonietta Sisini e Cristiano Malgioglio, i brani \"Triangolo d'amore\" per Rita Pavone, \"Selvaggio\" per Iva Zanicchi e \"Shiver\" per Marie Laure Sachs, cantante dalla breve carriera musicale.\nNel 1978 Giuni Russo torna sul mercato discografico con il singolo \"Soli noi\", inciso per l'etichetta Elektra, della Warner Music Group, con il testo ancora una volta di Malgioglio. Il 45 giri viene promosso in alcune trasmissioni televisive, tra cui \"10 Hertz\", in onda sul primo canale RAI con la conduzione di Gianni Morandi e di Carla Maria Orsi Carbone, mentre nel programma Il Bingoo, trasmesso su Antennatre, furono presentati entrambi i brani del disco. Il 21 settembre dello stesso anno la cantante partecipa con \"Soli noi \"alla finale della kermesse musicale \"Free Show Estate '78\".\nTra il 1979 e il 1980, insieme a Maria Antonietta Sisini, collabora con il cantante Filipponio, per il quale compone le musiche dei brani \"Che presuntuoso questo cuore \"e \"Non \u00e8 un'ora\" (1979), mentre vennero musicati solo da Maria Antonietta \"Teatro a dieci lire\" e \"Partire oltre amore\" (1980): in quest'ultimo la Russo compare solo come vocalist.\nNel 1980 Cristiano Malgioglio propone a Giuni Russo e Maria Antonietta Sisini di comporre una canzone per Amanda Lear, il cui testo, scritto da Malgioglio, s'intitola \"Ho fatto l'amore con me\". Ed \u00e8 questa l'ultima collaborazione con il cantautore siciliano.\nNel frattempo, \"Soli noi\" viene distribuito anche in altri paesi europei: se in Italia il disco passa quasi inosservato, in Francia ottiene invece un lusinghiero riscontro, tanto che a Parigi la RCA (etichetta che cur\u00f2 l'edizione francese del disco), chiede e ottiene un incontro con la Russo, offrendole la possibilit\u00e0 di tentare la carriera oltralpe. Ma la giovane artista, scoraggiata e delusa dai precedenti insuccessi, sembra non volerne pi\u00f9 sapere di continuare la carriera discografica.\nSe non che, il chitarrista e produttore Alberto Radius, insieme a Maria Antonietta Sisini, la convincono in quello stesso periodo a registrare alcuni provini. Fra questi, Radius decide di sottoporre \"American man\" (scritto dalla stessa Russo con la Sisini) all'ascolto di Alfredo Cerruti, direttore artistico della CGD: Cerruti sembra apprezzare la personalit\u00e0 vocale della Russo, ma non si decide a metterla sotto contratto.\nL'incontro con Franco Battiato.\nSempre Alberto Radius diviene per\u00f2 artefice dell'incontro decisivo con Franco Battiato. Attorno al cantautore siciliano nasce, oltre a una grande amicizia destinata a protrarsi negli anni, un team di lavoro che porta alla realizzazione di tre brani cuciti addosso alle capacit\u00e0 vocali e interpretative di Giuni (\"Una vipera sar\u00f2\", \"Crisi metropolitana\" e \"L'addio\").\nTali brani sono nuovamente sottoposti all'ascolto della CGD, e stavolta la voce di Giuni Russo suscita l'entusiasmo di Caterina Caselli, popolarissima cantante negli anni sessanta, ora dedita all'attivit\u00e0 di manager e talent-scout presso l'etichetta discografica di famiglia.\nLe due artiste si erano gi\u00e0 incontrate nel 1967 a Castrocaro, dov'era stata proprio la Caselli a tenere a battesimo l'esordiente Giusy Romeo. Ma se in quell'occasione la popolarissima \"Casco d'oro\" si era mostrata abbastanza distante nei confronti della giovanissima vincitrice, stavolta sembra invece voler prendere in mano la situazione, manifestando l'intento di volersi occupare in prima persona del lancio di Giuni Russo, malgrado in CGD il direttore artistico sia ancora Alfredo Cerruti (che lascer\u00e0 l'etichetta l'anno successivo).\nNel 1981 la Russo firma con la CGD un contratto discografico di cinque anni per cinque album: termini abbastanza atipici tra artista ed etichetta discografica, dato che i tempi di registrazione e di promozione di un album richiedono in genere almeno diciotto mesi fra un'uscita e l'altra.\nIl primo dei long-playing realizzati \u00e8 \"Energie.\" Si tratta di un album all'avanguardia, all'insegna della sperimentazione sia per l'utilizzo della voce sia per le sonorit\u00e0 curate da Franco Battiato.\nCon Franco Battiato, Giusto Pio, Alberto Radius e Maria Antonietta Sisini, Giuni Russo trova dunque la propria dimensione artistica.\nPer il lancio del nuovo LP, la casa discografica organizza un tour promozionale presso numerose emittenti radiofoniche, nonch\u00e9 la partecipazione a varie manifestazioni musicali e trasmissioni televisive.\nIl 3, il 10 e il 17 gennaio 1982, per tre domeniche consecutive, partecipa alla manifestazione musicale \"Domenica musica - Dietro il disco\" con Franco Battiato, Gianni Morandi e tanti altri, organizzata dalla It e dalla RCA, presso il Teatro Tenda di piazza Mancini a Roma.\n\"Un'estate al mare:\" il grande successo.\nA met\u00e0 del 1982 le viene proposto un brano originale, intitolato \"Un'estate al mare\", firmato ancora da Franco Battiato. Sul finale dell'esecuzione la cantante imita anche il verso dei gabbiani con l'emissione di note particolarmente acute, dando prova della sua notevole estensione vocale.\nIl 45 giri \"Un'estate al mare\" raggiunge i vertici delle classifiche italiane, stazionandovi per oltre otto mesi. Il brano viene presentato al Festivalbar, vincendo la sezione \"Festivalbar Disco Verde\", ottenendo il Disco d'oro per le vendite. Sempre nello stesso anno la Russo vince, come rivelazione dell'anno, il popolare referendum \"Vota la voce\" indetto da Tv Sorrisi e Canzoni.\nNelle intenzioni dell'artista, \"Un'estate al mare\" avrebbe dovuto essere solamente una parentesi commerciale, per poi ritornare alla sperimentazione di \"Energie\" (1981), ma la Russo viene imprigionata nel clich\u00e9 delle hit estive a tematica balneare, soprattutto a causa delle direttive artistiche della sua etichetta discografica.\nAlla fine dell'anno viene pubblicato un altro singolo firmato da Battiato, \"Good Good Bye\" e l'artista dichiara di aver preparato l'album \"Vox\", che esce nel 1983. I brani sono stati scritti dalla stessa Giuni Russo con Maria Antonietta Sisini, Francesco Messina, Franco Battiato e Giusto Pio. L'album viene pubblicato malgrado il dissenso di Caterina Caselli, che avrebbe voluto un prodotto pi\u00f9 commerciale per sfruttare la grande popolarit\u00e0 ottenuta l'anno precedente. A ogni modo la Russo viene incontro alle esigenze della CGD, partecipando al Festivalbar con \"Sere d'agosto\". Nel disco sono da citare anche \"Abbronzate dai miraggi\" (anch'essa utilizzata per la promozione) e le raffinate \"Buenos Aires\" e \"L'oracolo di Delfi\".\nNel 1984 Giuni Russo avrebbe dovuto partecipare al Festival di Sanremo, ma la CGD annulla in extremis la sua candidatura per seguire il ritorno sulle scene di Patty Pravo, da poco sotto contratto.\nL'album \"Mediterranea\", uscito in primavera inoltrata, mette in luce un'artista in continua evoluzione, tesa a coniugare con intelligenza e visione artistica cantabilit\u00e0 e sperimentalismo, sia vocale sia strumentale. Giuni Russo vorrebbe che a trainare il disco fosse l'omonimo brano \"Mediterranea\", ma la Caselli preferisce promuovere la pi\u00f9 frivola \"Limonata cha cha cha\" come lato A del nuovo 45 giri. La Russo non pu\u00f2 che accettare tale direttiva, senza per\u00f2 nascondere la sua assoluta contrariet\u00e0.\nNell'estate del 1984 partecipa al Festivalbar presentando alcuni dei brani dall'album pi\u00f9 recente, tra cui \"Mediterranea\", \"Limonata cha cha cha\", e \"Demenzial Song\", una delle canzoni di maggior impatto comprese nel 33 giri.\nIl 10 settembre realizza un concerto live, per promuovere l'album \"Mediterranea\", al variet\u00e0 tv \"Effetto concerto\", nello Studio 1, in diretta su Antennatre, con la regia di Enzo Gatta. Il concerto venne pubblicato all'interno del cofanetto \"Mediterranea Tour\", pubblicato il 10 settembre del 2005.\nLa rottura con la CGD e il successo di \"Alghero\".\nNel 1985 Giuni Russo e Maria Antonietta Sisini scrivono il nuovo album, ma a causa delle tensioni accumulate negli ultimi periodi, la CGD non sembra particolarmente interessata al progetto. Pertanto, la pubblicazione del nuovo LP viene collocata intorno alla met\u00e0 di luglio, in un periodo nel quale sarebbe stato estremamente pi\u00f9 difficile lanciarlo, dal momento che soltanto poche settimane pi\u00f9 tardi avrebbe avuto inizio il mercato autunnale con nuove uscite. Dopo l'ennesima delusione la Russo decide, dunque, di chiedere alla CGD una liberatoria di comune accordo tra le parti affinch\u00e9 possa cambiare etichetta in quanto i suoi discografici non credono pi\u00f9 nel suo lavoro ostacolandone l'evoluzione artistica.\nInizialmente il direttore generale tenta di imporle, in cambio della suddetta liberatoria, la sottoscrizione di un documento nel quale dovrebbe dichiarare di aver rinunciato per sempre alla carriera di cantante. In un secondo momento (per paura che la cantante potesse impugnare dal punto di vista legale il contratto dell'81, definito \"capestro\"), le viene concessa una liberatoria nella quale la Russo viene esplicitamente indicata come un'artista assolutamente ingestibile cos\u00ec da scoraggiare qualsiasi etichetta a metterla nuovamente sotto contratto; altrettanto esplicitamente nella nota finale viene dichiarato che in CGD non avrebbero mai pi\u00f9 voluto avere a che fare con lei.\nL'unica casa discografica disposta a metterla sotto contratto, dopo la rottura con la CGD, \u00e8 la Bubble Record, un'etichetta minore che non pu\u00f2 pi\u00f9 assicurare a Giuni Russo la distribuzione e la visibilit\u00e0 di un importante marchio come la CGD. Ma proprio per questo motivo la Bubble Record \u00e8 fuori dai giochi di potere, dunque libera di trattare qualsiasi artista.\nNel 1986 viene finalmente pubblicato l'album \"Giuni\", registrato l'anno precedente e \"congelato\" a causa delle suddette questioni discografiche.\nL'album contiene la hit \"Alghero\", uscita anche su 45 giri, e con cui Giuni partecipa con successo al Festivalbar e anche alla kermesse canora \"Vota la voce\".\nNel 1987 esce il 45 giri \"Ragazzi al luna park\", anteprima di un secondo LP per la Bubble Record, intitolato \"Album\". Il disco contiene anche la frenetica \"Adrenalina\", cantata in coppia con Donatella Rettore: la cantautrice veneta, dopo qualche esitazione, accetta di duettare su questo brano, particolarmente adatto alla sua personalit\u00e0 artistica. \"Adrenalina\" rappresenta anche il primo duetto nella carriera di entrambe: il brano, presentato alla manifestazione Un disco per l'estate a Saint-Vincent, esce anche su disco mix.\nLa svolta artistica, la conversione religiosa e la malattia.\nNel 1988 Giuni collabora nuovamente con Franco Battiato che produce l'album \"A casa di Ida Rubinstein\" (il titolo \u00e8 ispirato al nome di Ida Rubinstein, personaggio simbolo della Belle \u00c9poque): si tratta di un lavoro dettato dalla passione per la lirica, un disco di contaminazione fra classico, pop e jazz, incentrato sull'interpretazione di arie da camera e romanze di autori quali Bellini, Donizetti, Verdi, che anticipa di qualche anno l'exploit della \"musica di confine\", all'epoca assolutamente all'avanguardia per il panorama musicale italiano, e divenuta popolare solamente negli anni novanta, attraverso altri interpreti.\nSempre nello stesso anno, la CGD immette sul mercato la raccolta \"Le pi\u00f9 belle canzoni\", contenente alcuni dei suoi maggiori successi degli anni ottanta, negando per\u00f2 le royalty alla cantante: il disco, che conta svariate migliaia di copie vendute, \u00e8 tuttora in catalogo.\nNel 1992 d\u00e0 vita alla World music arabeggiante di \"Amala\", che segna il ritorno alla Warner Music Group, acquirente della CGD. Si tratta di un album contenente due soli inediti: l'omonimo brano \"Amala\" e \"Alla spiaggia dell'amore\", dedicato a una spiaggia a forma di cuore, sita a Portobello di Aglientu, in Sardegna.\nSempre nello stesso anno, la Russo interpreta un intenso brano inedito, con soli vocalizzi, dal titolo \"Black image\", scritto dal compositore Enrico Riccardi, per la colonna sonora della serie televisiva \"Detective Extralarge\", interpretata dall'attore Bud Spencer.\nNel 1994 ritorna sulla scena musicale cimentandosi col \"canto-cabaret\" ispirato a Ettore Petrolini nell'album \"Se fossi pi\u00f9 simpatica sarei meno antipatica\". Questa apertura la porta ad allargare la collaborazione con scrittori e poeti, anche attraverso lo studio di testi sacri antichi, soprattutto le opere di San Giovanni della Croce e Santa Teresa d'Avila.\nIl disco comprende \"Strade parallele\", in duetto con Franco Battiato, nonch\u00e9 due dei brani da lei maggiormente amati quali \"La sposa\" e \"La sua figura\", un canto d'amore tratto dai testi di San Giovanni della Croce, che viene esclusa in extremis dal Festival di Sanremo 1994 dopo aver passato tutte le selezioni. Il disco testimonia l'inizio della conversione al Cattolicesimo dell'artista, che la porter\u00e0 a diventare una devota di Santa Teresa e a frequentare, da laica, il Monastero delle Carmelitane di Milano.\nSempre nello stesso anno partecipa al Premio Tenco, dove rende omaggio al cantautore ligure con la sua personale rielaborazione del brano \"Ciao amore ciao\", arrangiata da Franco Battiato.\nIl 1995 vede la sua seconda partecipazione consecutiva al Premio Tenco, dove propone i brani \"Malinconia (Ninfa gentile)\", \"Il sole di Austerlitz\", \"La sua figura\" e un intenso ed emozionante duetto con il cantante portoghese Sergio Godinho, nella sua \"La barca degli amanti\".\nA met\u00e0 dello stesso anno viene ripubblicata, per l'etichetta It-Why, la hit \"Un'estate al mare\", in tre differenti versioni remix su vinile 12\".\nIl 22 giugno 1996 partecipa al variet\u00e0 televisivo \"Il boom\", in onda su Canale 5 e dedicato agli anni cinquanta, dove offre un'interpretazione del classico \"Johnny Guitar\", lanciato nel 1954 da Peggy Lee.\nIl 23, il 24 e il 25 maggio 1997 partecipa alla gara canora televisiva \"Viva Napoli\", in onda su Rete 4 e condotta da Mike Bongiorno e Loretta Goggi, dove interpreta \"Maruzzella\" di Renato Carosone e una romanza di Gaetano Donizetti, nel suo repertorio gi\u00e0 dal 1988, intitolata \"Me voglio fa' 'na casa\".\nContemporaneamente, dopo due anni di assenza dal mercato discografico, esce un nuovo singolo contenente i brani \"Gabbiano\" e \"Fonti mobili\", anteprima dell'album \"Gelsomini d'Arabia\", che a causa di contrasti con la direzione artistica della NAR International, non verr\u00e0 pubblicato, ma i brani verranno inseriti nell'album \"Cercati in me\" del 2008.\nDa segnalare la citazione presente nel ritornello del brano \"Fonti mobili\": \u00e8 una frase tratta dal libro \"Vedute sul mondo reale\", di Georges Ivanovi\u010d Gurdjieff. L'influenza gurdjieffiana \u00e8 presente anche nel brano \"Bing Bang Being\" inserito nell'album \"Amala\", scritto da Henri Thomasson, allievo di Gurdjieff e responsabile in Italia della Scuola ispirata al suo insegnamento. L'influenza di Thomasson \u00e8 riscontrabile anche nel brano \"Il vento folle\", dove parti del testo sono tratte dal libro \"Prima dell'alba\" dello stesso Thomasson, pubblicato dalla casa editrice L'Ottava di Franco Battiato, allievo di quest'ultimo.\nSempre nel 1997, il produttore Ezio Trapani, cugino del regista Enzo Trapani, le propone di recitare in \"Verba Tango\", spettacolo di musica contemporanea e poesia nel quale canta i versi di Borges insieme al celebre attore teatrale Giorgio Albertazzi, presso la Chiesa di Santa Maria dello Spasimo di Palermo, nel quartiere marittimo della \"Kalsa\".\nIl 27 novembre 1998 festeggia i suoi trent'anni di carriera, pubblicando il suo primo album \"live\", dal titolo autobiografico \"Voce prigioniera\", che contiene brani tratti da \"A casa di Ida Rubinstein\", pi\u00f9 altre interpretazioni dal vivo. Sul retro del disco \u00e8 presente una dedica a Maria Antonietta Sisini, coautrice e produttrice di Giuni.\nDurante l'estate 1999 scopre di avere il cancro, e per un breve periodo interrompe i concerti per sottoporsi alle cure. Nel 2000, per l'etichetta Extrarecord, \"Un'estate al mare\" esce nuovamente su CD singolo e vinile 12\", con tre nuovi remix per opera del gruppo musicale italiano Novecento.\nSempre nello stesso anno, esce una raccolta pubblicata in due diverse edizioni dalle etichette Mr. Music e Dv More Records, intitolate rispettivamente \"Il meglio\" e \"Il meglio di Giuni Russo\": le due emissioni contengono nuove registrazioni dei brani storici di Giuni Russo, da lei stessa reinterpretati, con gli arrangiamenti dei Novecento.\nNell'estate del 2001, partecipa alla gara canora \"La notte vola\", in onda su Canale 5 e condotta da Lorella Cuccarini, dove dopo quindici anni decide di riproporre dal vivo il suo storico successo \"Un'estate al mare\", con un nuovo arrangiamento di Lucio Fabbri: giunge in finale classificandosi al 3\u00ba posto.\nL'11 marzo 2002, viene invitata alla trasmissione \"Cocktail d'amore\", in onda su Rai Due e condotta da Amanda Lear, dove, attraverso vari filmati e interviste, viene ripercorsa la sua carriera artistica. Durante la puntata racconta al pubblico televisivo l'ostracismo perpetrato nei suoi confronti da major discografiche per aver espresso la sua volont\u00e0 di non continuare a esercitare la sua arte nell'ambito mainstream della musica commerciale.\nIl 23 novembre 2002 pubblica il suo secondo album dal vivo, intitolato \"Signorina Romeo Live\". \"Il carmelo di Echt\", brano di Juri Camisasca, \u00e8 ispirato alla figura di Edith Stein, la carmelitana trucidata dai nazisti nelle camere a gas di Auschwitz nell'agosto 1942.\nNel giro di qualche anno, l'album diviene pressoch\u00e9 irreperibile: ne esistono soltanto un migliaio di copie, acquistate prima del suo ritiro dal mercato, finalizzato alla ripubblicazione con nuova tracklist e nuovo titolo, a ridosso del Festival di Sanremo 2003.\nGli ultimi lavori e la morte.\nNel 2003 torna al Festival di Sanremo dopo trentacinque anni, con il brano \"Morir\u00f2 d'amore\", scritto molti anni prima con Maria Antonietta Sisini e Vania Magelli; gli archi vengono scritti dal maestro Stefano Barzan, mentre l'arrangiamento \u00e8 di Franco Battiato e di Roberto Colombo. Il brano si classifica al 7\u00ba posto, ricevendo il premio per il miglior arrangiamento. La cantante si esibisce sul palco dell'Ariston priva di capigliatura e con il capo coperto da una bandana, segno dei trattamenti terapeutici dovuti alla malattia.\nIl 7 marzo esce per la Sony Music l'omonimo album \"Morir\u00f2 d'amore\", che ottiene un buon successo di vendite. Il disco \u00e8 sostanzialmente una riedizione del precedente album dal vivo, la cui scaletta viene per\u00f2 ridotta di tre tracce (\"Adeste fideles\", \"Nomadi\" e \"Il re del mondo\"), mentre vengono aggiunti quattro inediti quali \"Amore intenso, Moro perch\u00e9 non moro, Una rosa \u00e8 una rosa\" e la stessa \"Morir\u00f2 d'amore\", pi\u00f9 una nuova registrazione dal vivo: \"Il sole di Austerlitz\".\nIl 4 aprile 2003, sfruttando il passaggio sanremese, l'etichetta NAR pubblica \"Irradiazioni\", una raccolta di successi riarrangiati, e l'inedito \"Voce che grida\". Il disco, registrato nel 1997, non \u00e8 da annoverare fra la produzione ufficiale della cantante, che peraltro dichiarer\u00e0 di non apprezzarne neppure il titolo.\nNell'estate del 2003 \u00e8 tra gli ospiti della 19\u00aa edizione del Premio Rapallo Carige per la donna scrittrice, dove presenta il nuovo singolo sanremese.\nIl 1\u00ba settembre 2003 partecipa alla trasmissione canora \"Napoli prima e dopo\", dove interpreta il brano partenopeo \"Marechiaro\": sar\u00e0 questa la sua ultima apparizione televisiva.\nIl 18 ottobre 2003 si esibisce dal vivo presso il Teatro Zancanaro di Sacile, in occasione della presentazione del film \"Napoli che canta\", appena restaurato: la proiezione dell'opera viene infatti accompagnata dall'esecuzione dal vivo di un'apposita suite musicale, composta da ventidue brani della tradizione musicale partenopea; l'evento riscuote un notevole successo di pubblico e viene registrato per poi essere incluso l'anno dopo nella versione DVD di quella che sar\u00e0 la sua ultima fatica discografica.\nIl 28 novembre 2003 esce \"Demo de midi\", album che raccoglie svariati demo di brani scritti tra gli anni ottanta e novanta, molti dei quali rimasti inediti.\nIl 2 aprile 2004 esce l'album \"Napoli che canta\", che comprende la suite musicale realizzata per l'omonimo film muto girato nel 1926 da Roberto Leone Roberti, padre del regista Sergio Leone. Tra i classici inclusi nella suite musicale, compare l'inedita \"A cchi\u00f9 bella\", una poesia di Tot\u00f2 musicata dalla stessa Giuni con Maria Antonietta Sisini.\nGiuni Russo muore nella sua casa a Milano all'et\u00e0 di 53 anni, nella notte tra il 13 e il 14 settembre 2004 a causa di un cancro al cervello che combatteva da 5 anni. La cerimonia delle esequie si tiene il 15 settembre, presso il monastero delle Carmelitane Scalze, a Milano. Viene sepolta nel Cimitero Maggiore di Milano, in un campo riservato a comunit\u00e0 religiose.\nEventi postumi.\nGli omaggi e l'associazione GiuniRussoArte.\nIl 25 maggio 2005 viene costituita da Maria Antonietta Sisini l'associazione culturale \"GiuniRussoArte\", unica associazione autorizzata, senza scopo di lucro e ufficiale, con il compito di promuovere e tutelare le opere e l'immagine di Giuni Russo.\nFra le prime iniziative, l'associazione GiuniRussoArte istituisce un premio intitolato a Giuni Russo, nell'ambito del Mantova Musica Festival (tra il 1\u00ba giugno e il 5 giugno 2005), volto a incentivare la ricerca di un linguaggio a sostegno del valore culturale della libert\u00e0 di espressione musicale.\nIl 14 aprile 2006 il comune di Sorso (SS), ha intitolato alla memoria di Giuni Russo la Scuola Civica di Musica.\nIl 27 maggio 2012 il Comune di Sacile intitola la galleria del Teatro Zancanaro \u201cGalleria Giuni Russo\u201d. Alla serata di intitolazione prendono parte, fra gli altri, Franco Battiato e Mauro Coruzzi.\nL'11 ottobre 2013 il comune di Alghero ha deciso di intitolare all'artista la piazza sul colle del Balaguer, denominata Mirador Giuni Russo; la cerimonia si \u00e8 svolta il 23 aprile 2014.\nIl 12 luglio 2014, sempre la citt\u00e0 di Alghero, dedica a Giuni Russo - in occasione del decennale della sua scomparsa - la 14\u00aa edizione del Prix Corallo, con una speciale serata-tributo, a cui partecipano tra gli altri Grazia Di Michele e Lene Lovich.\nIl 19 marzo 2015, In occasione delle celebrazioni mondiali del 500\u00ba anniversario della nascita di Santa Teresa d'Avila, l'Associazione GiuniRussoArte ha organizzato il Concerto \"Giuni Russo carmelitana d'amore, incontro con Santa Teresa d'Avila\", presso la Chiesa del Monastero delle Carmelitane Scalze, Milano, ospite la cantante portoghese Dulce Ponte, che, per la prima volta, ha eseguito \"Nada te turbe\", di Giuni Russo.\nLa produzione postuma.\nIl 9 settembre 2005, a cura di Maria Antonietta Sisini, viene pubblicato un cofanetto dal titolo \"Giuni Russo Mediterranea Tour\", che racchiude la ristampa dell'album \"A casa di Ida Rubinstein\" (1988) e un DVD con la ripresa di un concerto televisivo del 10 settembre 1984, anno del \"Mediterranea Tour\".\nIl 26 settembre 2006, esce il cofanetto \"Unusual\", curato e prodotto da Maria Antonietta Sisini con la supervisione di Franco Battiato. Il tributo, oltre a un DVD in cui viene proposta una sintesi del concerto del 2001 tenuto all'Auditorium di Milano, comprende un CD con alcuni dei principali brani di Giuni Russo remixati e riarrangiati. Al progetto partecipano diversi artisti italiani e internazionali, tra i quali lo stesso Battiato, Caparezza e Toni Childs.\nIl 19 ottobre 2007 esce \"The Complete Giuni\", cofanetto antologico prodotto da Maria Antonietta Sisini, che riassume la produzione discografica di Giuni Russo dal 1968 al 2004.\nIl 16 novembre 2007 esce in DVD \"La sua figura, \"un docufilm per la regia di Franco Battiato e prodotto sempre da Maria Antonietta Sisini, che offre un ritratto artistico e umano inedito di Giuni Russo attraverso filmati d'archivio che vanno dagli esordi alle ultime apparizioni televisive, e in cui la stessa Giuni si racconta. Fra i numerosi spezzoni presenti, anche un'interpretazione dal vivo del brano \"L'addio\", alla presenza di Leonardo Sciascia, tratto dalla trasmissione televisiva \"Blitz\" (1983).\nIl 28 novembre 2008, esce su etichetta Edel Music, l'album \"Cercati in me\", prodotto sempre da Maria Antonietta Sisini. Il disco comprende undici tracce, di cui cinque inedite risalenti agli anni novanta, e sette remix, compresa una suite di tre brani con sonorit\u00e0 multietniche.\nIl 7 settembre 2009 esce per Bompiani la biografia ufficiale \"Giuni Russo. Da un'estate al mare al Carmelo\", scritta da Bianca Pitzorno e Maria Antonietta Sisini. Il libro include in allegato anche un CD con sei tracce, di cui due inedite, e la ristampa del DVD \"La sua figura\". La biografia \u00e8 stata presentata al Festival della Letteratura di Mantova, presso il Teatro Sociale: alla presentazione sono intervenuti Bianca Pitzorno e Franco Battiato, quest'ultimo autore dell'introduzione.\nIl 29 marzo 2011 esce \"A casa di Ida Rubinstein 2011\", una rivisitazione dell'album \"A casa di Ida Rubinstein\" (1988) con la produzione di Maria Antonietta Sisini e il contributo di musicisti internazionali quali Brian Auger, Uri Caine e Paolo Fresu, oltre a Franco Battiato. Il cofanetto, distribuito sempre da Edel, comprende anche un DVD con la ripresa del concerto tenuto da Giuni Russo al Teatro Manzoni di Monza il 10 luglio 1991.\nIl 17 aprile 2012, la Rhino Records (Warner), pubblica su CD gli album \"Vox\" (1983) e \"Mediterranea\" (1984), mentre una settimana dopo - a trentasette anni di distanza dalla sua uscita - esce in CD anche \"Love Is a Woman\", il primo album della sua carriera. La ristampa, distribuita da Edel e a cura di Maria Antonietta Sisini, riproduce la grafica e il suono del 33 giri originale.\nIl 27 settembre 2012 esce il brano inedito \"Para Siempre,\" lanciato in anteprima nazionale radiofonica su Radio Monte Carlo e Radio 105, anticipando l'uscita dell'omonimo cofanetto comprendente un CD contenente oltre che l'inedito, dieci cover internazionali registrate in presa diretta, di cui una in studio, il singolo \"\"Everything is gonna be alright\",\" pubblicato nel 1975.\nIl 15 ottobre 2013, esce la raccolta \"Unica\", comprendente le primissime incisioni pubblicate dal 1968 al 1978: otto dei dodici brani inclusi vengono qui pubblicati per la prima volta su CD. Per l'occasione viene realizzato anche un videoclip del brano \"Soli noi\", proiettato per la prima volta all'interno del Gay village, in occasione di una serata dedicata al paroliere Cristiano Malgioglio, autore del brano.\nIl 3 dicembre 2013 esce in versione digitale l'album \"Duets\", riedizione di \"Unusual\" (2006) con l'aggiunta del demo inedito \"Le tue parole\", prima stesura del successo sanremese del 2003, \"Morir\u00f2 d'amore\", scritto nel 1988 con Maria Antonietta Sisini e Vania Magelli.\nIl 15 maggio 2014 vengono ristampati su CD gli album \"Morir\u00f2 d'amore\", \"Demo de midi\" e \"Napoli che canta\" distribuiti da Edel Italy e il 18 novembre esce, solo in vinile, un album di demo inediti dal titolo \"Il ritorno del soldato Russo\". Prodotto da Maria Antonietta Sisini \u00e8 un lavoro che contiene nel Lato A quattro brani risalenti agli anni novanta (tra cui \"Il ritorno del soldato\" composta da Giuni Russo con Maria Antonietta Sisini, Franco Battiato e Manlio Sgalambro) e nel Lato B le primissime incisioni dell'artista.\nIl 12 febbraio 2015, per i trent'anni dalla sua composizione, esce in formato digitale \"Alghero Remix 2015\", l'unico remix ufficiale del brano Alghero. Il 18 settembre esce \"Las Moradas\", un album live del concerto tenutosi nella Basilica di San Lorenzo Maggiore a Milano il 29 dicembre 1999.\nIl 18 novembre 2016 esce \"Fonte d'amore\" una raccolta dedicata a \"Carlo Bixio\" (che negli anni ottanta rilanci\u00f2 la carriera di Giuni Russo) composta da quattro album; tre editi in passato ma mai pubblicati su CD (\"Giuni\" 1986, \"Album\" 1987, \"Il ritorno del soldato Russo\" 2014) e dal nuovo e postumo \"Sharazad\", contenente otto brani inediti prodotti da Maria Antonietta Sisini e mixati da Pino Pinaxa Pischetola.\nL'8 settembre 2017, \u00e8 stato pubblicato un nuovo lavoro discografico di inediti, dal titolo \"Armstrong\", in formato doppio CD e in vinile. Questo, \u00e8 stato anticipato dall'uscita del videoclip dell'inedito \"\"Non voglio andare via\", il 29 agosto, con protagonista l'attrice Maria Grazia Cucinotta, prodotto da Maria Antonietta Sisini e per la regia di Carlo Fenizi.\nIl 7 settembre 2020 nel canale ufficiale YouTube esce il brano inedito \"La forma dell'amore\" composto sul finire degli anni novanta da Giuni Russo e Maria Antonietta Sisini. L'arrangiamento del brano \u00e8 curato da Stefano Medioli mentre le immagini del videoclip sono state registrate da Ivan Cattaneo nel 2003."}
{"id": "45200", "revid": "212348", "url": "https://it.wikipedia.org/wiki?curid=45200", "title": "Purgatorio - Canto secondo", "text": "Il canto secondo del \"Purgatorio\" di Dante Alighieri si svolge sulla spiaggia ai piedi della montagna del Purgatorio, dove arrivano le anime per iniziare la propria espiazione; siamo all'alba del 10 aprile 1300 (Pasqua), o secondo altri commentatori del 27 marzo 1300.\nSintesi.\n\u00c8 l'alba, descritta con molti particolari astronomici e gi\u00e0 il cielo da vermiglio diventa dorato, quando ancora i due poeti si guardano intorno alla ricerca del cammino migliore da intraprendere, sulla spiaggia del monte del Purgatorio. Improvvisamente notano l'avvicinarsi di un punto luminosissimo che si muove a grande velocit\u00e0, finch\u00e9 non riconoscono un angelo che, con la sola forza delle ali eterne ed immacolate, fa avanzare l'imbarcazione nella quale sono trasportate dalla foce del Tevere fino all'isola del Purgatorio le anime destinate alla redenzione. Come i due poeti, anche le anime che approdano sono spaesate.\nLe anime si accorgono che Dante \u00e8 ancora vivo e si accalcano attorno (come la folla fa attorno ad un uomo con un ramo d'ulivo in mano, dice Dante), e fra esse lo riconosce il musico fiorentino Casella. Si abbracciano - o cercano di farlo: Dante infatti, quasi traducendo un verso del libro VI dell'\"Eneide\", esprime come inutilmente tenti di abbracciare quell'anima intangibile -; quindi Casella spiega perch\u00e9 solo ora arrivi al Purgatorio (infatti l'angelo, secondo la volont\u00e0 di Dio, non accoglie sempre immediatamente le anime dei morti: ma ora che \u00e8 iniziato il Giubileo egli le traghetta tutte). Dante, ricordandosi dei bei tempi, prega il musico di intonare una canzone che dia sollievo alla sua anima affannata dal viaggio attraverso l'Inferno. Casella intona una canzone del \"Convivio\", \u00abAmor che ne la mente mi ragiona\u00bb, con tale dolcezza che tutti rimangono estasiati ad ascoltare, ma all'improvviso irrompe Catone a rimproverare le anime e a spronare verso il cammino di redenzione loro, ma implicitamente anche Dante. La folla dopo il richiamo di Catone si disperde e torna sui propri passi.\nAnalisi del canto.\nSimile al canto precedente, la delicatissima descrizione dell'alba ci suggerisce implicitamente l'importanza del tempo nel Purgatorio, il suo essere calato in un'atmosfera in qualche modo terrena e temporale, a differenza dell'Inferno e del Paradiso: il Purgatorio infatti si trova nel mondo, ed \u00e8 destinato a finire dopo il Giudizio Universale; lo scorrere del tempo \u00e8 fondamentale in questo luogo, dal momento che da esso dipende la purgazione delle anime e la loro purificazione: vediamo poi che non solo conta il tempo effettivo dell'espiazione, ma quello che si trascorre nell'attesa di iniziare, come accade alle anime che aspettano nell'Antipurgatorio e a Casella stesso, a cui solo le indulgenze del Giubileo hanno permesso di essere accolto immediatamente dall'angelo nocchiero. Questo tra l'altro ci fornisce un'ulteriore conferma dell'anno nel quale si svolge la \"Divina Commedia\", cio\u00e8 il 1300.\nNonostante quest'attesa obbligata, nel canto \u00e8 molto presente il motivo della velocit\u00e0, soprattutto all'inizio; l'angelo appare velocissimo e altrettanto velocemente riparte, dopo che le anime si sono \"gettate\" sulla spiaggia. A questo motivo \u00e8 contrapposto invece quello della lentezza, che compare non appena le anime iniziano ad indugiare presso i poeti, finch\u00e9 non interviene Catone a rimproverarle, introducendo un altro tema che ricorrer\u00e0 spesso nel Purgatorio, e cio\u00e8 quello della sollecitudine delle anime ad espiare.\nSe le anime si erano attardate, \u00e8 perch\u00e9 trattenute dalla \"dolcezza\" del canto di Casella. Il canto che invece gli espianti devono praticare \u00e8 quello dei Salmi, come quello che appunto stavano cantando sulla barca che li trasportava: v. 46, \"In exitu Israel de Aegypto\", che invoca allegoricamente la liberazione dal peccato e dalla schiavit\u00f9 della condizione terrena attraverso il salmo sulla liberazione degli Ebrei dall'Egitto (come spiega Dante stesso nel \"Convivio\" e nell'\"Epistola a Cangrande\"). Altra spia simbolica potrebbe essere il canto solitario di Casella, contrapposto all'armonia con cui invece le anime cantavano, \"a una voce\", il salmo. Questo ci porta anche a riflettere su come la prima immagine che ci \u00e8 data di queste anime sia proprio quella del coro, dell'armonia, della solidariet\u00e0: nel Purgatorio infatti le anime sono solidali tra loro - a differenza dell'\"Inferno\", dove invece si insultano e litigano -, e solidali con Dante, qui loro eguale ben pi\u00f9 che nelle altre cantiche, come testimonia anche la ricorrenza di sorrisi, di abbracci, di cui il primo \u00e8 proprio quello tra Dante e Casella."}
{"id": "45201", "revid": "599013", "url": "https://it.wikipedia.org/wiki?curid=45201", "title": "Co", "text": ""}
{"id": "45202", "revid": "132406", "url": "https://it.wikipedia.org/wiki?curid=45202", "title": "Purgatorio - Canto terzo", "text": "Il canto terzo del \"Purgatorio\" di Dante Alighieri si svolge nell'Antipurgatorio, ove le anime dei contumaci (morti scomunicati) attendono di poter iniziare la loro purificazione; siamo nel mattino del 10 aprile 1300 (Pasqua), o secondo altri commentatori del 27 marzo 1300.\nSintesi del canto.\nL'inizio della salita - versi 1-45.\nDopo che le anime del purgatorio sono state severamente rimproverate da Catone per aver tardato il cammino di espiazione per ascoltare la canzone di Casella, Dante e Virgilio si avviano di corsa verso la montagna (e il commentatore Benvenuto ironizza stranamente su quel \"currere per illam planitiem\"). Virgilio \u00e8 ancora pieno di rimorso per l'errore che ha commesso (quello di aver ascoltato anche lui la canzone di Casella).\nDante ad un tratto vede solo la sua ombra e non quella di Virgilio, e teme che il suo maestro lo abbia abbandonato. Ma non \u00e8 cos\u00ec: infatti il maestro gli spiega che il suo corpo fu portato da Brindisi a Napoli (ossia nella sua tomba attuale). Ma soprattutto lo informa che la luce del sole, come passa per i cieli del paradiso senza trovare ostacoli, cos\u00ec passa attraverso le anime e non permette loro di fare ombra. Come poi esse, che sono immateriali, possano soffrire le pene del purgatorio e dell'inferno, questo non lo sa. Lo sa solo la virt\u00f9 divina che per\u00f2 non vuole svelarci tutto perch\u00e9 se avessimo potuto saper tutto Maria non avrebbe avuto bisogno di partorire. Molti filosofi dell'antichit\u00e0 come Platone e Aristotele tentarono di conoscere tutto e ora il loro desiderio di conoscenza \u00e8 diventato la loro pena eterna. E qui Virgilio si interrompe, e alquanto turbato (perch\u00e9 si sente chiamato in causa) non aggiunge altro.\nGli scomunicati - versi 46-102.\nDante e Virgilio arrivano finalmente alla montagna del purgatorio. Il problema \u00e8 che \u00e8 troppo ripida, cos\u00ec ripida che in confronto ad essa i dirupi pi\u00f9 scoscesi che si trovavano sulla costa della Liguria (\"tra Lerici e Turbia\") sembrano delle scale facili da salire. Impossibilitati dunque a tentare la scalata, Dante e Virgilio provano a trovare una soluzione. Virgilio prova con la sua ragione e volge gli occhi verso il basso, mentre Dante guarda verso l'alto (e \"da man sinistra\") e scorge delle anime di penitenti. Dice al maestro che, se non riesce a trovare una soluzione da solo, forse \u00e8 meglio chiedere alle anime dove la salita \u00e8 meno ripida. Virgilio e Dante si dirigono verso il gruppo dei penitenti, che il Dante narratore paragona a un gregge. Questo \"gregge\" va molto lento e si trova a una grande distanza dai poeti. Dante scopre che queste anime sono gli scomunicati.\nSi pu\u00f2 notare in questa parte del canto come il ruolo di Virgilio quale guida per il pellegrino Dante venga a mancare. In effetti, ora il poeta latino si trova in un luogo che non ha mai visitato, a causa della sua pena divina (il restare nel Limbo). Sul piano allegorico, la Ragione, rappresentata da Virgilio, man mano che si avvicina a Dio, si smarrisce sempre pi\u00f9, poich\u00e9 essa non \u00e8 stata creata per comprendere il suo mistero (che, secondo Dante, \u00e8 comprensibile solo per via diretta tramite l'estasi mistica, che prover\u00e0 infatti nell'ultimo canto del Paradiso). L'azione giusta da compiere per avvicinarsi a Dio, quindi, non \u00e8 il ragionare a testa bassa come fa Virgilio, bens\u00ec guardare verso l'alto, verso l'amore divino.\nManfredi - versi 103-145.\nTra gli scomunicati c'\u00e8 un bel giovane con due ferite, una delle quali al petto, descritto come \"biondo, bello e di gentile aspetto, ma l'un de' cigli un colpo avea diviso\". Questo bel giovane chiede a Dante se lo ha mai visto. Dante risponde di non sapere chi sia e il giovane gli racconta la sua storia. Egli \u00e8 Manfredi, figlio di Federico II e nipote di Costanza d'Altavilla. Manfredi cita la figlia Costanza, madre di Giacomo e Federico, rispettivamente re di Aragona e di Sicilia. Manfredi racconta \"orribil furon li peccati miei\" e di essere stato scomunicato da vari papi. Mor\u00ec in battaglia nel 1266 a Benevento ma in punto di morte si pent\u00ec e il Signore lo perdon\u00f2 mandandolo nel Purgatorio invece che all'Inferno. I papi invece non lo perdonarono, tanto che il \"vescovo di Cosenza\", \"incaricato da papa Clemente IV\", fece dissotterrare le sue ossa (\"Or le bagna la pioggia e move il vento\"), che furono poi trasportate a ceri spenti e capovolti, come nei funerali degli eretici, lungo il fiume Verde (identificabile secondo Benvenuto e molti altri critici moderni con il Liri o il Garigliano). \nManfredi chiede a Dante di raccontare quello che ha detto a sua figlia Costanza e di dirle che lui stesso si trova nel Purgatorio, se altro si crede nel mondo dei vivi, e di chiederle di pregare per lui, perch\u00e9 pi\u00f9 si prega per un'anima del Purgatorio pi\u00f9 il tempo di espiazione diminuisce. Con Manfredi, i credenti riescono a capire la grande bont\u00e0 di Dio che abbraccia tutti coloro che si sono pentiti in fin di vita.\nAnalisi del canto.\nL'unit\u00e0 del canto III nasce non dalla presenza costante di un solo tema, ma dalla drammatica ed insistita contrapposizione di due motivi fra di loro complementari: il sentimento amaro della disunione e quello pacificante dell'unione. La disunione emerge nel senso di solitudine e di abbandono provato nella sequenza iniziale da Dante, nell'amara malinconia di Virgilio, nel ciglio spaccato di Manfredi e nella violenza della scomunica subita dal principe svevo. Il motivo dell'unione, invece, consiste nell'importanza data al rapporto fra l'anima ed il corpo, sentiti come unit\u00e0 inscindibili in quanto il corpo \u00e8 destinato a risorgere nella gloria del cielo e a partecipare della beatitudine. Nel sentimento di unione rientrano anche l'umile disponibilit\u00e0 di Manfredi al pentimento e insieme l'infinita misericordia di Dio verso i peccatori. Questi temi che emergono dal montaggio sapiente delle varie sequenze.\nDante, quando non vede profilarsi l'ombra di Virgilio accanto alla sua, teme di essere abbandonato e si sente smarrito: questo comporta la coscienza della condizione precaria del pellegrino, che affronta una prova eccezionale e rivela il suo bisogno di protezione. Dante d\u00e0 prova cos\u00ec della propria umilt\u00e0 e anticipa la parte dell'episodio subito dopo dedicata a Virgilio. Da notare che la solitudine, la proterva affermazione di isolamento che caratterizza le anime dell'Inferno e fa parte della loro dannazione appare remota dalla condizione degli spiriti del Purgatorio. In questo luogo la sofferenza che conduce alla purificazione viene vissuta nella solidariet\u00e0 reciproca: pertanto la disunione assume un carattere estraneo alla condizione delle anime e pu\u00f2 apparire solo in quanto esperienza di chi non appartiene a questo mondo (i due pellegrini) o come ricordo di eventi terreni.\nIl modo in cui Virgilio reagisce al dubbio di Dante, il suo modo di vivere il distacco dal proprio corpo e di affrontare la questione dei corpi aerei dei penitenti, il ricordo del Limbo sono tutte prove dei limiti della ragione, ma valicano il piano simbolico e contribuiscono a dare un nuovo, dolente profilo all'umanit\u00e0 di Virgilio. Egli, in sostanza, \u00e8 il solo personaggio del canto che vive l'angoscia dell'esclusione: non solo il suo corpo non risorger\u00e0 per la gloria, e per questo egli vive l'amarezza del distacco, ma parallelamente la sua anima non potr\u00e0 mai partecipare alla salvezza e pertanto gli \u00e8 negata la prospettiva della speranza. Ma proprio questo velo di tristezza, il tono elegiaco con il quale egli esprime la sua consapevolezza conferiscono un profilo pi\u00f9 umanamente drammatico alla sua figura, che acquisisce un'affettivit\u00e0 paterna pi\u00f9 intensa. Mentre appare diverso l'itinerario di Dante, volto a una meta definitiva di salvezza, il rapporto fra l'aiutante e il protagonista si fa pi\u00f9 stretto, in quanto entrambi sperimentano la fragilit\u00e0 dei propri limiti.\nSe Virgilio infatti sperimenta e sottolinea i limiti della Ragione, di cui egli stesso \u00e8 il simbolo (\"State contenti, umana gente, al quia...\"), Dante, proprio grazie al richiamo di Virgilio compie un passaggio nel suo personale itinerario: avverte la necessit\u00e0 di superare l'esperienza stilnovistica e la filosofia del \"Convivio\", che andr\u00e0 inserita in una prospettiva pi\u00f9 alta, quella della salvezza. D'altra parte, l'amarezza di Virgilio abbraccia l'insufficienza di tutta la cultura classica, di qui il suo accenno agli spiriti del Limbo: gli antichi presunsero troppo (come gli scomunicati), affidandosi solo alla forza della ragione. La sequenza si conclude con una sorta di intervallo, che ha la funzione di passaggio alla seconda ed essenziale parte del canto; in essa l'incertezza della strada, l'incontro con la schiera degli scomunicati (\"perder tempo a chi pi\u00f9 sa pi\u00f9 spiace...\") e la similitudine delle pecorelle, accostando elementi di smarrimento ed altri di mansueta accettazione, approfondiscono il clima ascetico penitenziale.\nIl primo degli spiriti salvati con il quale Dante stabilisce un colloquio \u00e8 un grande peccatore, scomunicato dalla chiesa per le sue colpe: Manfredi di Svevia. Ma il poeta non pone la sua attenzione sugli elementi di disunione, bens\u00ec sulla misericordia di Dio, che dona gratuitamente la salvezza di fronte alla conversione sincera del cuore, compiutasi in un istante, fuori dalla dimensione umana del tempo. Il poeta, sottolineando il rapporto diretto dell'anima con Dio, tende a superare l'aspetto giuridico del comportamento della Chiesa e a vanificare la validit\u00e0 della scomunica. Ci\u00f2 rivela l'atteggiamento ideologico di Dante e trova un suo fondamento nella realt\u00e0, nella cronaca del tempo. Certo, egli ha scelto il personaggio per le sue doti di liberalit\u00e0, di cultura, per le sue convinzioni contrarie al potere ecclesiastico; ma ci\u00f2 che restituisce il fascino poetico di Manfredi \u00e8 il suo passaggio dalla superbia all'umilt\u00e0, dalla polemica al rasserenato perdono. Egli appare nella presentazione con tutti i caratteri del cavaliere (\"biondo, bello, gentile\"), ma la sua non \u00e8 una storia di trionfo guerriero, bens\u00ec di sconfitta.\nSconfitto dai suoi nemici, subisce l'umiliazione e l'esperienza del perdono, ci appare gi\u00e0 profondamente spiritualizzato. In lui restano le virt\u00f9 gentili del cavaliere, si manifesta l'affettuosit\u00e0 del padre e soprattutto si afferma l'altezza dell'umilt\u00e0. Proprio l'umilt\u00e0 di cuore l'aiuta a trascendere il risentimento, a superare la malinconia per quel suo corpo offeso e perseguitato. Il tema del corpo non \u00e8 per lui motivo di avvertire la disunione; egli sa che un giorno esso risorger\u00e0 insieme a quelli di tutti i salvati: da qui la sua elegia dolente ma contenuta; da qui il suo sorriso (\"Poi sorridendo disse...\"), che lo distingue dalla malinconia di Virgilio. Anche lui, per effetto della scomunica, era divenuto un emarginato come Virgilio e le anime del Limbo, ma l'umilt\u00e0 gli ha aperto le vie della speranza. E nella speranza trova fondamento quel suo spirito di comunione, che si dilata dal mondo ultraterreno fino a quello terreno con la riconsacrazione della famiglia, quando egli ricorda la sua santa ava Costanza, gi\u00e0 beata in cielo, e la figlia Costanza alla quale si volge il suo pensiero paterno."}
{"id": "45203", "revid": "132406", "url": "https://it.wikipedia.org/wiki?curid=45203", "title": "Purgatorio - Canto quarto", "text": "Il canto quarto del \"Purgatorio\" di Dante Alighieri si svolge nell'Antipurgatorio, dove i negligenti (che tardarono a pentirsi per pigrizia) attendono di poter iniziare la loro espiazione; siamo nel mattino del 10 aprile 1300 (Pasqua), o secondo altri commentatori del 27 marzo 1300.\nTemi e contenuti.\nIl primo balzo dell'Antipurgatorio - versi 1-54.\nParlando con Manfredi, Dante neppure si accorge del trascorrere delle ore; finch\u00e9, dopo circa tre ore (il sole aveva percorso cinquanta gradi), le anime degli scomunicati indicano a lui ed a Virgilio l'ingresso di un sentiero che porta verso l'alto.\nLa via \u00e8 stretta e molto erta; Virgilio sprona il suo protetto a non deviare il cammino e a non arrendersi almeno fino al balzo poco pi\u00f9 sopra, dove finalmente giunti possono sedersi e guardare con soddisfazione, ad oriente, l'ostacolo superato.\nSpiegazioni dottrinali di Virgilio: il corso del sole... - vv. 55-84.\nDante, ammirando lo spettacolo davanti a s\u00e9, nota con stupore che il sole si trova alla sua sinistra, ovvero a nord del punto d'osservazione (mentre a casa sua, nell'emisfero boreale e a nord del tropico del Cancro, esso si \u00e8 sempre trovato a sud). Virgilio spiega la situazione con una serie di argomentazioni astronomiche e geografiche; tra l'altro, Dante comprende di trovarsi agli esatti antipodi di Gerusalemme, sicch\u00e9 tutti i fenomeni celesti devono essere debitamente ribaltati (ivi compresa, quindi, la posizione del Sole rispetto all'equatore celeste).\n... e la natura del monte del Purgatorio - vv. 85-96.\nRispondendo a un'altra domanda, Virgilio spiega inoltre che la salita andr\u00e0 via via addolcendosi, mentre quello corrente \u00e8 invece il momento iniziale ed il pi\u00f9 ostico; perci\u00f2 si sarebbe dovuto perseverare nella salita fino a quando si sarebbe addolcita tanto da permettere un meritato riposo. Notare anche il valore allegorico: la via della redenzione all'inizio \u00e8 dura e difficile, ma pian piano diventa sempre pi\u00f9 facile con l'acquisto delle buone virt\u00f9.\nBelacqua - vv. 97-139.\nUna voce interviene a chiosare ironicamente la spiegazione della guida di Dante: \"Ma, forse, sentirai bisogno di riposarti ben prima di quel momento!\" Nascoste da un enorme masso, sulla sinistra, si trovano le anime dei negligenti, che ora aspettano di accedere al Purgatorio scontando il loro pentimento colpevolmente tardivo. Quello che aveva parlato se ne sta con la testa chiusa tra le ginocchia e le braccia che la circondano, quasi canzonando con \"corte parole\" il nuovo arrivato e la sua foga di salire; gli chiede poi ironicamente con divertita pigrizia se \"hai ben veduto come 'l sole/ da l'omero sinistro il carro mena?\". Il poeta, riconosciutolo come Belacqua, sorridendo nota come l'amico perso sia stato ritrovato nell'aldil\u00e0 senza che neppure un poco dei suoi vizi si fosse diradato. Il canto si conclude con la spiegazione dell'anima del perch\u00e9 sia costretto a restare l\u00ec e non procedere verso l'alto: inutile affannarsi, gi\u00e0 \u00e8 deciso che avrebbe dovuto aspettare l\u00ec tanti anni quanti quelli della sua vita (a meno che qualche anima pia non avesse pregato per lui, abbreviandone l'attesa). Spinto da Virgilio, Dante riprende quindi la dura ascesa.\nAnalisi del canto.\nIn questo canto viene delineandosi il compito di Dante come pellegrino, chiamato alla dura fatica (fisica, e metaforicamente anche spirituale) della scalata del Purgatorio; l'espiazione \u00e8 un cammino lungo e faticoso, specialmente nelle sue fasi iniziali. Il personaggio di Belacqua \u00e8 dunque adoperato dal poeta come avvertimento: scoraggiarsi di fronte all'enorme salita, evitando l'impegno con essa e tardando con frequenti pause e ripensamenti, \u00e8 grave colpa e sintomo di un animo indisposto alla fatica. Una colpa della quale Dante non si sente macchiato; sostenuto dalle esortazioni di Virgilio, riesce a guadagnare l'obiettivo fissato (il \"balzo\" sopra di s\u00e9) senza fermarsi e senza tentare di mutare strada, trovando persino la forza di affrontare una difficile spiegazione squisitamente scolastica (segno di un intelletto ancor pi\u00f9 infaticabile).\nIn quest'ottica, l'incontro con Belacqua, liutaio fiorentino, rappresenta un intermezzo niente affatto fine a se stesso: esso si colloca all'estremo opposto della sollecitudine idealistica di Virgilio (del resto, lui il corpo non ce l'ha...), al quale l'anima rivolge uno sfott\u00f2 tutto sommato bonario ma non infondato. Il vate ha gi\u00e0 dimostrato durante l'episodio di Casella di non essere privo di difetti, ed ora il suo desiderio di guadagnare la cima senza sostare neppure un secondo (forse dettato dalla vergogna non ancora superata?) non poteva non apparire un po' ridicolo a chi, di contro, aveva passato l'intera vita badando a non affaticarsi mai troppo.\nMa agli occhi di Dante \u00e8 evidente quale sia fra i due l'eccesso da evitare; egli infatti risponde a tono agli scherzi dell'amico, rinfacciandone la pigrizia e facendone emergere il suo status di purgante, sottolineandone il vizio che gli nega l'accesso alla via della salvezza (ed \u00e8 curioso il contrappasso dal quale la sua schiera \u00e8 colpita: l'attesa, dolce e quieta compagna di vita, ora che la via \u00e8 chiaramente indirizzata al bene supremo pur essendo la stessa di sempre non \u00e8 che una sorta di statica detenzione). La morale \u00e8 chiara: Virgilio, sempre rispettatissimo, continuer\u00e0 a guidare con sollecitudine l'ascesa; la strada va ripresa, e la negligenza accantonata, in nome di una felicit\u00e0 assoluta ancora molto lontana dal venire."}
{"id": "45205", "revid": "254059", "url": "https://it.wikipedia.org/wiki?curid=45205", "title": "Purgatorio - Canto quinto", "text": "Il canto quinto del \"Purgatorio\" di Dante Alighieri si svolge nell'Antipurgatorio, dove le anime dei morti violentemente attendono di poter iniziare la loro espiazione; siamo nel pomeriggio del 10 aprile 1300 (Pasqua), o secondo altri commentatori del 27 marzo 1300.\nSintesi.\nQuesto \u00e8 in un certo senso il canto del corpo: infatti tutto ruota attorno a questo tema. Dante d\u00e0 al corpo una grandissima importanza: come questo ha sofferto sulla terra cos\u00ec dovr\u00e0, alla fine dei tempi, godere della somma beatitudine in cielo.\nRimprovero di Virgilio - vv.1-21.\nDante, seguendo Virgilio, si allontana dalle anime dei pigri fin quando una di queste lancia un grido di meraviglia poich\u00e9 i raggi del sole non riescono a trapassare il corpo del poeta e ne proiettano l'ombra sul terreno. Alle parole del penitente Dante si volge e vede le anime guardarlo meravigliate, ma Virgilio lo richiama con una certa fermezza ricordandogli che l'uomo proteso ad un fine non deve lasciarsi distrarre ma deve perseguirlo con decisione. Dante non pu\u00f2 non accogliere l'invito del maestro, perch\u00e9 riconosce la verit\u00e0 dell'osservazione.\nI negligenti morti di morte violenta - vv. 22-63.\nDante e Virgilio si trovano nell'antipurgatorio e sulle pendici del monte incontrano una nuova schiera di anime che intona il salmo \"Miserere\". Esse sono le anime di coloro che sono morti di morte violenta e si sono pentiti solo in fin di vita. Vedendo Dante sono colte da desiderio di sapere il motivo per cui egli, essendo vivo, si trova nel Purgatorio. Virgilio, per fugare i loro dubbi, dice che Dante \u00e8 vivo. Allora le anime ansiose di essere considerate si precipitano da loro, ma Dante dice che non ha mai visto nessuna di loro, ma che \u00e8 disposto, in nome della loro pace, ad ascoltarle.\nJacopo del Cassero - vv. 64-84.\nIl primo interlocutore di Dante \u00e8 Jacopo del Cassero. Questi nacque a Fano nel 1260 e nel 1289 partecip\u00f2 alla battaglia di Campaldino, dove probabilmente conobbe Dante. Difese Bologna, citt\u00e0 di cui era podest\u00e0 (1296-97), dagli attacchi di Azzo VIII, signore di Ferrara. Nel 1298 venne eletto podest\u00e0 di Milano e per raggiungere la citt\u00e0 decise di passare da Venezia via mare per poi proseguire via terra, evitando i territori dell'avversario. Nonostante ci\u00f2, mentre si trovava nel veneziano, ad Oriago, attualmente frazione del comune di Mira, venne raggiunto dai sicari di Azzo VIII e ucciso.\nJacopo chiede a Dante, se passer\u00e0 per Fano, di ricordare ai suoi parenti di pregare per lui affinch\u00e9 il tempo da trascorrere nell'antipurgatorio finisca.\nBonconte da Montefeltro - vv. 85-129.\nUn'altra anima chiede a Dante di pregare per lei: essa appartiene a Bonconte da Montefeltro. Bonconte (in uno dei passaggi pi\u00f9 vibranti dell'intera Commedia) sottolinea che, se in vita era appartenuto alla casata dei Montefeltro, ora egli \u00e8 semplicemente se stesso, attraverso la formula \"io fui di Montefeltro, io son Bonconte\" (Vv.88); \u00e8 quindi evidente un distacco totale dalla dimensione terrena. Bonconte nacque dal conte ghibellino Guido da Montefeltro (che Dante colloca nell'inferno tra i consiglieri fraudolenti) e partecip\u00f2 alla cacciata dei guelfi da Arezzo nel 1287. Ad Arezzo fu a capo dei ghibellini contro i Senesi. Mor\u00ec nella battaglia di Campaldino nel 1289, ma il suo cadavere non fu mai trovato. Bonconte narra della sua cruenta morte e dell'invocazione a Maria per il perdono dei peccati in fin di vita. Specifica il luogo in cui mor\u00ec esangue in seguito alle ferite ricevute: nel Casentino, nel punto in cui scorre l'Archiano affluente dell'Arno.\nBuonconte ebbe in moglie una certa Giovanna, nominata nel Vv.89: \"Giovanna, o altri, non ha di me cura\".\nJacopo e Bonconte sono accomunati dal sangue, che segna l'atmosfera di estrema violenza di quegli anni. Particolare \u00e8 il ricordo di Bonconte sulla disputa avvenuta dopo la sua morte tra il diavolo e un angelo: entrambi reclamavano l'anima: l'angelo affermava che lui doveva avere l'anima perch\u00e9 Bonconte si era pentito, mentre il diavolo sosteneva che fosse un'ingiustizia perdonarlo dopo una vita trascorsa nel peccato. Il diavolo, sconfitto, vuole vendicarsi sul corpo di Bonconte. Provoca un violento temporale che fa straripare le acque che a loro volta si dirigono verso l'Arno. Il corpo viene cos\u00ec straziato dalla furia della corrente e trascinato finch\u00e9 le braccia di Bonconte, poste a forma di croce sul petto, si sciolgono.\nSpontaneo e quasi automatico il parallelo con le vicende estreme e il destino del padre: anche per Guido da Montefeltro (XXVII dell'Inferno) si accende una disputa subito dopo la morte, in quel caso tra San Francesco (Guido in vecchiaia si era \"reso\" frate) e un \"nero cherubino\". A differenza di Bonconte - salvo per una \"lagrimetta\", come beffardo dice il demonio -, Guido \u00e8 dannato all'inferno per aver dato un consiglio fraudolento a papa Bonifacio VIII, che surrettiziamente lo aveva assolto prima del peccato. Assoluzione, com'\u00e8 ovvio, non valida.\nPia de' Tolomei - vv. 130-136.\nUna terza anima chiede a Dante di pregare per lei una volta ritornato in terra: appartiene a Pia dei Tolomei, ed enuncia gentilmente e brevemente al pellegrino il luogo in cui nacque, Siena, e in cui fu uccisa, la Maremma. Allude attraverso una perifrasi al suo assassino: il marito. La donna era forse una nobile di Siena appartenente alla casata dei Tolomei, e, secondo ricostruzioni mai pienamente verificate storicamente, morta nel 1297 per mano del consorte, signore del castel di Pietra in Maremma. Sono state avanzate alcune ipotesi sul motivo dell'assassinio: alcuni storici antichi ritengono che Nello dei Pannocchieschi, il marito, l'abbia uccisa per risposarsi con Margherita Aldobrandeschi, secondo altri in seguito all'infedelt\u00e0 della moglie.\nL'unica analogia tra i personaggi \u00e8 la morte violenta subita e il pentimento avvenuto in punto di morte. Bonconte e Iacopo del Cassero sono morti in seguito a battaglie o feroci inimicizie con altri nobili, e manifestano sentimento e coinvolgimento nel raccontare la loro storia a Dante. Il periodo in cui i due hanno vissuto \u00e8 caratterizzato da lotte per il potere tra i vari signori italiani. Al contrario Pia dei Tolomei assume un tono non recriminatorio verso il suo uccisore, non sembra turbata dal fatto che prima egli la prese come sposa e successivamente la uccise. L'atteggiamento della donna nel raccontare la propria storia a Dante \u00e8 distaccato e freddo, come a sottolineare il suo completo distacco dalla vita e dal mondo terreno; \u00e8 l'unica, tuttavia, dalla quale traspare un velo di cortesia, chiedendogli di farle il favore di ricordarla in terra solo dopo essersi riposato dal lungo viaggio.\nAnalisi.\nIl canto, attraverso i tre personaggi che allinea, presenta un quadro impressionante della violenza sanguinosa che macchia ogni luogo e ogni situazione, dalla pi\u00f9 ovvia violenza politica e militare a quella, pi\u00f9 nascosta ma altrettanto tragica, che si svolge in famiglia. Le accuse ai colpevoli, bench\u00e9 espresse senza toni veementi, non mancano: da \"quel da Esti\" (v. 77), ossia il signore di Ferrara che perseguita Jacopo del Cassero, allo sposo omicida di Pia de' Tolomei. Un altro e diverso colpevole viene additato da Bonconte, nel suo racconto drammatico degli estremi istanti di vita: la natura sconvolta, che con le acque dei fiumi in piena trascina il corpo fino a sciogliere le braccia che aveva stretto in croce come ultimo segno della fiducia in Dio, \u00e8 strumento del demonio che, ribellandosi vanamente all'angelo che salva l'anima, pentitasi in extremis, esercita il suo dominio sul corpo di Bonconte.Il canto \u00e8 costruito intorno al tema del pentimento che, bench\u00e9 tardivo, \u00e8 tuttavia tale da indurre Dio alla misericordia; a questo si collega il tema della preghiera, pronunciata dalle anime in coro (\u00e8 appunto il \"Miserere\") e della richiesta che tutte le anime fanno a Dante di ricordarle tra i viventi: cos\u00ec Jacopo ai vv. 70-72 e Bonconte al v. 89.\nQuesto canto, nel quale si inserisce anche un diretto motivo autobiografico (la battaglia di Campaldino del 1289, alla quale Dante partecip\u00f2), si potrebbe anche considerare, proprio per il sangue e la violenza che descrive, una sorta di preparazione al canto VI, nel quale Dante pronuncia una durissima invettiva contro l'Italia tutta, segnata dall'ingiustizia e dalla prepotenza."}
{"id": "45207", "revid": "742538", "url": "https://it.wikipedia.org/wiki?curid=45207", "title": "Tasso di scolarit\u00e0", "text": "Il tasso di scolarit\u00e0 \u00e8 un indicatore statistico del sistema dell'istruzione\ned ha come obiettivo primario quello di misurare indirettamente per una determinata popolazione\ndi riferimento la percentuale di giovani che si iscrivono ad una scuola.\nConfrontando il numero di iscritti a scuola con la popolazione giovanile\npermette di fare confronti tra territori o gruppi di numerosit\u00e0 diversa.\nDefinizione.\n\u00c8 definito a livello operativo come il rapporto tra il numero di iscritti nelle scuole\ne il numero di giovani nell'et\u00e0 tipica per tali scuole.\nformula_1\nL'et\u00e0 di riferimento dipende dal sistema d'istruzione.\nIn Italia si utilizza solitamente\ndove l'et\u00e0 indicata si riferisce agli anni compiuti al 31 dicembre dell'anno in cui comincia l'anno scolastico o accademico.\nAbitualmente il dato sulla popolazione deriva dalla statistica sulla popolazione residente\ncon riferimento al 31 dicembre o al 1\u00ba gennaio.\nConsiderato che solitamente per l'inizio del proprio curriculum scolastico si guarda all'anno di nascita e molto meno\nal mese, di fatto l'et\u00e0 di riferimento coincide con gli anni di nascita\nEsempio per la scuola elementare nell'anno scolastico 2002/2003: \ncosicch\u00e9 il tasso di scolarit\u00e0 delle elementari per il 2002/03 \ndivide gli iscritti, che sono nati quasi tutti negli anni 1992, 1993, 1994, 1995 e 1996,\ncon i residenti di questi anni di nascita.\nTasso generico e tasso specifico.\nIl tasso generico solitamente fa riferimento ad un livello scolastico ed un determinato territorio, che pu\u00f2 essere una provincia, una regione, uno Stato ma anche entit\u00e0 superiori come l'Unione europea. Comunque dovrebbe trattarsi di un territorio che ha un'offerta dell'istruzione la pi\u00f9 completa possibile.\nVengono considerati tassi specifici soprattutto quelli che distinguono caratteristiche demografiche\ndella popolazione: \nViene considerato a volte come specifico anche il tasso calcolato per territori\nmolto ristretti potenzialmente con offerta educativa limitata, come per esempio per comune.\nIn tutti i casi \u00e8 necessario avere a disposizione sia per il dato sugli iscritti che per il dato sulla popolazione,\nuna distinzione per sesso, et\u00e0, cittadinanza o residenza. Per la popolazione sempre e comunque pure l'et\u00e0.\nCaratteristiche e limiti.\nIl numeratore e il denominatore fanno riferimento a due popolazioni leggermente differenti:\nL'iscrizione non implica una frequenza delle lezioni, pertanto con il passare delle settimane potrebbe\ncalare il numero di coloro che - dopo essersi iscritti - continuano a frequentare. Soprattutto\nin assenza di obbligo scolastico o elevata evasione dello stesso\nla data di rilevazione degli iscritti risulta determinante.\nIn presenza di obbligo scolastico e bassissima evasione dell'obbligo stesso \nil tasso di scolarit\u00e0 supera praticamente sempre il valore del 100% e di fatto\nmisura non pi\u00f9 il livello di scolarit\u00e0 ma la percentuale media di bocciature\nnegli ultimi 5 anni (3 nel caso della scuola media).\nIn presenza di fenomeni migratori che coinvolgono giovani in et\u00e0 scolastica\nvi possono essere differenze dovute al fatto che i giovani vengono iscritti \na scuola molto prima che vengano registrati tra la popolazione residente,\ncosicch\u00e9 il tasso di scolarit\u00e0 pu\u00f2 risultare molto pi\u00f9 alto (o basso)\ndi quanto avviene nella realt\u00e0.\nIn presenza di una insufficiente offerta scolastica vi pu\u00f2 essere un importante\nfenomeno di pendolarismo scolastico, per cui il numero di giovani residenti\nche si iscrive in una scuola di un'altra zona pu\u00f2 causare un notevole\nabbassamento del tasso di scolarit\u00e0."}
{"id": "45211", "revid": "767487", "url": "https://it.wikipedia.org/wiki?curid=45211", "title": "Eccitone", "text": "Un eccitone \u00e8 una quasiparticella che descrive lo stato eccitato di un solido o pi\u00f9 in generale, di un sistema della materia condensata. In un isolante o in un semiconduttore, pu\u00f2 essere visto come uno stato legato di un elettrone e di una lacuna, interagenti mediante la forza di Coulomb.\nL'eccitone \u00e8 un sistema che presenta molte analogie con l'atomo di idrogeno. Il protone dell'atomo di idrogeno o il nucleo degli atomi idrogenoidi sono sostituiti dalla lacuna nell'eccitone. La complicazione rispetto all'atomo di idrogeno o idrogenoide risulta dal fatto che nell'eccitone i costituenti elementari si muovono non nel vuoto, ma nel mezzo costituito da tutti gli altri elettroni del sistema. Questi ultimi agiscono nel senso di schermare l'interazione attrattiva fra l'elettrone e la lacuna. Il risultato \u00e8 un'energia di legame molto pi\u00f9 piccola e una dimensione molto maggiore rispetto all'atomo di idrogeno. Ulteriore effetto \u00e8 giocato dalla massa efficace dei costituenti immersi nel materiale, in generale diversa dalla massa nuda dell'elettrone.\nLa formazione di un eccitone pu\u00f2 essere provocata dall'assorbimento di un fotone: un elettrone viene cos\u00ec eccitato dalla banda di valenza a quella di conduzione, lasciando una lacuna di carica positiva nella banda di valenza, alla quale \u00e8 attratto per mezzo della forza di Coulomb. L'eccitone risulta dal legame tra l'elettrone e la sua lacuna; questo comporta che l'eccitone abbia un'energia leggermente minore rispetto alla coppia non correlata elettrone-lacuna.\nLa funzione d'onda e le energie degli eccitoni possono essere calcolate risolvendo l'equazione di Bethe-Salpeter. Quest'ultima fornisce inoltre informazioni sull'interazione degli eccitoni col campo elettromagnetico (fotoni), permettendo di calcolare ad esempio lo spettro di assorbimento ottico.\nClassificazione.\nGli eccitoni possono essere analizzati in due casi limite, che dipendono dalle propriet\u00e0 del materiale in questione.\nEccitoni di Wannier-Mott.\nNei semiconduttori, la costante dielettrica \u00e8 generalmente grande, e ci\u00f2 comporta che vi sia un effetto di schermo che tende a ridurre l'interazione coulombiana tra elettroni e lacune. Il risultato \u00e8 un eccitone di Wannier-Mott (cos\u00ec denominato da Gregory Wannier e Nevill Francis Mott), che ha un raggio molto pi\u00f9 grande del passo reticolare del cristallo. Quindi, l'effetto del potenziale cristallino pu\u00f2 essere incorporato nelle masse efficaci dell'elettrone e della lacuna, e a causa della massa minore e dell'interazione coulombiana schermata, l'energia di legame \u00e8 solitamente molto minore di quella dell'atomo di idrogeno, tipicamente dell'ordine del meV.\nEccitoni di Frenkel.\nQuando la costante dielettrica di un materiale \u00e8 molto piccola, l'interazione coulombiana tra l'elettrone e la lacuna diviene molto forte e gli eccitoni tendono a essere molto pi\u00f9 piccoli, dello stesso ordine di grandezza della cella elementare del cristallo (o di una molecola, come nel fullerene), cos\u00ec l'elettrone e la lacuna si trovano nella stessa cella. Questo \u00e8 un eccitone di Frenkel (cos\u00ec denominato da Yakov Frenkel), di energia dell'ordine di 1 eV.\nAltre tipologie.\nDa un altro punto di vista, un eccitone pu\u00f2 essere pensato come uno stato eccitato di un atomo o di uno ione, eccitazione che si propaga da una cella del reticolo all'altra.\nSpesso le coppie elettrone-lacuna hanno a disposizione pi\u00f9 bande possibili, e questo fa s\u00ec che nello stesso materiale possano formarsi diversi tipi di eccitone. Un eccitone pu\u00f2 formarsi anche con elettroni o lacune in bande a energie molto alte, come \u00e8 stato osservato in esperimenti a due fotoni con risoluzione temporale del femtosecondo.\nSulle superfici di un materiale possono osservarsi i cosiddetti \"stati immagine\", dove la lacuna \u00e8 all'interno del solido e l'elettrone nel vuoto esterno. Queste coppie elettrone-lacuna possono muoversi solo lungo la superficie.\nL'eccitone oscuro (dark exciton) costituisce uno stato possibile del sistema, ma l'eccitazione di tale stato da parte del campo elettromagnetico, di un fotone, ha probabilit\u00e0 nulla. Eccitoni oscuri, pertanto, non si manifestano come picchi nello spettro di assorbimento ottico del sistema. L'eccitone oscuro presenta analogie con la transizione proibita.\nDinamiche.\nLa probabilit\u00e0 che una lacuna scompaia (cio\u00e8 che un elettrone vi si ricombini) \u00e8 limitata dalla difficolt\u00e0 di perdere l'energia in eccesso, e cos\u00ec gli eccitoni possono avere una vita relativamente lunga (tempi di vita fino a diversi millisecondi sono stati osservati nell'ossido rameoso).\nUn altro fattore limitante la probabilit\u00e0 di ricombinazione \u00e8 la sovrapposizione spaziale delle funzioni d'onda dell'elettrone e della lacuna (grossolanamente, la probabilit\u00e0 per l'elettrone di scontrarsi con la lacuna). Questa sovrapposizione \u00e8 minore per elettroni e lacune leggeri, e per stati idrogenoidi altamente eccitati.\nL'eccitone pu\u00f2 anche muoversi nel solido. Con questa energia cinetica addizionale, l'energia totale dell'eccitone pu\u00f2 risultare anche maggiore del gap di banda.\nInterazioni.\nCon altre particelle.\nGli eccitoni sono la principale origine dell'emissione di luce nei semiconduttori a bassa temperatura, nei quali l'energia termica \"kT\" \u00e8 minore dell'energia di legame dell'eccitone (mentre a pi\u00f9 alte temperature si pu\u00f2 osservare la ricombinazione di portatori liberi all'energia corrispondente alla banda proibita). Nei materiali a banda proibita indiretta la ricombinazione dovr\u00e0 avvenire con l'emissione o l'assorbimento (ad alta \"T\") di un fonone.\nL'esistenza di stati eccitonici pu\u00f2 essere dedotta dallo studio dell'assorbimento di luce con energia pari all'energia dell'eccitone stesso. Gli eccitoni sono osservabili chiaramente a energie inferiori a quella della banda proibita di una quantit\u00e0 pari all'energia di legame dell'eccitone stesso; sono tuttavia in grado di modificare l'assorbimento del materiale anche a energie di poco superiori a quella della banda proibita. Questo \u00e8 il motivo per il quale il gap ottico di un semiconduttore non corrisponde esattamente al gap elettronico.\nTra eccitoni.\nA condizione che l'interazione sia attrattiva, un eccitone pu\u00f2 legarsi con altri eccitoni per formare un \"bieccitone\", analogo a una molecola di idrogeno. Se viene raggiunta un'alta densit\u00e0 di eccitoni in un materiale, essi possono interagire fra loro per formare un fluido elettrone-lacuna, uno stato osservato nei semiconduttori a gap indiretto.\nInoltre, gli eccitoni sono particelle a spin intero obbedienti alla statistica di Bose-Einstein al limite di bassa densit\u00e0. In alcuni sistemi, dove le interazioni sono repulsive, \u00e8 previsto che uno stato condensato di Bose-Einstein sia lo stato fondamentale; questo comportamento non \u00e8 stato ancora osservato a causa dell'influenza di fattori come il disordine del materiale, il breve tempo di vita dell'eccitone (minore del tempo di ri-termalizzazione) e la bassa densit\u00e0 di eccitoni."}
{"id": "45212", "revid": "125605030", "url": "https://it.wikipedia.org/wiki?curid=45212", "title": "NBA Most Valuable Player Award", "text": "L'NBA Most Valuable Player Award \u00e8 il premio conferito dalla National Basketball Association al miglior giocatore della \"regular season\".\nIl premio fu assegnato per la prima volta nella stagione 1955-1956. Il \"NBA MVP\", come \u00e8 comunemente abbreviato, fu istituito in onore di Maurice Podoloff, primo presidente della NBA, che vi lavor\u00f2 nel periodo tra il 1946 ed il suo ritiro nel 1963, tanto che i vincitori ricevono un trofeo denominato appunto \"Maurice Podoloff Trophy\". Il giocatore con pi\u00f9 riconoscimenti \u00e8 Kareem Abdul-Jabbar (6 premi) vinti con le maglie dei Milwaukee Bucks e Los Angeles Lakers."}
{"id": "45213", "revid": "62004", "url": "https://it.wikipedia.org/wiki?curid=45213", "title": "Buffalo Braves", "text": ""}
{"id": "45216", "revid": "2039709", "url": "https://it.wikipedia.org/wiki?curid=45216", "title": "Pareidolia", "text": "La pareidolia o illusione pareidolitica (dal greco \"\u00e8id\u014dlon\", \"immagine\", col prefisso \u03c0\u03b1\u03c1\u03ac \"par\u00e0\", \"vicino\") \u00e8 l'illusione subcosciente che tende a ricondurre a forme note oggetti o profili (naturali o artificiali) dalla forma casuale.\nFenomeno.\n\u00c8 la tendenza istintiva e automatica a trovare strutture ordinate e forme familiari in immagini disordinate; l'associazione si manifesta in special modo verso le figure e i volti umani. Classici esempi sono la visione di animali o volti umani nelle nuvole, la visione di un volto umano nella luna (il \"sembiante della luna\") oppure l'associazione di immagini alle costellazioni. Sempre alla pareidolia si pu\u00f2 ricondurre la facilit\u00e0 con la quale riconosciamo volti che esprimono emozioni in segni estremamente stilizzati quali le emoticon.\nSi ritiene che questa tendenza, che \u00e8 un caso particolare di apofenia, sia stata favorita dall'evoluzione, poich\u00e9 consente di individuare situazioni di pericolo anche in presenza di pochi indizi, ad esempio riuscendo a scorgere un predatore mimetizzato. La pareidolia consente spesso di dare una spiegazione razionale a fenomeni apparentemente paranormali, quali le apparizioni di immagini su muri o la comparsa di \"fantasmi\" in fotografie.\nEsiste in Giappone, a Chichibu, il singolare museo privato \"Chinsekikan\" (\"corridoio di rocce curiose\"), una galleria di rocce naturali che assomigliano a facce umane, chiamate \"jinmenseki\". Talora, anche la forma di alcune nuvole pu\u00f2 rendere l'illusione che esse abbiano la forma di un oggetto, di un animale o di una persona.\nPareidolia acustica.\nUn fenomeno analogo alla pareidolia (una sorta di \"pareidolia acustica\") si verifica anche per le percezioni uditive, quando si crede di sentire suoni, parole o frasi significative in rumori casuali, come quelli ottenibili da registrazioni eseguite al contrario. \nNumerose leggende riguardo a presunti messaggi satanici inclusi in canzoni rock ed heavy metal (ad esempio, il caso di \"Stairway to Heaven\" dei Led Zeppelin o di \"Revolution 9\" dei Beatles) sono spesso da attribuirsi semplicemente a questo fenomeno, amplificato da fan o organizzazioni religiose e in alcuni casi addirittura sfruttato a scopi commerciali dall'industria discografica.\nVisione artificiale.\nIllusioni pareidolitiche possono essere generate anche tramite programmi di visione artificiale, come \"Deep Dream\" di Google. Questi programmi tentano di interpretare il contenuto di un'immagine e, tramite diverse reiterazioni del proprio algoritmo, potenziare i pattern riconosciuti esasperandoli. Un altro caso di possibile pareidolia \u00e8 quello dei volti di Belmez."}
{"id": "45217", "revid": "2012720", "url": "https://it.wikipedia.org/wiki?curid=45217", "title": "Polaritone", "text": "Un polaritone \u00e8 una quasiparticella risultante dall'accoppiamento di un fotone con una oscillazione o una eccitazione che porta un dipolo elettrico o magnetico, come ad esempio con un fonone (vibrazione reticolare delle posizioni atomiche), un eccitone (vibrazione della carica elettronica di stati lacuna positiva - carica negativa) o un plasmone (oscillazione della densit\u00e0 elettrica del plasma degli elettroni non legati in banda di conduzione) o un magnone. Essendo ad esempio l'eccitone a sua volta una quasiparticella a carattere bosonico, ed essendo il fotone un bosone, l'eccitone polaritone ha le caratteristiche di un bosone.\nCondensato di polaritoni.\nLa condensazione di Bose-Einstein \u00e8 un fenomeno quantistico a catena che porta la maggior parte delle particelle a carattere bosonico di un sistema in uno stesso stato finale, a partire da differenti stati iniziali. \u00c8 strettamente collegata a fenomeni come la superconduttivit\u00e0 e la superfluidit\u00e0.\nNel 2006 alla Scuola politecnica federale di Losanna per la prima volta \u00e8 stato creato un condensato di Bose-Einstein di eccitoni polaritoni alla temperatura di 19 K. Sono in corso esperimenti per raggiungere tale condizione a temperatura ambiente. Il carattere di superfluidit\u00e0 \u00e8 stato osservato a temperatura ambiente nel 2016 da Lerario et al., al CNR NANOTEC Istituto di Nanotecnologia, usando una mcirocavit\u00e0 ottica contenente uno strato attivo organico capace di supportare polaritoni basati su eccitoni di Frenkel stabili.\nArchiviazione dati.\nNel dicembre 2012 al Caltech \u00e8 stato annunciato che attraverso polaritoni plasmonici di superficie che concentrano la luce in uno spazio ristretto si potr\u00e0 memorizzare una quantit\u00e0 di dati pari a 50TB per pollice quadrato."}
{"id": "45222", "revid": "123072330", "url": "https://it.wikipedia.org/wiki?curid=45222", "title": "Guglielmo di Occam", "text": "Biografia.\nNacque nel villaggio di Ockham, nel Surrey, intorno al 1288. Detto il \"Venerabilis Inceptor\" (venerabile principiante), ma anche \"Doctor Invincibilis\", entr\u00f2 nell'ordine francescano in giovane et\u00e0, studi\u00f2 all'Universit\u00e0 di Oxford fra il 1307 e il 1318, intraprendendo l'insegnamento, in seguito, nella medesima universit\u00e0. Nel 1324 ad Avignone fu accusato di eresia dal Cancelliere dell'universit\u00e0 di Oxford, John Lutterell, che aveva estratto una lista di cinquantasei articoli dal \"Commento alle Sentenze\"; il pontefice Giovanni XXII nomin\u00f2 una commissione d'inchiesta composta da sei membri che esamin\u00f2 cinquantuno sue enunciazioni teologiche.\nDopo un primo rapporto, giudicato non abbastanza severo, ne fu redatto un secondo nel quale 7 articoli furono condannati come eretici, 37 dichiarati falsi, 4 ritenuti ambigui o temerari o ridicoli, 3 non censurati. Nonostante questo giudizio la condanna formale da parte di Papa Giovanni XXII, per motivi sconosciuti, non fu mai pronunciata. Ad Avignone, dove soggiorn\u00f2 per quattro anni, conobbe Michele da Cesena, il ministro generale dell'ordine francescano, che condivideva con lui l'idea che le comunit\u00e0 cristiane potessero avere in uso dei beni ma mai possederli, secondo la dottrina della povert\u00e0 evangelica, un'idea radicale contraria a quanto sosteneva il papato. Di conseguenza, per evitare la \"reprimenda\" del papa, nel maggio 1328 Guglielmo si ritir\u00f2 a Pisa, dove entr\u00f2 al seguito dell'imperatore Ludovico il Bavaro al cui fianco si era schierato nella controversia tra l'Impero e il Papato.\nL\u00ec arriv\u00f2 la scomunica da parte del papa, dopo la quale Guglielmo decise di seguire l'imperatore andando con lui a Monaco di Baviera, seguito anche da Michele da Cesena, con il quale continu\u00f2 la polemica contro la Chiesa. Morto l'imperatore e il generale francescano, Guglielmo mor\u00ec nel 1347. La lettera di Papa Clemente VI dell'8 giugno 1349 che autorizza Il Ministro Generale dell'Ordine dei Frati Minori eletto nel Capitolo di Verona del giugno 1348 in sostituzione di Michele da Cesena a concedere il perdono a \"Guilelmus de Anglia\" non si riferisce a Guglielmo di Occam, ma ad un suo compagno che restitu\u00ec il sigillo dell'Ordine e si sottomise all'autorit\u00e0 papale.\nIl pensiero.\nGuglielmo, nella disputa tra papa, imperatore e i nuovi poteri delle monarchie nazionali e delle citt\u00e0, che si ponevano spesso allo stesso livello dei poteri \"universalistici\" di papa e imperatore, si oppose sia alle tesi ierocratiche di Bonifacio VIII, sia a quelle della laicit\u00e0 dello Stato di Marsilio da Padova. Secondo lui autorit\u00e0 religiosa e civile dovevano essere nettamente separate perch\u00e9 finalizzate a scopi diversi, cos\u00ec come diversi erano i campi della fede e della ragione.\nOccam \u00e8 convinto dell'indipendenza di fede e ragione e porta alle estreme conseguenze quella linea di pensiero che aveva gi\u00e0 perseguito Duns Scoto; ovvero le verit\u00e0 di fede non sono per nulla evidenti e la ragione non le pu\u00f2 indagare; solo la fede, dono gratuito di Dio, pu\u00f2 illuminarle; ma se tra Dio ed il mondo non possiamo porre alcun legame, se non la pura volont\u00e0 di Dio, ne consegue che l'unica conoscenza \u00e8 la conoscenza dell'individuo. Se la conoscenza non \u00e8 universale ma dell'individuo, ne consegue:\nAl suo nome si \u00e8 ispirato Umberto Eco per il personaggio Guglielmo da Baskerville, protagonista del romanzo \"Il nome della rosa\".\nEtica e teologia.\nCentro del pensiero di Occam \u00e8 il volontarismo, la concezione secondo cui Dio non avrebbe creato il mondo per \"intelletto e volont\u00e0\" (come direbbe Tommaso d'Aquino), ma per sola volont\u00e0 e dunque in modo arbitrario, secondo la sua imperscrutabile volont\u00e0, senza n\u00e9 regole n\u00e9 leggi, che ne limiterebbero, secondo Occam, la libert\u00e0 d'azione.\nNe consegue che anche l'essere umano \u00e8 del tutto libero, e solo questa libert\u00e0 pu\u00f2 fondare la moralit\u00e0 dell'uomo, i cui meriti o demeriti non possono in alcun modo influenzare la libert\u00e0 di Dio. La salvezza dell'uomo non \u00e8 quindi frutto della predestinazione, n\u00e9 delle opere dell'uomo; \u00e8 soltanto la volont\u00e0 di Dio che determina, in modo del tutto inconoscibile, il destino del singolo essere umano. Questa posizione di Occam, che riprende e porta alle estreme conseguenze la concezione volontaristica gi\u00e0 propria di Duns Scoto, anticipa per alcuni aspetti la riforma protestante di Martin Lutero; conseguenza del pensiero di Occam, infatti, \u00e8 la negazione del ruolo di mediazione fra Dio e l'uomo che la Chiesa si \u00e8 attribuita.\nIl papa \u00e8 fallibile e non pu\u00f2 attribuirsi alcun potere, n\u00e9 temporale (l'impero, infatti, esiste da tempo pi\u00f9 remoto, rispetto alla Chiesa, e non discende dal Papa ma direttamente da Dio), n\u00e9 spirituale, giacch\u00e9 la sola possibilit\u00e0 per l'uomo di salvarsi deriva dalla grazia divina. Nel \"Dialogus\" sostenne come l'imperatore fosse superiore alle leggi, ma sottoposto al proprio popolo, il quale, nel caso in cui egli non rispettasse il principio dell'equit\u00e0 naturale era autorizzato a disubbidirgli. La delega che il popolo dava all'imperatore nell'esercitare il potere era quindi vincolata al suo buon operato e non assoluta.\nCon Marsilio da Padova queste tesi furono tra i fondamenti del potere statale inteso in senso moderno.\nIl rasoio di Occam.\nSulla base di questa premesse, Occam applica il tradizionale principio medievale di semplicit\u00e0 della natura per eliminare tutto ci\u00f2 che contrasta col volontarismo: vanno quindi superati, perch\u00e9 superflui e astratti, concetti come \"essenza\" e \"legge naturale\". Si tratta dell'applicazione del principio economico dell'eliminazione dei concetti superflui per spiegare una realt\u00e0 intesa volontaristicamente: \u00e8 mediante questo procedimento, sinteticamente definito il \"rasoio di Occam\", che l'intelletto umano pu\u00f2 e deve liberarsi di tutte quelle astrazioni che erano state ideate dalla scolastica medievale.\n\"Frustra fit per plura quod potest fieri per pauciora\", ma anche (sebbene non reperibile in tale forma negli scritti di Occam) \"entia non sunt multiplicanda praeter necessitatem\", sono le massime che costituiscono l'espressione lapidaria del cosiddetto \"rasoio di Occam\" che riassume, semplificando il concetto al massimo, il principio del valore della spiegazione pi\u00f9 semplice, che infine si riduce al primato dell'individuo, come unica realt\u00e0 su cui poggia tutto il sistema della conoscenza.\nDisputa sugli universali.\nCoerente con la conclusione soprariportata (\"entia non sunt multiplicanda\") \u00e8 anche la sua posizione nella disputa sugli universali, all'interno della quale \u00e8 considerato il pi\u00f9 importante esponente piuttosto del terminismo che del concettualismo e del nominalismo, dottrina contrapposta al tomismo e allo scotismo.\nApplicando la dottrina della suppositio, secondo cui i termini hanno l'unico scopo di indicare qualcosa di reale, ma esterno e differente da loro (essi cio\u00e8 sono segni del tutto convenzionali, che stanno in luogo delle cose), Occam conclude che l'universale altro non \u00e8 che un termine, e quindi la sua unica realt\u00e0 \u00e8 nella condivisione universale nell'uso di quel certo termine anzich\u00e9 altri (ovvero \"post-rem\").\nI termini possono essere quindi categorematici, cio\u00e8 esprimere predicati come uomo e animale, o sincategorematici, cio\u00e8 utili per svolgere connessioni (ad esempio ogni e ciascuno); oppure assoluti, o connotativi; essi in ogni caso sono \"intentiones\", cio\u00e8 atti intenzionali della coscienza con cui essa adopera un segno per indicare una determinata cosa di cui \u00e8 accertata l'esistenza. Ne consegue la falsit\u00e0 di tutti quei termini che stanno a indicare cose inesistenti; la logica terministica di Occam assume quindi il ruolo, in quanto logica formale, di assicurare la validit\u00e0 delle proposizioni, ma solo la conoscenza empirica potr\u00e0 poi verificare le stesse alla prova dei fatti e assicurare il collegamento fra i nomi e la realt\u00e0 cui essi fanno segni.\nAll'applicazione rigorosa della logica terministica e dell'empirismo consegue la critica di Occam ai concetti di causa e sostanza, elementi basilari della metafisica tradizionale. Anche in questo caso si tratta di termini apparentemente universali, che per\u00f2 stanno in luogo di realt\u00e0 inesistenti: empiricamente infatti l'ente consiste di molteplici qualit\u00e0, ma non \u00e8 nulla di diverso dalle qualit\u00e0 stesse; non esiste un sostrato, una sostanza, al di fuori di ci\u00f2 che di quell'ente si pu\u00f2 predicare. Ugualmente, seppure empiricamente ci sembra che una certa successione di fatti ci permetta di concludere l'esistenza di una causa distinta dai suoi effetti, in realt\u00e0 non c'\u00e8 alcuna certezza che questa causa sia unica e universale.\nLa gnoseologia.\nNella sua teoria della conoscenza Occam sostiene, ispirandosi a Giovanni Duns Scoto, che si possa parlare di due forme di conoscenza: intuitiva e astrattiva.\nLa prima pu\u00f2 essere:\nLa seconda non vuole definire l'esistenza o meno di una cosa, poich\u00e9 essa si limita a dirci come una cosa sia. Inoltre questo tipo di conoscenza deriva dalla conoscenza intuitiva, visto che \u00e8 impossibile avere una conoscenza astratta di qualcosa se prima non se ne abbia avuta l'intuizione.\nLa realt\u00e0, pertanto, secondo Occam, viene conosciuta empiricamente, attraverso la conoscenza intuitiva immediata, mentre gli universali vengono conosciuti attraverso la conoscenza astratta ovvero attraverso la rappresentazione che di essi fa la mente, ma non hanno esistenza reale. Per la sua scarsa fiducia nella ragione umana, e per l'esaltazione della conoscenza sensibile, egli si presenta come principale esponente della crisi del pensiero scolastico medievale, caratterizzato, invece, da una grande fiducia nella capacit\u00e0 dell'uomo di comprendere la realt\u00e0 mediante l'uso della facolt\u00e0 razionale.\nIl pensiero politico.\nIl \"Venerabilis Inceptor viae modernae\" (\"venerato iniziatore del nuovo modo di fare filosofia e teologia\") ha esteso le proprie concezioni anche alla politica, suo ultimo campo di ricerca. Il suo pensiero era basato su tre grandi principi applicabili sia alla filosofia e all'etica, sia alla teologia ed all'ecclesiologia:\nNel \"Breviloquium de principatu tyrannico\" (Breve discorso sul governo tirannico), \"tyrannicus\" \u00e8 riferito al principato papale irrispettoso dei diritti dell'imperatore, i cui poteri sono stati concessi da Dio e non semplicemente permessi. Pi\u00f9 precisamente Occam individua due modalit\u00e0 di concessione dei poteri temporali all'impero:\nCon questo \u00e8 garantita l'autonomia del potere temporale nei confronti di quello spirituale. Sul piano biblico viene pi\u00f9 volte ricordato da Occam il fatto che n\u00e9 Ges\u00f9, n\u00e9 gli apostoli hanno mai accusato Erode, Ponzio Pilato o Nerone di usurpazione di giurisdizione: Cristo non \u00e8 venuto per abolire o diminuire i potenti del suo tempo, pur essendo egli stesso re (cfr. Gv 18,36).\nNon si pu\u00f2 concludere con certezza che questo entrare in difesa dei diritti altrui - diritti garantiti dall'amore indiscriminato di Dio per tutti gli uomini e tutte le creature, e dalle leggi assiomatiche della libert\u00e0, della povert\u00e0 e della semplicit\u00e0 evangeliche - costituisca il fondamento francescano su cui poggiano le teorie occamiste. Senz'altro esse motivano, per\u00f2, la sua lotta contro le teorie di una papale \"plenitudo potestatis\": anche la famosa allegoria sole-papa/luna-imperatore viene contraddetta dal Nostro, il quale, pur ammettendo la contrapposizione maggiore/minore (Occam ha un'altissima considerazione del potere spirituale e delle funzioni proprie della Chiesa; in questo senso, e solo in questo senso, li considera d'importanza maggiore), non concede ai curialisti, difensori della pienezza del potere papale, l'argomento secondo il quale la luna avrebbe origine dal sole.\nAll'Impero viene riconosciuta piena autonomia nel campo temporale e Occam lo difende a \"penna tratta\" dall'ingerenza del potere spirituale. Alla \"plenitudo potestatis\" dei curialisti di Avignone viene contrapposta la legge della libert\u00e0 evangelica, la quale sola basta a legittimare il potere imperiale.\nDio stesso gi\u00e0 nell'AT (cfr. Gen 14,22-23, 2 Cron 36,22-23) rispetta i diritti di re e faraoni (diritto di propriet\u00e0 e autorit\u00e0 legittima) e concede aiuti e benefici anche agli infedeli (cfr. Gen 3,16: validit\u00e0 e liceit\u00e0 del matrimonio fra infedeli).\nCentrale nell'argomentazione occamista \u00e8 la teoria della concessione per diritto divino e per estensione a tutto il genere umano del dominio comune (cfr. Gen 1,27-29) sulle cose inanimate, le piante e gli animali. Questo dominio \"in communi\" garantisce il diritto alla sopravvivenza e ad una vita dignitosa e pu\u00f2 essere ristretto solo in caso di necessit\u00e0. A questo dominio, a loro volta, sono ancorate due \"potestates\", o diritti fondamentali:\nVi sono per\u00f2 anche altre concessioni divine quali la vita, la salute, la moglie, i figli e l'uso della ragione. Come premesso questi diritti sono divini e conferiti a tutti gli uomini, fedeli o infedeli, e quindi inalienabili, \"sine necessitate\". La clausola di necessit\u00e0 si riferisce sempre a gravi crimini o alla tirannia. L'uomo pu\u00f2 dunque far uso dei beni temporali a proprio vantaggio e istituire \"rectores\" che lo governino in base al retto uso della ragione. Su questa concezione del diritto imperiale si fonda la pari dignit\u00e0 dell'impero nei confronti della Chiesa e la loro complementarit\u00e0 nella gestione e salvaguardia, all'interno di un'autonomia funzionale, del bene comune temporale e spirituale, scopo di entrambe le istituzioni. Occam non abbraccia per\u00f2 la teoria di un Marsilio da Padova sulla suddivisione dei poteri, bens\u00ec vede un impero autosufficiente, ma in relazione con la Chiesa. La Chiesa, quindi, gode unicamente di un diritto casuale (non regolare) d'ingerenza (per esempio per richiedere da parte dei fedeli il proprio sostentamento); l'impero dal canto suo potr\u00e0 vigilare (anche qui per\u00f2 solo per diritto casuale) a che la Chiesa svolga la propria missione di salvezza.\nL'ormai famoso rasoio di Occam \"Non sunt moltiplicanda entia sine necessitate\" non lo troviamo in questa formulazione nei suoi scritti, bens\u00ec nella seguente \"Frustra fit per plura quod potest fieri per pauciora\" (si fa inutilmente con molte cose ci\u00f2 che si pu\u00f2 fare con poche cose), pi\u00f9 precisa se dalla pura speculazione ci rivolgiamo anche alle sue applicazioni ecclesiologiche o politiche. Occam parte da un profondo rispetto del \"dominium in communi\" concesso da Dio a tutti gli uomini, dal quale procedono le \"potestates\" e gli altri diritti di cui sopra. Costruendo le proprie teorie politiche su questa base non ritiene possibile un'estensione del potere papale a detrimento di quanto Dio ha concesso agli uomini. Estensione significa moltiplicazione dei privilegi e delle eccezioni, delle leggi e delle istanze intermediarie tra Dio e gli uomini, in modo da poter interferire maggiormente negli affari imperiali. Occam preferisce ai molti i pochi diritti della Chiesa in campo politico e accusa apertamente il papa e i curialisti di quattro eresie:\nSe il rasoio taglia i poteri papali, rinforza quelli imperiali garantendone l'autonomia nei confronti dell'arbitrio papale. Occorre dunque correlare di eccezioni il contestatissimo versetto di Mt 16,19 \"Quodcumque ligaveris super terram, etc.\"; infatti questo enunciato, pur essendo stato proferito \"generaliter\", non possiamo in alcun modo intenderlo \"generaliter sine omni exceptione\". Le eccezioni o limitazioni al potere papale nei confronti dell'Impero sono perlomeno tre, tre nuove incisioni apportate alla \"plenitudo potestatis\":\nQuel \"modus nimis onerosus et gravis in ordinando\" \u00e8 la formulazione che troviamo nel \"Breviloquium de principatu tyrannico\" e che meglio esprime ci\u00f2 che qui abbiamo definito \"rasoio politico di Occam\": rispettare il diritto prestabilito da Dio, limitare il proprio potere allo stretto necessario, trovare le modalit\u00e0 giuste per esprimere il potere legittimo. Si ribadisce comunque il diritto-dovere all'obiezione ed alla critica, quando diritti e libert\u00e0 di terzi vengono calpestati con le parole del Salmo 23, \"proiciamus a nobis iugum ipsorum\".\nOpere.\nL'edizione di riferimento delle opere filosofiche (7 volumi) e teologiche (10 volumi) \u00e8 \"William of Ockham: Opera philosophica et theologica\", a cura di Gideon G\u00e1l et alii, St. Bonaventure, New York, The Saint Bonaventure University Press, 1967\u201388.\nLe opere politiche, tranne il \"Dialogus\", sono state edite in 4 volumi da H. S. Offler et alii, \"William of Ockham\", Manchester, Manchester University Press, voll. 1\u20133]; Oxford, Oxford University Press, vol. 4, 1940-97. Di seguito sono indicate le opere principali (tra parentesi la data di composizione, quando \u00e8 nota).\nRiferimenti.\nIl supercomputer Occam del Centro di Competenza sul Calcolo scientifico C3S dell'Universit\u00e0 degli Studi di Torino prende il nome dal principio di problem-solving descritto da Guglielmo di Occam."}
{"id": "45225", "revid": "120647191", "url": "https://it.wikipedia.org/wiki?curid=45225", "title": "John Conway", "text": "Fu anche autore dell'algoritmo Doomsday, un metodo di calcolo del giorno della settimana di una determinata data, passata o futura.\nBiografia.\nNato e cresciuto a Liverpool, Conway trascorse met\u00e0 della sua carriera accademica all'Universit\u00e0 di Cambridge prima di trasferirsi negli Stati Uniti, nel New Jersey, dove occup\u00f2 il posto di John von Neumann all'Universit\u00e0 di Princeton fino al pensionamento.\nNel 2000 ricevette il Premio Leroy P. Steele per l'insegnamento della matematica.\n\u00c8 morto l'11 aprile 2020 all'et\u00e0 di 82 anni, vittima della pandemia di COVID-19."}
{"id": "45226", "revid": "599", "url": "https://it.wikipedia.org/wiki?curid=45226", "title": "John H. Conway", "text": ""}
{"id": "45227", "revid": "729019", "url": "https://it.wikipedia.org/wiki?curid=45227", "title": "PowerPC G4", "text": "Il PowerPC G4 \u00e8 un microprocessore RISC a 32 bit appartenente alla famiglia dei processori PowerPC. \u00c8 utilizzato nei computer Apple Macintosh. In particolare nei PowerBook G4, nella seconda generazione \"Sunflower\" degli iMac, negli eMac, nella terza generazione degli iBook, e nei computer desktop Power Macintosh G4 di Apple, AmigaONE di Eyetech e Pegasos di Genesi.\nLa maggior parte della progettazione del G4 \u00e8 stata svolta dalla Motorola in stretta collaborazione con Apple. Il nome si riferisce alla quarta generazione di processori PowerPC sviluppati da Motorola. IBM, il terzo partner del progetto PowerPC decise di non partecipare alla progettazione del G4 per divergenze sulla progettazione dell'unit\u00e0 di calcolo vettoriale integrata nella CPU. Questa unit\u00e0 di calcolo \u00e8 chiamata AltiVec. \u00c8 un'unit\u00e0 di calcolo a 128 bit dedicata al calcolo vettoriale, nella documentazione tecnica di Apple viene chiamata \"Velocity Engine\".\nDescrizione.\nGrazie all'unit\u00e0 AltiVec il G4 \u00e8 in grado di eseguire quattro operazioni in virgola mobile a singola precisione o un'operazione a 16 bit di precisione per ciclo di clock. L'unit\u00e0 \u00e8 superscalare, infatti \u00e8 in grado di eseguire fino a due operazioni contemporaneamente per ciclo di clock. Questo fa capire che questa unit\u00e0 forniva un notevole vantaggio prestazionale al G4 rispetto ai processori x86 prodotti da Intel o AMD. Il principale difetto di questa tecnologia era che le applicazioni andavano ricompilate per la tecnologia AltiVec e quindi le applicazioni vecchie non erano in grado di avvantaggiarsene.\nMotorola introdusse un supporto migliore della tecnologia SMP dei processori G4. Sebbene gi\u00e0 i processori PowerPC G3 erano predisposti per il SMP l'implementazione di G3 sacrificava le prestazioni e era complessa da utilizzare su una scheda madre. La realizzazione del SMP su G4 era decisamente pi\u00f9 snella ed efficace e introduceva una modalit\u00e0 di trasferimento dati tra CPU molto efficiente.\nUn ulteriore incremento delle prestazioni \u00e8 derivato dalla nuova unita ALU a 64 bit derivata dal processore 604. I processori G3 hanno un ALU a 32 bit quindi le operazioni in virgola mobile vengono eseguite in due cicli di clock, cosa non pi\u00f9 necessaria sui processori G4.\nProduzione.\nIl primo processore della serie G4 \u00e8 stato il MPC 7400. \u00c8 stato presentato nel gennaio del 1999 e aveva frequenze di funzionamento comprese tra 350 e 500\u00a0MHz. Il chip contiene 10.5 milioni di transistor ed \u00e8 stato prodotto da Motorola utilizzando una tecnologia a 0.20\u00a0\u00b5m. Il chip di silicio occupa un'area di 83\u00a0mm\u00b2 e utilizza delle interconnessioni al rame.\nNel 1999 Motorola annunci\u00f2 di non poter rispettare le specifiche dichiarate. I chip che riusciva a produrre non erano in grado di funzionare alle frequenze dichiarate. Apple fu costretta a ridurre la frequenza dei Power Mac G4 portandoli dai 400, 450 e 500\u00a0MHz annunciati a 350, 400 e 450\u00a0MHz. Questa perdita di prestazioni dei processori irrit\u00f2 Apple e questa decise di rivolgersi a IBM per ottenere dei processori a frequenza elevata.\nIn un\u2019epoca avveniristica come il 1999 per\u00f2, i computer Apple ebbero difficolt\u00e0 a competere sul piano delle prestazioni coi computer IBM-compatibili, dato che questi funzionavano a frequenze sensibilmente pi\u00f9 elevate dei Power Mac G4. Ci\u00f2 spinse Apple a migliorare i Power Mac rilasciandone versioni biprocessore che sfruttando il SMP potevano rivaleggiare con i computer WinTel corrispondenti. Fu in quel periodo infatti che Apple lanci\u00f2 la campagna pubblicitaria \"Two brains are better than one\" (due cervelli sono meglio di uno) volta a convincere gli utenti che i suoi computer biprocessore potevano tranquillamente competere con i computer basati su Intel 80x86 a frequenze superiori.\nVarianti del G4.\nA partire dal 2004, il pi\u00f9 veloce processore G4 utilizzato da Apple \u00e8 il MPC 7447A, funzionante a 1.5\u00a0GHz e 1.67\u00a0GHz, impiegato negli ultimi Macintosh portatili dotati di CPU PowerPC.\nNel frattempo Apple aveva gi\u00e0 abbandonato il G4 in favore dei PowerPC G5 prodotti da IBM per i propri computer desktop (iMac e Famiglia Power Macintosh).\nA partire dal 2006, Apple ha infine abbandonato i processori G4 in favore dei processori Intel 80x86. Prima dell'annuncio ufficiale di Apple, le voci di corridoio pronosticavano l'utilizzo di processori prodotti da IBM, evoluzione del PowerPC G5 o eventualmente dei processori derivati dai PowerPC prodotti da Freescale. I processori Freescale derivano dal G4 ma, oltre a integrare molta componentistica nella CPU e quindi a rendere pi\u00f9 economica la progettazione di schede madri, risolvono il problema principale del G4: la frequenza del bus di sistema. I G4 hanno un bus 167\u00a0MHz che tende a rallentare il processore. Sebbene molti affermino che un bus cos\u00ec lento mortifica le prestazioni dell'unit\u00e0 AltiVec, Motorola ha dimostrato che nelle situazioni reali questo non accade, essendo la larghezza di banda sufficiente.\nUn metodo per risolvere i problemi dei bus del G4 \u00e8 quello di dotarlo di una linea di comunicazione con la memoria di tipo veloce e utilizzando un gestore della memoria integrato della scheda madre.\nDopo che Apple ha abbandonato l'architettura PPC, e dopo l'interruzione della produzione degli AmigaONE di prima generazione a causa della carenza dei chip Northbridge Articia di MAI Technologies (e recente passaggio di questi ultimi alla CPU PWRficient di PASemi), nonch\u00e9 l'interruzione della produzione di schede madri Pegasos II, non vi sono al momento in produzione motherboard di tipo desktop facenti uso di questa CPU."}
{"id": "45228", "revid": "729019", "url": "https://it.wikipedia.org/wiki?curid=45228", "title": "PowerPC G3", "text": "PowerPC G3 \u00e8 il nome dato alla terza generazione di processori PowerPC.\nIl G3 \u00e8 un microprocessore a 32 bit di tipo RISC come tutta la famiglia di processori PowerPC. Viene utilizzato nei computer Apple Macintosh, in particolare nelle serie PowerBook G3, nei multicolori iMac, negli iBook e in alcuni sistemi desktop, tra cui nei Power Macintosh G3, e anche nei computer desktop AmigaONE e Pegasos.\nIl G3 \u00e8 stato creato in due versioni differenti, derivate dalla serie PPC 603: il PPC 740 e il PPC 750. Il PPC 740 \u00e8 leggermente pi\u00f9 veloce del processore Pentium II anche se consuma il 20% di potenza in meno. Derivato dal PPC 740, il PPC 750 ha un veloce canale di accesso alla memoria cache L2, per consentire un miglioramento delle prestazioni.\nLe prime versioni prodotte da Motorola, usavano un processo di fabbricazione basato sull'alluminio. Questo processo limitava la velocit\u00e0 massima a 400 MHz. Le successive versioni prodotte da IBM utilizzavano una tecnologia pi\u00f9 avanzata che consentiva velocit\u00e0 di 500 MHz e oltre con successivi affinamenti. I processori della serie G3 non erano predisposti per il SMP infatti la progettazione di un computer con pi\u00f9 di un processore \u00e8 stato un lavoro lungo e difficile. La serie successiva, i processori PowerPC G4 introdussero il supporto al SMP e resero la progettazione di unit\u00e0 multiprocessore un lavoro molto meno complesso.\nLa ridotta dimensione fisica e le ridotte richieste di potenza resero i processori G3 dei componenti ideali per la realizzazione di portatili. Apple smise di produrre macchine con processori G3 il 22 ottobre 2003."}
{"id": "45229", "revid": "599", "url": "https://it.wikipedia.org/wiki?curid=45229", "title": "John Horton Conway", "text": ""}
{"id": "45231", "revid": "729019", "url": "https://it.wikipedia.org/wiki?curid=45231", "title": "PowerPC G5", "text": "In informatica PowerPC G5 \u00e8 il nome dato al PowerPC 970, ai PowerPC 970FX, ai PowerPC 970GX e PowerPC 970MP.\nSi tratta di processori a 64 bit della famiglia PowerPC sviluppati da IBM, che li ha presentati nel 2002, utilizzati come CPU nei computer Power Mac G5 e negli iMac G5 di Apple Computer.\nIl PowerPC 970 \u00e8 costruito utilizzando una tecnologia a 130\u00a0nm e il PowerPC 970FX \u00e8 costruito utilizzando una tecnologia a 90\u00a0nm.\nIl microprocessore \u00e8 formato da 58 milioni di transistor.\n\u00c8 basato sui processori Power4 sviluppati da IBM e include una unit\u00e0 di calcolo AltiVec.\nUna caratteristica degna di nota del PowerPC G5 \u00e8 la capacit\u00e0 di eseguire nativamente codice a 32 bit senza una riduzione delle prestazioni.\nSeguendo le precedenti convenzioni, Apple ha rinominato il processore PowerPC 970 in G5, dato che si tratta della quinta generazione di un processore PowerPC.\nApple ha presentato le prime macchine nel giugno 2003 ma appena si \u00e8 reso disponibile il processore PowerPC 970FX ha convertito la sua linea di computer a questo processore, principalmente per problemi di carattere energetico.\nEssendo il 970FX sviluppato con una tecnologia a 90\u00a0nm dissipa una potenza inferiore al 970 e quindi si pu\u00f2 utilizzare a frequenze pi\u00f9 elevate.\nApple, nelle macchine PowerMac G5, ha utilizzato i PowerPC G5 in configurazione Dual, con processore singolo dual-core con frequenza da 2,0 e 2,3\u00a0GHz e in configurazione Quad, con due processori PowerPC G5 dual-core a 2,5\u00a0GHz.\nI processori G5 sono stati utilizzati anche nei server Xserve a frequenze di 2,0, 2,3\u00a0GHz e negli iMac G5 con frequenze di 1,9 e 2,1\u00a0GHz.\nIl successore del GameCube di Nintendo, il Nintendo Wii utilizza una variante del G5 chiamato IBM Broadway.\nIBM ha sviluppato il processore 970MP con nome in codice di \"Antares\".\nIl PowerPC 970MP \u00e8 dotato di due processori integrati nello stesso contenitore e funziona a una frequenza di 2,5\u00a0GHz.\nQuesto chip utilizzer\u00e0 inizialmente la tecnologia a 90\u00a0nm, per migrare poi verso quella a 65\u00a0nm.\n\u00c8 stato l'ultimo processore PowerPC usato da Apple nei suoi computer prima della migrazione ai processori Intel."}
{"id": "45236", "revid": "455046", "url": "https://it.wikipedia.org/wiki?curid=45236", "title": "Parco naturale regionale di Bracciano-Martignano", "text": "Il parco naturale regionale di Bracciano-Martignano \u00e8 un'area naturale protetta del Lazio istituita nel 1999.\nTerritorio.\nIl parco si sviluppa su un territorio di circa 202km\u00b2 a cavallo fra le province di Roma e Viterbo. Nel territorio del parco ricadono il lago di Bracciano ed il lago di Martignano, nonch\u00e9 tre aree SIC e un sito UNESCO.\nComuni.\nComprende i territori di:\nAmbiente.\nFauna.\nLa presenza di laghi, boschi, pascoli, coltivi, fa s\u00ec che la fauna del Parco sia particolarmente ricca. \n\"Uccelli\" - Il territorio del Parco costituisce la seconda zona umida nel Lazio, per quantit\u00e0 di uccelli acquatici svernanti, dopo il parco Nazionale del Circeo. Sono state infatti individuate 162 specie di uccelli, 79 delle quali nidificanti. Tra le pi\u00f9 significative: il fistione turco (Netta rufina), una rara anatra tuffatrice orientale, presente soprattutto nel lago di Martignano, con valori molto elevati anche a livello nazionale; la moretta tabaccata (Aythya nyroca) e la strolaga mezzana (Gavia arctica). \n\"Mammiferi\" - La popolazione di mammiferi risulta particolarmente significativa per la presenza del gatto selvatico (Felis sylvestris), e della lepre italica (Lepus corsicanus). Notevole la presenza di specie introdotte, come il daino (Dama dama), il muflone (Ovis musimon) e soprattutto il cinghiale (Sus scrofa), tutte e tre possibili prede del lupo (Canis lupus) di cui \u00e8 stata pi\u00f9 volte segnalata nelle zone limitrofe al territorio del Parco una popolazione stabile nel territorio dei comuni di Veiano, Barbarano Romano e Civitella Cesi. \nVideo.\nNel 2019 Rai Cultura in collaborazione con il MiBAC, ha prodotto un documentario dedicato ai 5 siti italiani iscritti come patrimonio naturale nella lista del Patrimonio Mondiale in cui sono presenti tra gli interventi anche quelli del direttore e del responsabile del servizio vigilanza del Parco naturale regionale di Bracciano-Martignano.\nAd aprile 2020 Linea verde ha dedicato una puntata al Parco."}
{"id": "45238", "revid": "1272592", "url": "https://it.wikipedia.org/wiki?curid=45238", "title": "Snoopy", "text": "Snoopy \u00e8 uno dei personaggi principali dei fumetti della celebre striscia a fumetti \"Peanuts\", creata da Charles M. Schulz. \u00c8 il cane di Charlie Brown. Snoopy cominci\u00f2 la sua vita nelle strisce come un cane ordinario ma, col passare del tempo, si trasform\u00f2 nel personaggio pi\u00f9 dinamico delle strisce e in uno dei pi\u00f9 famosi personaggi di fumetti del mondo. Il personaggio \u00e8 ispirato a uno dei cani che Schulz ha posseduto durante l'infanzia.\nIl personaggio.\nSnoopy fece la sua prima apparizione nella striscia il 4 ottobre 1950, due giorni dopo la nascita della serie. Ebbe un nome il 10 novembre e inizialmente questo doveva essere \"Sniffy\", ma l'autore rinunci\u00f2 poich\u00e9 era gi\u00e0 stato utilizzato in un'altra serie a fumetti. Prima di scegliere definitivamente Snoopy come nome, Schulz voleva chiamarlo \"Spike\", il nome del suo stesso cane. Successivamente, \"Spike\" fu il nome dato a un fratello di Snoopy che vive nel deserto.\nSnoopy \u00e8 l'ultimo nato di una cucciolata di otto cani presso l'Allevamento della Quercia (\"Daisy Hill Puppy Farm\" nell'originale). Charlie Brown non \u00e8 stato il primo e unico padrone di Snoopy. Dopo aver ricevuto una lettera da una misteriosa Lila, il cane parte da casa per un viaggio sostenendo che lei ha bisogno di lui. Si scopre quindi che Lila era la sua precedente padrona, e Snoopy sta andando a trovarla in ospedale.. Charlie Brown tuttavia non era al corrente dell'esistenza di una precedente padrona, fatto che gli viene spiegato da Linus dopo il ritorno di Snoopy dall'ospedale.\nSnoopy debutta nella striscia come un cane normale, ma col tempo ne diventa uno dei personaggi pi\u00f9 dinamici. Essendo un cane, non pu\u00f2 parlare ed emette raramente dei suoni udibili, ma pensa tantissimo. Gli unici che sono in grado di leggerne i pensieri sono gli altri animali, in special modo il suo amico intimo, l'uccellino Woodstock. Nonostante ci\u00f2, Charlie Brown e gli altri sono sempre al corrente di tutti i suoi pensieri e delle sue idee, anche se non in maniera consapevole.\nUna delle prime stranezze di Snoopy \u00e8 stata il suo dormire sul tetto della cuccia, piuttosto che dentro di essa. Ma le stranezze della cuccia di Snoopy non si limitano a questo, in essa trovano ricovero fra l'altro un Van Gogh, un tavolo da biliardo, un affresco raffigurante la storia della civilt\u00e0 (realizzato da Linus nel soffitto della nuova cuccia dopo che un incendio ha distrutto la precedente), una biblioteca, un televisore e molto altro. In particolare, si pu\u00f2 trasformare, nelle fantasie oniriche di Snoopy, in un Sopwith Camel, il caccia della I Guerra Mondiale con cui lui, \"asso dell'aviazione\", combatte contro il Barone rosso (solitamente, venendone sconfitto).\nNelle prime apparizioni Snoopy camminava a quattro zampe, ma dal 1956 ha iniziato a camminare su due zampe, come un essere umano (spesso tenendo sulla testa la sua scodella). Ma sa anche ballare, pattinare, giocare a pallacanestro, e non bisogna dimenticare che Snoopy \u00e8 anche uno dei componenti della squadra di baseball di Charlie Brown, dove gioca come interbase (da ricordare che stava per eguagliare il record di home run di Babe Ruth, sfumato perch\u00e9 Charlie Brown si fece eliminare).\nStando sempre sul tetto della sua cuccia rossa, Snoopy sa anche leggere (gli piace Guerra e Pace, ma per non affaticarsi ne legge non pi\u00f9 di una parola al giorno), e scrivere (usando una macchina per scrivere portatile) improbabili componimenti, che per\u00f2 non trovano mai un editore disposto a pubblicarli.\nSnoopy non sopporta i gatti (sostiene infatti che \u00ab\"sono le erbacce del prato della vita\"\u00bb), e quello dei vicini \u00e8 un suo arci-nemico. Il gatto dei vicini (dall'inquietante nome di \"Secondo Conflitto Mondiale\") non compare mai direttamente nella striscia, ma si vedono sulla cuccia gli effetti delle sue tremende zampate. Un altro personaggio che non si vede mai, per il quale Snoopy nutre invece rispetto e timore reverenziale, \u00e8 il \"Grande Bracchetto\" (una sorta di strana autorit\u00e0 canina). Peraltro per un breve periodo \u00e8 Snoopy stesso il Grande Bracchetto, e Woodstock il suo segretario. In tale occasione riesce a impersonare un manager affaccendato e stressato (\u00ab\"Oggi ho preso centoventi decisioni... tutte sbagliate!\"\u00bb), prima di abbandonare tutto per rifugiarsi da Piperita Patty.\nTra i suoi passatempi preferiti vi sono il tendere agguati a Linus per sottrargli l'amata coperta e tirare di boxe contro Lucy con un unico guantone fissato al naso, unico avversario capace di tenerle testa. Ogni tanto Frieda cerca di convincerlo ad assecondare la sua natura canina ed andare a caccia di conigli, ma lui preferisce correre avanti ad avvertirli del pericolo.\nSchulz \u00e8 riuscito a creare un personaggio che ora \u00e8 di fama mondiale, tanto da arrivare ad un livello di commercializzazione estremamente alto. Si pu\u00f2 infatti trovare la sua effigie su molti prodotti commerciali di uso quotidiano: tazze, materiale scolastico, vestiti, coprisedili, portacellulari ecc. Sono molte le persone che addirittura se lo fanno tatuare sul proprio corpo.\nRelazione con gli altri personaggi \"Peanuts\".\nCharlie Brown.\nNonostante spesso mostri un atteggiamento sprezzante nei riguardi del suo padrone (non si ricorda mai il suo nome, infatti lo chiama spesso \"Bambino dalla testa rotonda\"), Snoopy gli \u00e8 sempre stato fedele. Un esempio \u00e8 quando ha aiutato Charlie Brown a recuperare la sua palla da baseball autografata che gli era stata sottratta da un bullo, il quale lo stava sfidando a combattere per riaverla.\nLucy.\nSnoopy spesso cerca di baciare Lucy sulla guancia (ed a volte ci riesce), ma quest'ultima impazzisce perch\u00e9 ha paura dei germi dei cani. Queste azioni l'hanno spesso portata fare dispetti a Snoopy.\nLinus.\nSnoopy spesso cerca di rubargli la coperta, di conseguenza iniziano a lottare ma Snoopy ne esce spesso vincitore. Tuttavia in molte strisce Linus si rivolge amichevolmente a Snoopy.\nSally Brown.\nCome Lucy, Sally non si preoccupa pi\u00f9 di tanto per Snoopy e spesso lo chiama \"stupido bracchetto\". Sally di solito si lamenta quando suo fratello le chiede di dare da mangiare a Snoopy ogni volta che si trova lontano da casa. Nelle primissime strisce, quando Sally \u00e8 ancora molto piccola, lei e Snoopy giocano insieme. Negli anni successivi, Sally cerca l'aiuto di Snoopy per i compiti di scuola: Snoopy l'ha aiutata a ottenere un \u201cA\u201d in un tema su \u201cI nostri Amici Animali\". In una striscia utilizza Snoopy come \u201carma\u201d per aiutarla a proteggersi dai bulli nel parco giochi (Snoopy avrebbe dovuto abbaiare ad alta voce a tutti coloro che minacciavano Sally), ma si conclude in un disastro quando Snoopy vede una sua ex fidanzata e si mette a correrle incontro, abbandonando Sally e lasciandola \u201cmassacrare\u201d dai bulli.\nWoodstock.\nWoodstock \u00e8 un uccellino giallo che divenne rapidamente migliore amico e compagno di Snoopy. Woodstock parla in un linguaggio cinguettato che solo Snoopy pu\u00f2 capire.\nAlter ego.\nMolti dei momenti memorabili dei \"Peanuts\" sono legati al sogno di Snoopy di fare lo scrittore (di cui peraltro nessun editore vuol pubblicare gli scritti). Il suo immutabile \"incipit\" \"Era una notte buia e tempestosa...\" proviene dalla novella \"Paul Clifford\", scritta nel 1830 da Edward George Bulwer-Lytton. E lo Snoopy scrittore \u00e8 stato certamente caro a Schulz, che lo ha scelto per dare il suo addio ai lettori (pubblicato il 13 febbraio del 2000).\nMa lo scrittore \u00e8 solo uno dei suoi moltissimi \"alter ego\", primo fra tutti il pilota della prima guerra mondiale detto anche \"l'asso della prima guerra mondiale\". Per questo personaggio indossa sciarpa ed occhialoni e vola a bordo del suo Sopwith Camel - in realt\u00e0, la sua cuccia - combattendo il Barone Rosso la cui presenza \u00e8 rivelata dai fori di pallottola che questi gli procura nella cuccia. Quando non combatte si rifugia in un ristorantino francese con la dolce cameriera Marcie. Alle eroiche gesta del fantastico pilota \u00e8 dedicata anche una canzone del gruppo britannico i Royal Guardsmen, ripresa in Italia da Giorgio Gaber.\nSnoopy diventa anche Joe Falchetto (\"Joe Cool\" nell'originale) mettendosi gli occhiali da sole - secondo la moda dell'epoca - ed atteggiandosi a studente di college nullafacente, e spesso si diverte a \"trasformarsi\" in svariati animali (come l'avvoltoio), sentendosele dire da tutti, che credono che un cane non possa far finta di essere un rinoceronte perch\u00e9 troppo piccolo per caricare le persone. \u00c8 anche un avvocato, un giocatore di hockey su ghiaccio, di football e golf, un soldato nella guerra d'indipendenza degli Stati Uniti, un legionario, un capo scout, un dottore e perfino un astronauta, per citare solo alcuni dei circa centocinquanta ruoli da lui impersonati nel corso degli anni.\nIl contrasto tra l'esistenza di Snoopy in un mondo di fantasia e la vita terrena di Charlie Brown \u00e8 un cardine dell'umorismo e della filosofia dei \"Peanuts\".\nIn totale, sono stati individuati nelle strisce e nelle tavole 144 \"travestimenti\" o imitazioni, dimostrando ancora una volta l'enorme fantasia e poliedricit\u00e0 dell'autore. Questo conteggio \u00e8 stato pubblicizzato in occasione della mostra \"W Snoopy\" avvenuta dal 24 aprile al 30 giugno 2002 a Roma, come anche riportato in un articolo apposito sulla mostra comparso sul Linus (periodico) n. 446 di maggio 2002.\nFratelli e sorelle.\nSnoopy ha sette fratelli e sorelle (Andy, Pallino (chiamato anche Pois), Belle, Molly, Olaf, Rover, Spike) che appaiono raramente nella striscia. Il pi\u00f9 frequente \u00e8 Spike, magrissimo, che vive nel deserto, indossa un paio di scarpe regalategli da Topolino ed \u00e8 amico di un cactus.\nNegli anni novanta compaiono pi\u00f9 frequentemente anche Andy e Olaf.\nMolly e Rover non sono mai comparsi nelle strisce, ma solamente nel corto La riunione di Snoopy.\nRazza.\nIl termine originale utilizzato dall'autore per riferirsi alla razza di Snoopy nella serie \u00e8 beagle (\"Beagle in vendita\" viene scritto nel primo episodio). Nella traduzione italiana viene utilizzato il termine \"bracchetto\", ma solo come italianizzazione del termine \"beagle\". Snoopy non \u00e8 un bracco italiano, razza diversa dal beagle.\nPremi e onorificenze.\nIl 2 novembre 2015, Snoopy ha ottenuto una stella sulla Hollywood Walk of Fame, come gi\u00e0 era successo al suo autore Charles M. Schulz."}
{"id": "45239", "revid": "287204", "url": "https://it.wikipedia.org/wiki?curid=45239", "title": "Lago di Martignano", "text": "Il lago di Martignano, originariamente chiamato \"Lago Alsietino\" (in latino: \"Lacus Alsietinus\"), \u00e8 un lago del Lazio, di origine vulcanica, come il vicino Lago di Bracciano (\"lacus Sabatinus\").\nDescrizione.\nLe sue coste sono divise fra i comuni di Roma, Anguillara Sabazia e Campagnano di Roma. Occupa un'area di 2,440\u00a0km quadrati, si trova a 205 metri sopra il livello del mare e la sua profondit\u00e0 massima \u00e8 di circa 60\u00a0metri.\nHa alcuni piccoli immissari, per lo pi\u00f9 stagionali, e nessun emissario. Il bacino ha una lunghezza di 2,015\u00a0km, una larghezza di 1,545\u00a0km e un perimetro lacustre di circa 6\u00a0km. Nonostante disti appena 2 km dal bacino del lago di Bracciano, non \u00e8 ad esso idrologicamente collegato.\nSul lago si affacciano importanti attivit\u00e0 agricole multifunzionali, per lo pi\u00f9 biologiche, mentre non \u00e8 presente alcun centro abitato a eccezione di qualche rara abitazione agricola, tra cui tre agriturismi; nessuna strada \u00e8 stata costruita nel circuito perimetrale, il che ha consentito al luogo di restare pressoch\u00e9 incontaminato: tale caratteristica lo rende anche tappa frequente per gli appassionati di trekking e di canoa.\nDal 1999 \u00e8 parte del parco naturale regionale del complesso lacuale di Bracciano-Martignano, pertanto non \u00e8 accessibile con mezzi propri se non passando dagli ingressi degli agriturismi. Esiste tuttavia un parcheggio pubblico non custodito dal lato di Anguillara Sabazia, dal quale un servizio navetta raggiunge la riva del lago.\nGeologia.\nIl lago di Martignano si venne a formare oltre 130.000 anni fa, su una conca scavata per effetto delle eruzioni del vulcano Sabatino.\nProbabilmente in origine il lago era pi\u00f9 esteso e il livello dell'acqua raggiungeva circa i 330\u00a0m s.l.m.; dai rilevamenti geologici, sembrerebbe che in epoca romana il lago toccasse i 250\u00a0m s.l.m. e si sia abbassato gradualmente nel corso dei secoli.\nSulle sue sponde sono visibili otto terrazzi, testimonianze delle modifiche del livello dell'acqua negli ultimi 2.000 anni. Il primo terrazzo si trova a 234\u00a0m s.l.m., mentre l'ultimo a circa 25\u00a0cm dal livello odierno del lago. Le prime misurazioni ufficiali risalgono al XIX secolo, e rilevano un'altitudine di 207\u00a0m s.l.m., dato confermato anche nel 1969. Successivamente, nel 1993, si \u00e8 attestata a 203 s.l.m.\nStoria.\nGi\u00e0 noto ai tempi degli Antichi Romani, viene citato per\u00f2 unicamente da Sesto Giulio Frontino, il quale fa derivare l'etimologia del nome da Aleseo. Le sue acque alimentavano l'acquedotto Alseatium costruito nel 2 a.C. sotto Augusto per alimentare le Naumachie che si tenevano a Roma nell'area dell'odierna piazza San Cosimato in Trastevere. Vicino ad esso sorgevano un tempo altri due laghi, il lago Stracciacappe (lacus Papyrianus, prosciugato a partire dal 1828 da papa Leone XII), e il lago Baccano, prosciugato nel 1715 per iniziativa del principe Augusto Chigi.\nCinema e televisione.\nIl Lago di Martignano \u00e8 stato utilizzato come \"location\" per varie produzioni televisive e cinematografiche, tra cui:\nNel 2017 sul lago fu girato il videoclip del brano \"Un angelo\" di Fausto Leali."}
{"id": "45240", "revid": "76963", "url": "https://it.wikipedia.org/wiki?curid=45240", "title": "Jeff Wincott", "text": "\u00c8 figlio di un inglese e di un'italiana, fratello maggiore di Michael Wincott.\nBiografia.\nDurante l'adolescenza si allena nel nuoto e nelle arti marziali, studiando Kung fu, Karate, Tae Kwon Do, pugilato e lotta. All'Universit\u00e0 di Waterloo vince una gara scolastica di nuoto.\nFinite le scuole decide di studiare recitazione, frequentando cos\u00ec l'Universit\u00e0 Ryerson a Toronto e poi la Juilliard School di New York. Intanto partecipa a spot commerciali e programmi televisivi.\nA 23 anni debutta nel mondo del cinema con una piccola parte in \"Non entrate in quella casa\" (\"Prom Night\", 1980), a cui faranno seguito altre piccole parti. Il successo televisivo intanto arriva nel 1985 con \"Night Heat\", una serie televisiva poliziesca dove fa da partner a Scott Hylands. La serie viene prodotta fino al 1991, e Wincott ottiene una nomination come miglior attore ai premi Gemini del 1986.\nNel 1992 ottiene il primo ruolo da protagonista in un film di arti marziali, cos\u00ec da poter mostrare anche la propria agilit\u00e0 fisica. \"Deadly Bet - per vincere o morire\" (\"Deadly Bet\"), di Richard W. Munchkin, gli vale una certa notoriet\u00e0 fra gli appassionati del genere.\n\u00c8 infatti lui a proseguire la serie di film \"Codice marziale\", iniziata nel 1990 con Chad McQueen nel ruolo da protagonista: Wincott infatti ricoprir\u00e0 il ruolo protagonista nei successivi tre episodi della serie.\nDopo altri ruoli prettamente marziali, Wincott abbandona il genere per dedicarsi al genere poliziesco o thriller.\nNel 1998 recita una piccola parte in \"Universal Soldier - Progettati per uccidere\", film televisivo che riprende la storia de \"I nuovi eroi\" con Jean-Claude Van Damme.\nIl 21 giugno 2003 sposa Charlotte Mangum."}
{"id": "45241", "revid": "1652635", "url": "https://it.wikipedia.org/wiki?curid=45241", "title": "Cedrus", "text": "Cedrus \u00e8 un genere di piante gimnosperme nella famiglia delle Pinaceae.\nIl nome cedro (\"Cedrus\", Trew 1757) si riferisce propriamente al genere \"Cedrus\", una conifera appartenente alla famiglia delle Pinaceae. \u00c8 l'albero simbolo del Libano ed \u00e8 rappresentato nella bandiera libanese.\nIl nome vernacolo (cedro) viene anche usato per designare un agrume (cedro di Calabria = \"Citrus medica,\" fam. \"Rutacee\") che non ha rapporti di somiglianza o parentela con i cedri propriamente detti. \nMorfologia.\nI cedri sono alberi sempreverdi di dimensioni maestose, alti fino a 40-50 m (occasionalmente fino a 60 m), con un legno dalla resina aromatica, un tronco massiccio e possente e rami larghi, orizzontali nel \"Cedrus libani\", pi\u00f9 o meno penduli nelle altre specie e sottospecie. Presentano un accrescimento rapido.\nI getti sono dimorfici: quelli lunghi formano la struttura dei rami (normoblasti), quelli brevi (brachiblasti) portano le foglie.\nFoglie.\nLe foglie sono corte leggermente pungenti (differenze a seconda delle specie), sempre disposte in gruppi di 20-40 e rimangono persistenti. Variano da verde brillante a un verde bluastro, a seconda della specie e della quantit\u00e0 di cera bianca che protegge le foglie dall'essiccazione.\nStrobili.\nGli strobili femminili (coni o \"pigne\" quando sono maturi) sono eretti a forma di barile, lunghi da 6 a 12 cm e come nel genere \"Abies\" si disarticolano alla maturit\u00e0 per liberare i semi alati. I semi sono triangolari, lunghi 10-15 mm con alette di 20-30 mm. \nI semi hanno due o tre capsule, contenenti una resina dall'odore disgustoso, che viene ritenuto una difesa contro gli scoiattoli. La maturazione dello strobilo dura un anno, con la pollinazione in settembre-ottobre e la maturazione che avviene l'anno seguente nello stesso periodo.\nInoltre i loro rami costituiscono una rete di collegamento per tutto l'albero.\nDistribuzione e habitat.\nI cedri sono grandi alberi di montagna nativi dell'Himalaya occidentale (nel caso di \"Cedrus deodara\") e del bacino del Mediterraneo (nel caso di \"Cedrus atlantica, Cedrus libani\" e relative sottospecie). In natura si trovano ad altezze di 1500-3200 m sull'Himalaya e 1000-2200 m sulle montagne a sud del Mediterraneo\nClassificazione.\nA seconda dei diversi studi i raggruppamenti sistematici dei cedri possono essere leggermente diversi:\nLa maggior parte dei testi botanici considera valide 4 specie di cedri:\nAlcuni propongono invece il livello di sottospecie (o variet\u00e0) per il cedro di Cipro e il Cedro dell'Atlante:\nUsi.\nI cedri sono alberi ornamentali introdotti in Europa e molto diffusi nei parchi pubblici e nei giardini, specie in luoghi dove la temperatura non \u00e8 molto rigida. Sono comunque piante rustiche, che sopportano geli fino a circa -25\u00a0\u00b0C (\"Cedrus libani\" anche fino a -30\u00a0\u00b0C). Sono anche coltivati per il loro legno aromatico e resistente. Si ritiene che il cedro del Libano sia stato usato per la costruzione del Tempio di Salomone a Gerusalemme. Nella lingua ebraica viene chiamato EREZ (con la Z alla bolognese)=\u05d0\u05e8\u05d6.\nNell'arcieria tradizionale il legno di cedro viene usato per la costruzione delle frecce.\nAl tempo dei fenici venivano usati per costruire grandi barche. Infatti, anche grazie alla presenza del cedro, i Fenici sono diventati grandi commercianti e navigatori.\nIl legno di cedro \u00e8 il legno pi\u00f9 diffuso per la realizzazione delle scatole per i sigari.\nArte.\nIn arte, fino al XVII secolo il \"Citrus medica\" \u00e8 facilmente confuso col Cedro del Libano, per cui \u00e8 facile vedere dipinto un cedro (agrume) per indicare invece la conifera. Tra gli esempi noti, uno \u00e8 Marco Palmezzano, pittore del XVI secolo, in cui il cedro, dipinto come agrume, ha sempre valore di simbolo religioso di origine biblica: nel dipinto dell\"'Immacolata\" (1510), in alto a destra appare un \"cedro\" pieno di frutti che sta al posto di un Cedro del Libano."}
{"id": "45245", "revid": "767487", "url": "https://it.wikipedia.org/wiki?curid=45245", "title": "Boris Vian", "text": "\u00c8 stato anche membro del Coll\u00e8ge de 'Pataphysique, nonch\u00e9 dirigente del reparto discografico jazzistico della casa discografica Philips.\nBiografia.\nBoris Vian compose le prime canzoni da bambino. A undici anni suonava la tromba e organizz\u00f2 un piccolo complesso con fratelli e amici. Diciannovenne sbarc\u00f2 a Parigi negli anni Quaranta. Animato da un vitalismo forsennato, fece di tutto: fond\u00f2 un locale notturno che accolse le celebrit\u00e0 del mondo dell'arte, delle lettere e dell'esistenzialismo. Tradusse Raymond Chandler, August Strindberg, A. E. van Vogt e Nelson Algren. Scrisse di jazz, teatro e variet\u00e0. Si laure\u00f2 in ingegneria cartaria, si spos\u00f2, si rispos\u00f2 e riusc\u00ec perfino a pubblicare, presso Gallimard, grazie a Raymond Queneau. Ma i suoi romanzi, seri, surreali e struggenti, furono un fiasco. \"Lo strappacuore\", \"La schiuma dei giorni\", \"L'autunno a Pechino\", vendettero poche centinaia di copie. Celebrit\u00e0 e grande scandalo gli verranno invece da un breve, crudelissimo pulp a sfondo erotico, scritto per scommessa e sotto pseudonimo: \"Sputer\u00f2 sulle vostre tombe\" (\"J'irai cracher sur vos tombes\").\nMusica.\nAutore anche di racconti e canzoni, Vian suon\u00f2 la sua tromba tascabile (che nei suoi scritti si ritrova spesso sotto il nomignolo \"trompinette\") nel celebre Tabou, club (ormai chiuso) situato nella Rue Dauphine, nei pressi del quartiere Saint-Germain-des-Pr\u00e9s, a Parigi. La sua canzone pi\u00f9 famosa \u00e8 \"Le D\u00e9serteur\", dal testo spiccatamente pacifista, scritta durante la guerra d'Indocina. Le sue canzoni sono state riprese da moltissimi artisti, tra cui Juliette Gr\u00e9co, Nana Mouskouri, Yves Montand, Magali No\u00ebl, Henri Salvador e, tra gli italiani, anche Fausto Amodei, Ivano Fossati, Luigi Tenco, Ornella Vanoni e Le luci della centrale elettrica. Serge Gainsbourg ha affermato che vedere Boris Vian all'opera lo ha ispirato a tentare di scrivere lui stesso delle canzoni.\nAppassionato di jazz, fu il \"contatto\" (tra gli altri) di Duke Ellington e Miles Davis a Parigi. Scrisse articoli su diverse riviste francesi di jazz (\"Le Jazz Hot\", \"Paris Jazz\") e pubblic\u00f2 numerosi articoli sull'argomento anche negli Stati Uniti, nonostante non vi avesse mai messo piede. Tuttavia i temi di questo paese, il jazz in particolare, si ritrovano spesso nell'arte di Vian. Le sue opere letterarie sono infatti intimamente intrecciate al suo amore per il jazz. Nella prefazione a \"L'\u00c9cume des Jours\", scrisse: \u00abSono solo due le cose che contano: l'amore, in tutte le sue forme, con belle ragazze, e la musica di New Orleans e di Duke Ellington. Tutto il resto \u00e8 da buttar via, perch\u00e9 \u00e8 brutto...\u00bb.\nLa sua esperienza nel campo della musica lo indusse a scrivere il pamphlet \"En avant le zizique\" (\"Musika &amp; Dollaroni\"). Il libro \u00e8 un feroce e ironico attacco all'industria discografica e i suoi meccanismi, di cui Vian profetizza che, nel futuro, i musicisti non dovranno pi\u00f9 servirsi per pubblicare i propri lavori.\nLetteratura.\nVian scrisse 10 romanzi, tra cui 4 thriller del genere \"hard boiled\" piuttosto famosi, pubblicati sotto il nome di Vernon Sullivan. La scelta di questo pseudonimo fu dettata dal tentativo di aggirare la censura francese, visto il carattere \"forte\" di questi scritti; ci\u00f2 nonostante, pi\u00f9 d'un suo libro venne censurato.\nCon il suo vero nome, Vian pubblic\u00f2 \"L'Arrache C\u0153ur\", \"L'Herbe Rouge\", \"L'Automne a P\u00e9kin\" e \"L'\u00c9cume des Jours\", . La difficolt\u00e0 che si incontra nel tradurre Vian risiede nell'originalit\u00e0 del suo linguaggio, fatto di neologismi onomatopeici e stravaganti, spesso ottenuti dalla fusione di pi\u00f9 parole (celebre l'esempio del \"pianocktail\" de \"La schiuma dei giorni\"), che quasi sempre non ci si aspetterebbe di trovare abbinate. Raymond Queneau defin\u00ec \"La schiuma dei giorni\" \u00abla pi\u00f9 struggente storia d'amore moderna mai scritta\u00bb. Tuttavia il romanzo non racconta semplicemente una storia d'amore, ma tutta la vita e le passioni di Vian, dal jazz alla buona cucina, che entrano a far parte dell'opera nei modi pi\u00f9 inaspettati. Daniel Pennac defin\u00ec la \"Schiuma dei giorni\" un romanzo da leggere pi\u00f9 volte nel corso degli anni: a diciotto anni prevale la griglia interpretativa della passione amorosa, a quaranta quella della critica sociale, a sessanta quella del pessimismo e della tragedia che tutto annulla.\nVian fu il traduttore francese di Raymond Chandler; profondamente avvinto dalla \"pop-culture\" americana, egli ha svolto un ruolo di prim'ordine nel recepimento in Francia dello scrittore statunitense.\nMorte.\nBoris Vian mor\u00ec non ancora quarantenne, dopo aver scritto 500 canzoni, una decina di romanzi e pi\u00e9ces teatrali, tra cui spicca \"Generali a merenda\". La mattina del 23 giugno 1959 si trovava al \"Cinema Marbeuf\" in occasione della proiezione della versione cinematografica del suo controverso romanzo \"J'irai cracher sur vos tombes\". Aveva gi\u00e0 combattuto con i produttori circa la loro interpretazione del suo lavoro, denunciando pubblicamente di aver chiesto invano la rimozione del suo nome dalla pellicola. Cinque minuti dopo l'inizio del film, pare che avesse esclamato: \u00abQuesti tizi dovrebbero essere americani?\u00bb. Un attimo dopo venne colto da una crisi cardiaca e mor\u00ec durante il trasporto all'ospedale. L'infarto non giunse del tutto inaspettato, dato che Vian soffriva da molti anni di cardiopatia."}
{"id": "45264", "revid": "124924801", "url": "https://it.wikipedia.org/wiki?curid=45264", "title": "Indiana Pacers", "text": "Gli Indiana Pacers sono una delle trenta squadre di pallacanestro che militano nel massimo campionato professionistico statunitense, la National Basketball Association. La loro sede \u00e8 a Indianapolis.\nStoria.\nGli inizi nella ABA.\nGli Indiana Pacers, prima di passare nell'NBA, vinsero tre campionati della American Basketball Association: nel 1970, 1972 e 1973 guidati da superstar come Jimmy Rayl, Mel Daniels, George McGinnis, Bob Netolicky, Rick Mount e Roger Brown. Nel 1976 entrarono nella National Basketball Association.\n1987\u20132003: Reggie Miller.\nNel 1987 con l'arrivo di Reggie Miller i Pacers divennero una delle squadre pi\u00f9 forti degli anni '90 arrivando a giocarsi le finali di Conference nel 1994, 1995, 1998 e 1999. Nel 2000 i Pacers di Larry Bird arrivarono per la prima volta alle finali NBA, dove persero contro i Los Angeles Lakers. Nel febbraio 1989 la squadra scambi\u00f2 il centro Herb Williams con i Dallas Mavericks in cambio del futuro due volte NBA Sixth Man-of-the Year, Detlef Schrempf.\n2004\u20132010: declino e ricostruzione.\nI Pacers presero Rick Carlisle nella stagione NBA 2003\u201304 finendo con un record di 61 vittorie \u2013 21 sconfitte, conquistando la regular season con il record della franchigia. O'Neal e Artest furono convocati nell'All-Star team, Artest venne dichiarato NBA's Defensive Player of the Year.\nNel 1st Round batterono facilmente i Boston Celtics 4-0, e batterono i Miami Heat nella semifinale di conference 4-2. Nella finale della Eastern Conference furono per\u00f2 battuti dai Detroit Pistons 4-2 che in seguito vinsero l'anello\n2011\u20132014: l'era Granger-Hibbert-George.\nQuesta serie si blocca nella stagione 2010-11, in cui i Pacers riescono ad accedere ai Playoffs come ottava forza della Eastern Conference, incontrando al primo turno i pi\u00f9 quotati Chicago Bulls. I \"Tori\" riescono a battere i Pacers 4-1, eliminandoli senza troppe difficolt\u00e0.\nNella stagione 2011-12 i Pacers riescono ad emergere di nuovo, riuscendo ad accedere ai Plyoffs dopo una buona regular season. Al primo turno incontrano gli Orlando Magic, che sconfiggono nettamente con un 4-1. Nel secondo turno incontrano i Miami Heat, che come si pensava riescono a vincere la gara. Tuttavia, gli Indiana erano riusciti a mettere sotto nelle prime tre partite gli Heat per 2-1, prima di perdere tre partite consecutive che permettaranno alla squadra di Miami di accedere alle finali di conference, per poi diventare campioni NBA. Gli Indiana Pacers escono comunque a testa alta dalla serie.\nLa stagione 2012-13 si apre con una cattiva notizia. Infatti la stella della squadra Danny Granger \u00e8 costretto a sottoporsi ad un intervento al ginocchio che gli far\u00e0 perdere tutta l'annata. Nonostante ci\u00f2, trascinati da Paul George che viene anche chiamato all'All-Star Game, i Pacers disputano una buona stagione chiudendo al 3\u00ba posto della Eastern conference alle spalle di Heat e Knicks, centrando cos\u00ec per il 3\u00ba anno consecutivo l'accesso al primi turno dei playoff dove sono accoppiati con gli Atlanta Hawks. Il fattore campo \u00e8 rispettato nelle prime 5 gare, finch\u00e9 i Pacers non infilano la vittoria esterna in gara-6, chiudendo la serie per 4-2. Alle semifinali di conference li aspettano i New York Knicks di Carmelo Anthony e J.R. Smith, reduci dalla vittoria per 4-2 contro i Boston Celtics. Strappano loro il fattore campo nella prima partita e chiudono la serie a Indianapolis, dopo una scoppiettante gara 6 con career-high di punti per Lance Stephenson e una grandissima stoppata di Roy Hibbert su Anthony, chiudono la serie con un altro 4-2. Alla finale della Eastern Conference li aspettano i campioni in carica, i Miami Heat dei Big 3 LeBron James, Dwyane Wade e Chris Bosh, in un rematch dell'anno precedente che si aspetta roboante. In gara 1 una magia di Paul George regala il supplementare alla squadra di Frank Vogel, con un improbabile tiro fuori equilibrio dalla lunga distanza, ma nell'OT il Re risponde infilando il layup mancino vincente al suono della sirena, regalando la partita di apertura, anche se con un po' di affanno, ai campioni in carica. Gli ospiti risponderanno in gara 2, espugnando l'American Airlines Arena pareggiando la serie. In gara 3, per\u00f2, i tiri da fuori di Udonis Haslem e di Chris Bosh e l'ennesima convincente prestazione di LBJ restituisce il fattore campo agli Heat, che subiranno per\u00f2 una sonora sconfitta in gara 4, pareggiando ancora la serie per 2-2. Miami riesce anche a vincere gara 5, portandosi in vantaggio con un Match Point sulla racchetta, che verr\u00e0 annullato dal cuore e dall'orgoglio di quelli in giallo, che pareggieranno nuovamente la serie per 3-3. Nella decisiva gara-7, per\u00f2, si rispetta il pattern di tutta la serie, con la vittoria degli Heat grazie alla prima, vera, convincente prestazione di un infortunato Dwyane Wade. I Pacers, nonostante le grandissime prestazioni di Paul George, Roy Hibbert, David West e a tratti anche di George Hill e Lance Stephenson, lasceranno i playoff a testa alta perdendo 4-3.\nRicostruzione.\nNel giugno 2017 Paul George viene ceduto agli Oklahoma City Thunder in cambio di Victor Oladipo e Domantas Sabonis. L'arrivo dei giovani prospetti viene visto con iniziale scetticismo, ma in quel campionato Oladipo si render\u00e0 protagonista della sua migliore stagione della carriera, mostrando un notevole aumento dei numeri in relazione a punti, recuperi, assist, rimbalzi e percentuale di realizzazione dal campo e per tiro da tre, aggiudicandosi il premio come NBA Most Improved Player Award per la stagione 2017-18. Anche Sabonis, dal canto suo, mostra un miglioramento dei numeri relativi ai punti, rimbalzi ed assist. Oladipo viene scelto per NBA All-Star Game 2018, mentre Sabonis viene scelto nella rappresentativa Team World nella Rising Stars Challenge. I Pacers finiscono la stagione con un record di 48\u201334, classificandosi al quinto posto nella Eastern Conference. Ai playoff i Pacers affrontano i Cleveland Cavaliers al primo round per il secondo anno consecutivo. Ma dopo essere stati in vantaggio per 2\u20131 nella serie, vengono eliminati dai Cavaliers alla settima gara.\nAllenatori.\n\"Note: Statistiche aggiornate a fine stagione 2019-2020.\"\nPremi e riconoscimenti individuali.\nABA Most Valuable Player Award\nABA Playoffs Most Valuable Player\nABA All-Star Game Most Valuable Player Award \nNBA Defensive Player of the Year Award\nNBA Rookie of the Year Award\nNBA Sixth Man of the Year Award\nNBA Most Improved Player Award\nNBA Coach of the Year Award\nNBA Executive of the Year Award\nAll-ABA First Team\nAll-ABA Second Team\nAll-NBA Second Team\nAll-NBA Third Team\nABA All-Defensive Team\nNBA All-Defensive First Team\nNBA All-Defensive Second Team\nABA All-Rookie Team\nNBA Rookie First Team\nNBA Rookie Second Team\nNBA Slam Dunk Contest\nNBA Skills Challenge"}
{"id": "45266", "revid": "62244", "url": "https://it.wikipedia.org/wiki?curid=45266", "title": "Gianni Rivera", "text": "Primo Pallone d'oro italiano nel 1969, \u00e8 considerato uno dei migliori giocatori italiani di sempre e uno tra i pi\u00f9 grandi numeri 10 della storia del calcio. Esord\u00ec in Serie A a quindici anni con la maglia dell'Alessandria; col Milan, nel quale milit\u00f2 per diciannove stagioni (dodici da capitano), fu tre volte campione italiano, due volte europeo e una volta intercontinentale. 11\u00ba per numero di presenze in Serie A (527), con 128 reti \u00e8 il centrocampista pi\u00f9 prolifico nella storia della massima serie.\nTra il 1962 e il 1974 ha fatto parte della nazionale italiana, totalizzando 60 presenze e 14 reti; i quattro campionati del mondo disputati lo pongono al secondo posto\u00a0\u2013 alle spalle di Gianluigi Buffon \u2013 tra i giocatori italiani con pi\u00f9 partecipazioni alla competizione iridata, a pari merito con Enrico Albertosi, Giuseppe Bergomi, Fabio Cannavaro, Paolo Maldini e Dino Zoff.\nOccupa la 19\u00aa posizione, primo degli italiani, nella speciale classifica dei migliori calciatori del XX secolo pubblicata dalla IFFHS nel 2000. Nel 2004 \u00e8 stato inserito nel FIFA 100, lista dei 125 pi\u00f9 grandi giocatori viventi compilata da Pel\u00e9 e dalla FIFA in occasione del centenario della federazione; nello stesso anno \u00e8 risultato 35\u00ba nell'UEFA Golden Jubilee Poll, un sondaggio online condotto dalla UEFA per celebrare i migliori calciatori d'Europa dei cinquant'anni precedenti. Nel 2013 \u00e8 entrato a far parte della Hall of Fame del calcio italiano e nel 2015 \u00e8 stato tra i primi cento atleti selezionati dal CONI per la \"Walk of Fame\" dello sport italiano.\nDal 1987 \u00e8 attivo in campo politico e ha ricoperto vari incarichi parlamentari e governativi.\nBiografia.\n\u00c8 nato a Valle San Bartolomeo, sobborgo di Alessandria dove i genitori, il ferroviere Teresio e la casalinga Edera Arobba, si erano temporaneamente trasferiti per sfuggire al pericolo di bombardamenti sul centro cittadino; ha un fratello minore, Mauro. Crebbe nella centrale via Pastrengo e tir\u00f2 i primi calci all'Oratorio Don Bosco. Consegu\u00ec la licenza media e s'iscrisse alle scuole tecniche, abbandonandole poi a 16 anni. Fu il padre a presentarlo, nel 1956, a Giuseppe Cornara, preparatore delle giovanili dell'Alessandria.\nDebutt\u00f2 in Serie A non ancora sedicenne, per passare poi al Milan nel 1960. Coi rossoneri visse il resto della sua carriera, vincendo tre scudetti, quattro Coppe Italia, due Coppe dei Campioni, due Coppe delle Coppe ed un'Intercontinentale. Gioc\u00f2 anche con la nazionale italiana, con la quale divenne Campione d'Europa nel 1968 e secondo ai Mondiali del 1970, malgrado un rapporto a tratti tormentato. Fu il primo calciatore italiano, dopo l'oriundo Omar S\u00edvori, a vincere il Pallone d'oro, nel 1969.\nDescritto \u00ab\"di bell'aspetto e intelligente\"\u00bb, \u00ab\"pacato e ironico\"\u00bb, era molto popolare tra i tifosi, come testimoniano alcune citazioni cinematografiche: in \"Il padre di famiglia\" (Nanni Loy, 1967) \u00ab\"l'effigie di Rivera sostituisce sul letto il quadro sacro\"\u00bb nella stanza di uno dei figli del protagonista; in \"Eccezzziunale... veramente\" (Carlo Vanzina, 1982), il personaggio Donato (Diego Abatantuono) idolatra il giocatore fino ad attribuirgli un parodistico ruolo da profeta del calcio nel mondo, inviato direttamente da Dio. \u00c8 ricordato anche per aver sollevato, in diversi momenti della sua carriera, polemiche contro la stampa, la Federazione, la classe arbitrale e vari dirigenti del Milan, condizionando anche le politiche societarie di quest'ultimo club negli anni 1970. Nel 1968 fu tra i soci fondatori dell'Associazione Italiana Calciatori. Scrisse due libri autobiografici con la collaborazione del giornalista Oreste Del Buono, \"Un tocco in pi\u00f9\" (Rizzoli, 1966) e \"Dalla Corea al Quirinale\" (Rizzoli, 1968).\nGi\u00e0 durante l'attivit\u00e0 agonistica gest\u00ec un'agenzia di assicurazioni, per poi aprire negli anni 1980 anche una ditta di abbigliamento sportivo che portava il suo nome. Dopo il ritiro \u00e8 stato vicepresidente del Milan fino al 1986; successivamente \u00e8 stato deputato per quattro legislature e sottosegretario alla Difesa. Dal 2010 collabora col settore tecnico della FIGC. Nel 2012 ha partecipato nelle vesti di concorrente all'ottava edizione del programma televisivo di Rai 1 \"Ballando con le stelle\".\nNel 1977 nacque la sua prima figlia, Nicole, avuta dalla soubrette Elisabetta Viviani; ha avuto altri due figli, nel 1994 la figlia Chantal e nel 1996 il figlio Gianni, dalla moglie Laura Marconi, sposata il 28 giugno 1987 a Cetona con la benedizione di Padre Eligio, frate francescano che gi\u00e0 dai tempi della militanza nel Milan era suo consigliere spirituale e fondatore dell'Associazione Mondo X per il recupero dei tossicodipendenti, per la quale Rivera ha svolto compiti di rappresentanza. \u00c8 Commendatore all'Ordine al merito della Repubblica italiana.\nCaratteristiche tecniche.\nRivera era un trequartista, un giocatore di fantasia che stava dietro agli attaccanti e aveva il compito di metterli in azione. \u00ab\"Sta a met\u00e0 strada tra centrocampo e attacco,\" - scrive Tarozzi - \"imbecca le punte\"\u00bb; nel Milan di Rocco Rivera \u00ab\"stava avanti a rifinire\"\u00bb. In giovent\u00f9 veniva paragonato a Giuseppe Meazza e a Juan Alberto Schiaffino e per il fisico minuto, negli anni dell'Alessandria, veniva soprannominato \"Cosino\" o \"il Signorino\".\nMichel Platini, che gli ha conferito il Premio del Presidente UEFA 2011, lo ha definito \u00ab\"uno dei pi\u00f9 grandi assistmen della storia\"\u00bb, aggiungendo che \u00ab\"la sua abilit\u00e0 nel dribbling e nella distribuzione del gioco ha avuto pochi eguali\"\u00bb. Secondo Carlo Felice Chiesa rivel\u00f2 sin dagli esordi \u00ab\"uno stile inarrivabile: il tocco di velluto, il passaggio rasoterra millimetrico, il senso del gol\"\u00bb. Per il \"Dizionario biografico enciclopedico\" Baldini &amp; Castoldi \u00ab\"in campo sfodera un'intelligenza fuori dal comune, sa dove piazzare il pallone un attimo prima dei colleghi, incanta la platea con lanci alle punte lunghissimi e calibrati. Ribattezzato \"Golden Boy\" sa come mettere in mostra qualit\u00e0 tecniche straordinarie: la visione completa del gioco, le geometrie, i tocchi leggeri che smarcano i compagni\"\u00bb.\nMolti sono gli attestati di stima giunti a Rivera da compagni di squadra, critici e avversari, tra i quali Meazza, Silvio Piola, Raimundo Orsi, Giovanni Lodetti, Franco Baresi, Pel\u00e9 e il tecnico dell'Inghilterra Alf Ramsey, che dopo la sconfitta contro la nazionale italiana del 1973 dichiar\u00f2: \u00ab\"Chi sono i quattro giocatori italiani pi\u00f9 forti? Rivera, Rivera, Rivera e Rivera\"\u00bb.\nAlle critiche di alcuni giornalisti sul fatto che Rivera corresse poco e non si sacrificasse a sufficienza per la squadra, l'allenatore del Milan Nereo Rocco, suo mentore e grande estimatore, rispose: \u00ab\"non corre tanto, ma se io voglio avere il gioco, la fantasia, dal primo minuto al novantesimo l'arte di capovolgere una situazione, tutto questo me lo pu\u00f2 dare solo Rivera con i suoi lampi. Non vorrei esagerare, perch\u00e9 in fondo \u00e8 soltanto football, ma Rivera in tutto questo \u00e8 un genio\"\u00bb. Rocco fu importante per la maturazione di Rivera, al punto che il calciatore arriv\u00f2 a definirlo un \u00ab\"secondo padre\"\u00bb e ne port\u00f2 il feretro ai funerali, nel 1979.\nCarriera.\nClub.\nAlessandria.\nLe prime esperienze e l'approdo in Serie A.\nCon le giovanili dell'Alessandria Rivera partecip\u00f2 al torneo Federati, mettendosi in mostra ed impressionando Silvio Piola che, recatosi a vedere una sua partita dichiar\u00f2: \u00ab\"alla sua et\u00e0, le cose che sa fare lui nemmeno le sognavo\"\u00bb.\nNell'aprile 1958 l'allenatore della prima squadra dei grigi, Franco Pedroni, decise di testarlo, schierandolo tra i titolari in un'amichevole contro la formazione svedese dell'AIK; Rivera, allora quattordicenne, super\u00f2 la prova, segnando anche una rete, e nella stagione successiva fu introdotto nel giro della prima squadra, che disputava in quegli anni il massimo campionato nazionale. Marted\u00ec 2 giugno 1959 debutt\u00f2 in A, in Alessandria-Internazionale 1-1: per poterlo schierare la societ\u00e0 aveva dovuto richiedere un'autorizzazione alla Federazione, poich\u00e9 non ancora sedicenne. La prestazione fu considerata sufficiente da \"Tuttosport\": \u00ab\"nei confronti del coriaceo Invernizzi ha fatto parecchio, ed \u00e8 riuscito a farsi ammirare per la finezza della sua tecnica, la precisione dei passaggi in profondit\u00e0, la prontezza di tiro\"\u00bb. \u00c8 il terzo calciatore debuttante, nonch\u00e9 il secondo marcatore, pi\u00f9 giovane in Serie A (la prima rete risale al 25 ottobre 1959, in Alessandria-Sampdoria 2-2).\nFu sempre Pedroni, ex calciatore del Milan, a segnalarlo tempestivamente a Viani, che gli fece sostenere un positivo provino con Schiaffino a Linate. Nello stesso periodo Benito Lorenzi, ex calciatore dell'Internazionale, lo indic\u00f2 ai dirigenti nerazzurri, ma Rivera era ormai destinato ai rossoneri, che ne acquisirono la compropriet\u00e0 nel 1959, lasciandolo ancora una stagione ad Alessandria; il presidente Andrea Rizzoli dichiar\u00f2: \u00ab\"Ho speso un sacco di soldi per acquistare un ragazzino di cui sconosco persino il nome\"\u00bb. Il fatto che la Juventus l'avesse rifiutato poich\u00e9 troppo esile, riportato da diverse fonti, \u00e8 stato smentito dallo stesso calciatore nel 2013.\nLa squadra grigia retrocesse in B, nonostante le sei reti di Rivera, che gli valsero la convocazione per le Olimpiadi del 1960 e il Premio De Martino come miglior giovane del campionato.\nIn giugno il Milan riscatt\u00f2 la met\u00e0 del giovane calciatore per la considerevole cifra di 65 milioni di lire pi\u00f9 Migliavacca e il prestito di Sergio Bettini. Gioc\u00f2 la sua ultima gara in maglia cinerina il 19 giugno 1960, in Coppa delle Alpi, contro il La Chaux-de-Fonds.\nMilan.\n1960-1963: l'ascesa internazionale.\nDebutt\u00f2 in rossonero il 18 settembre 1960, proprio ad Alessandria, in una gara di Coppa Italia vinta per 5-3 contro la sua ex squadra. La settimana successiva esord\u00ec in campionato, in Milan-Catania 3-0. Fu schierato inizialmente \u00ab\"in un ruolo di ala destra che non gli si addice\"\u00bb; racconta Tarozzi che l'allenatore Viani, pur accorgendosi \u00ab\"del fuoriclasse che ha tra le mani, non ne sfrutta appieno le doti\"\u00bb, al punto che aument\u00f2 un certo scetticismo sul suo conto, malgrado le sei reti segnate (la prima a Torino, contro la Juventus campione) e il secondo posto finale. Riguardo a quel primo periodo Rivera dichiar\u00f2: \u00ab\"Non avevo ancora diciassette anni, avevo giocato nell'Alessandria che stava per retrocedere e poi avevo giocato alle Olimpiadi: ero cos\u00ec stanco, cos\u00ec stanco, e cascavo per niente. Cos\u00ec i giornalisti scrivevano che ero un \"bluff\", e che ero buono soltanto da mettere in giardino, ed io soffrivo\"\u00bb.\nNel 1961 Viani fu promosso direttore tecnico, mentre la carica di allenatore and\u00f2 a Nereo Rocco; questi, restio ad affidarsi a calciatori giovani, chiese inizialmente d'intavolare una trattativa per uno scambio col mediano del Padova Rosa. Disse Rivera: \u00ab\"[con Rocco avevo giocato] l'estate precedente nell'Olimpica a Roma. Voleva che andassi altrove a farmi le ossa, ma quando Viani s'impose dicendo che proprio non se ne parlava, accett\u00f2 e cominci\u00f2 con me un rapporto da adulto, anche se anagraficamente ero ancora un ragazzo\"\u00bb. \nNel campionato 1961-1962 Rivera si riscatt\u00f2 e risult\u00f2 decisivo per la vittoria dello scudetto; collocato alle spalle degli attaccanti con compiti di regia, garant\u00ec all'ermetica squadra rossonera, adusa a difendersi \u00ab\"con uno schieramento agile e all'occorrenza massiccio\"\u00bb, un efficace e spettacolare gioco offensivo fatto di \u00ab\"serpentine, passaggi al millimetro invenzioni, gol, il tutto con eleganza di stile e di tocco\"\u00bb; \u00ab\"in coppia con Dino Sani costitu\u00ec un ideale trampolino di lancio per Jos\u00e9 Altafini\"\u00bb.\nA lanciarlo a livello internazionale furono le prime convocazioni nella nazionale maggiore, datate 1962, e la vittoria del Milan in Coppa dei Campioni nel 1963: i rossoneri rimontarono il Benfica andando a rete due volte, in contropiede, su rilanci di Rivera. Al termine di quell'anno risult\u00f2 il secondo calciatore pi\u00f9 votato all'elezione del Pallone d'oro 1963, dopo Lev Ja\u0161in.\n1963-1969: capitano del Milan e Pallone d'oro.\nDopo la vittoria del 1963, il Milan and\u00f2 indebolendosi per la fine della gestione di Rizzoli e per sconvolgimenti tattici comportati anche dal trasferimento di Rocco al Torino. In autunno i rossoneri persero la Coppa Intercontinentale contro il Santos; Rivera, infortunato, non prese parte alla sfida decisiva.\nNel 1964 part\u00ec Sani, e nacquero interrogativi sulla posizione di Rivera in campo; inizialmente Viani \u00ab\"era convinto\"\u00bb che \u00ab\"potesse sostituire il brasiliano. Gianni invece era di parere contrario e solo di malavoglia giocava a centrocampo\"\u00bb; fu dunque spostato all'ala destra, ma nemmeno questa volta \u00ab\"grad\u00ec l'iniziativa\"\u00bb.\nNel campionato 1964-1965 la squadra perse lo scudetto lasciandosi rimontare sette punti dall'Inter e, tra il 1965 e il 1967, non and\u00f2 oltre posizioni di met\u00e0 classifica; racconta Tarozzi che in questa situazione Rivera seppe mantenere alti livelli: \u00ab\"anche nei momenti di sbandamento, anzi soprattutto in quei periodi difficili, diventa sempre pi\u00f9 un uomo simbolo per il Milan, una specie di uomo della Provvidenza\"\u00bb. Allo stesso tempo, anche in virt\u00f9 delle vicende relative alla nazionale, erano tornate ad alimentarsi voci critiche sul suo conto: Rivera era accusato dalla critica \u00ab\"di non aver raggiunto, con il passare degli anni, una maturit\u00e0 atletica e una completezza tecnica quali era lecito attendersi considerando i suoi notevoli mezzi potenziali\"\u00bb e di \u00ab\"non aver saputo diventare l'uomo guida del Milan ed anzi di aver contribuito allo sbandamento della squadra rossonera\"\u00bb. Nel 1966-1967 indoss\u00f2 per la prima volta la fascia di capitano (in Coppa Italia contro il Pisa) e segn\u00f2 dodici reti, \"record\" personale fino a quel momento.\nNel 1967 divenne presidente il giovane Franco Carraro, che reingaggi\u00f2 Rocco. Scrisse Ezio De Cesari che, \u00ab\"mentre tutti suggerivano di togliere Rivera, giocatore di lusso pi\u00f9 che di sostanza, dal vivo della manovra rossonera, Rocco ha invece totalmente responsabilizzato il capitano rossonero, affidandogli il ruolo e la parte di unico uomo-guida\"\u00bb. Rivera fu chiamato a sostenere un attacco formato da Hamrin, Sormani e dal giovane Pierino Prati, capocannoniere al debutto in A, con cui trov\u00f2 un'ottima intesa. Al contempo segn\u00f2 undici gol e contribu\u00ec in maniera decisiva alla vittoria dello scudetto 1967-1968. La critica ne sottoline\u00f2 la maturazione e Annibale Frossi, all'indomani della vittoria del titolo, scrisse: \u00ab\"Ha offerto il suo apporto determinante sfruttando non solo le sue innate doti offensive, ma anche a centrocampo e in difesa, svolgendo compiti per lui un tempo innaturali\"\u00bb.\nL'anno successivo fu tra i protagonisti della finale di Coppa dei Campioni, vinta per 4-1 contro l'Ajax: \u00ab\"due gol, il secondo e il quarto, sono venuti dal suo inimitabile talento\"\u00bb. Fu l'unico milanista, assieme a Giovanni Trapattoni, ad aver disputato entrambe le finali del 1963 e del 1969. In ottobre il Milan vinse anche l'Intercontinentale; Rivera segn\u00f2 nella gara di ritorno, a Buenos Aires, ricordata per la violenta condotta dei calciatori dell'Estudiantes. \nIl 22 dicembre 1969 Rivera, allora ventiseienne, divent\u00f2 il primo calciatore italiano non oriundo a essere premiato col Pallone d'Oro: batt\u00e9 il secondo classificato, Gigi Riva, per quattro voti. Il presidente della giuria, il giornalista di \"France Football\" Max Urbini, motiv\u00f2 l'assegnazione dichiarando: \u00ab\"il riconoscimento premia il talento calcistico allo stato puro. Rivera \u00e8 un grande artista che onora il football\"\u00bb.\n1970-1975: i secondi posti e il primo addio al calcio.\nGli anni successivi furono pi\u00f9 turbolenti: alla controversa esperienza nel seguirono tre secondi posti in campionato. Nel marzo del 1972 pesanti insinuazioni sul selezionatore arbitrale Giulio Campanati costarono a Rivera tre mesi e mezzo di squalifica; nell'aprile 1973, durante il campionato ricordato come quello della \u00ab\"fatal Verona\"\u00bb per la sconfitta finale allo Stadio Bentegodi che cost\u00f2 ai rossoneri il titolo, si ripet\u00e9 attaccando, dopo una gara contro la Lazio, l'arbitro Concetto Lo Bello. In quella stessa stagione il Milan vinse comunque la Coppa delle Coppe e la Coppa Italia. Rivera si laure\u00f2 capocannoniere con 17 reti assieme ai centravanti Pulici e Savoldi: era dalla stagione 1946-1947, quando aveva primeggiato Valentino Mazzola, che un centrocampista non conquistava quel particolare merito.\nA partire dalla stagione 1973-1974 s'incrin\u00f2 il rapporto con il presidente del Milan Albino Buticchi: l'allontanamento di Rocco, avvenuto nel corso del girone di ritorno, lasci\u00f2 Rivera \u00ab\"sconvolto\"\u00bb. La situazione si aggrav\u00f2 l'anno seguente, quando il giocatore si ribell\u00f2 al proprietario, che aveva espresso il desiderio di cederlo al Torino in cambio di Claudio Sala, ed entr\u00f2 in conflitto col nuovo allenatore Gustavo Giagnoni. Nel maggio 1975 Rivera arriv\u00f2 ad annunciare il proprio ritiro dall'attivit\u00e0 agonistica e poi addirittura a rilevare la societ\u00e0 nel settembre successivo per interposta persona. Con Rocco nuovamente in panchina e una propriet\u00e0 a lui congeniale, ritorn\u00f2 al calcio giocato nel novembre 1975.\n1975-1979: l'ultimo titolo e il ritiro definitivo.\nL'allontanamento di Buticchi ebbe conseguenze sulla stabilit\u00e0 della societ\u00e0, che vide succedersi diversi presidenti e progetti sportivi non riusciti; il Milan arriv\u00f2 a rischiare la retrocessione in Serie B nel 1976-1977, quando il giovane allenatore Giuseppe Marchioro tent\u00f2 d'introdurre il 4-4-2 e la difesa a zona. Rivera and\u00f2 a far parte con Fabio Capello di un difettoso centrocampo centrale: rileva Chiesa che i due, ultratrentenni e poco rapidi, venivano facilmente sopraffatti dagli avversari. Al termine della stagione Rivera alz\u00f2 la sua terza Coppa Italia, vinta dopo un \"derby\" e col subentrato Rocco ancora una volta in panchina.\nTrentaseienne, Rivera, pur fiaccato da \u00ab\"acciacchi di ogni genere\"\u00bb, partecip\u00f2 alla vittoria del decimo scudetto milanista, nella stagione 1978-1979; l'allenatore Nils Liedholm lo riport\u00f2 sulla trequarti, alternandolo forzatamente con Roberto Antonelli a causa di un infortunio che lo tenne lontano dai campi da gioco per quasi met\u00e0 campionato. Il titolo fu vinto inaspettatamente, \u00ab\"contro le previsioni generali e non disponendo di mezzi tecnici superiori\"\u00bb; dichiar\u00f2 Rivera: \u00ab\"Potevano vincerlo il Torino o il Perugia, quel campionato. Non avevamo una grandissima squadra, ma un gruppo di giocatori continuo. Vincemmo senza centravanti\"\u00bb. Rivera celebr\u00f2 le 500 presenze in Serie A col Milan nel giorno della partita decisiva, contro il Bologna, e contribu\u00ec con un numero considerevole di \"assist\": l'intesa con Aldo Maldera, che era solito inserirsi in attacco, aveva garantito a quest'ultimo diciassette gol in due anni, cifra notevole per un terzino.\nAl termine di quella stagione, e dopo una breve tourn\u00e9e sudamericana, durante la quale Rivera sub\u00ec le uniche due espulsioni in carriera, si ritir\u00f2, con conferenza stampa, il 20 giugno 1979: \u00ab\"non mi reggevano pi\u00f9 le gambe e non volevo finire in ginocchio nel corso di una partita\"\u00bb; l'ultima partita ufficiale fu Lazio-Milan 1-1 del 13 maggio 1979, sua 501\u00aa presenza in Serie A.\nNazionale.\nRivera debutt\u00f2 con la maglia della nazionale giovanile il 9 marzo 1960, in una gara amichevole contro la Svizzera; la partita, che anticipava di pochi mesi le Olimpiadi di Roma, termin\u00f2 4-1. Rivera impression\u00f2 favorevolmente e segn\u00f2 due reti, come l'altro esordiente Bulgarelli.\nDisput\u00f2 altre otto partite (tra cui quelle olimpiche) e ancora un'altra nella formazione B prima di debuttare ufficialmente con la nazionale il 13 maggio 1962, a 18 anni, in un'amichevole contro il Belgio, vinta a Bruxelles per 3-1. Collezion\u00f2 in totale 60 presenze, quattro delle quali da capitano.\nIl suo rapporto con la nazionale fu turbolento; al disput\u00f2 solamente la partita inaugurale contro la Germania Ovest. Con l'avvento di Edmondo Fabbri come commissario unico e la messa in disparte degli oriundi gioc\u00f2 con pi\u00f9 regolarit\u00e0, \u00ab\"quasi ininterrottamente\"\u00bb, \u00ab\"nei ruoli di mezzala, prevalentemente sinistra\"\u00bb; per Enzo Sasso \u00ab\"forn\u00ec il suo capolavoro a Milano contro il Brasile\" [12 maggio 1963]\u00bb ed ebbe \u00ab\"una prodigiosa impennata a Roma contro la Polonia, subito soffocata da una ventata di violentissime polemiche culminate nel dualismo con Corso e nella brutta partita di Parigi\" [19 marzo 1966]\u00bb. Dopo la partita con la Polonia si era \u00ab\"ribellato al catenaccio\u00bb con \u00abdichiarazioni vivaci e violente\"\u00bb che per la stampa \u00ab\"deliberatamente costrinsero Fabbri a schierarsi contro quel modulo di gioco\"\u00bb; al la nazionale incapp\u00f2 nella storica sconfitta contro la Corea del Nord e Rivera, rientrando marginalmente nelle tattiche impostate dal successore di Fabbri, Ferruccio Valcareggi, gioc\u00f2 con meno regolarit\u00e0: infortunato, non disput\u00f2 la finale del vittorioso .\nAl risale un celebre dualismo con Sandro Mazzola, che caratterizz\u00f2 il percorso della spedizione azzurra e che culmin\u00f2 nel suo tardivo ingresso in finale, giunto a sei minuti dal termine quando il risultato era ormai favorevole al Brasile. Rivera era stato peraltro uno dei protagonisti della storica semifinale contro la Germania Ovest, terminata ai tempi supplementari e ricordata dai \"media\" come \"Partita del secolo\": responsabile del gol del 3-3 tedesco per non aver coperto adeguatamente il palo, segn\u00f2 dopo appena 66\" il definitivo 4-3 dopo una veloce azione corale. Dell'errore sul 3-3 ricord\u00f2: \u00ab\"Potevo prenderla solo con le mani, \u00e8 vietato, ho provato con le anche, \u00e8 andata male, \u00e8 stato un contropiede involontario, poi sono ripartito per un contropiede volontario e ho segnato\"\u00bb.\nIl 14 novembre 1973 Rivera prese parte alla prima vittoria degli azzurri in casa dell'Inghilterra; l'anno successivo disput\u00f2 la sua ultima gara in nazionale, al , contro l', venendo nuovamente escluso da Valcareggi nello scontro poi decisivo per l'eliminazione contro la Polonia.\nControversie.\nIl rapporto con la stampa.\nLo storico inglese John Foot ha scritto che Rivera \u00ab\"non fu mai universalmente amato, e fu oggetto di una delle campagne giornalistiche a sfavore pi\u00f9 intense nella storia dello sport\"\u00bb; dopo la consegna del Pallone d'Oro lo stesso calciatore comment\u00f2: \u00ab\"evidentemente i giornalisti francesi non leggono certi giornali italiani\"\u00bb. Nel 1972, in un'intervista alla \"Stampa\" dichiar\u00f2: \u00ab\"ogni partita per me \u00e8 un esame, sono quindici anni che continuo a sostenere esami, e sono piuttosto stufo: non mi promuovono mai del tutto, c'\u00e8 sempre chi ha delle riserve\"\u00bb.\nAngelo Rovelli ricord\u00f2 che Rivera \u00ab\"per genuina inclinazione si dichiarava ostile al calcio difensivo in tempi che ancora onoravano il catenaccio\"\u00bb, un modulo di gioco che \u00ab\"lo avrebbe sacrificato all'ala destra o magari a centrocampo\u00bb, dove aveva spesso mostrato i suoi limiti\"\u00bb. Anche per questo polemizz\u00f2 platealmente, nel 1965, dopo una partita dell'Italia, con il difensore Armando Picchi; attorno a lui si divise perci\u00f2 la critica. Detrattore del suo stile fu Gianni Brera che, scettico sul suo conto sin dalla militanza nell'Alessandria, gli attribu\u00ec l'ironico soprannome di origine letteraria di \"Abatino\", inserendolo in una categoria di centrocampisti \u00ab\"molto dotati sul piano stilistico per quanto deficitari di qualit\u00e0 agonistico-atletiche\"\u00bb e che scrisse: \u00ab\"Penso che Rivera sia un grandissimo stilista, molto intelligente e, come tale, in grado sempre di intuire quale sia la situazione migliore per s\u00e9. Non sa correre, non \u00e8 un podista, altrimenti sarebbe un grandissimo interno. Invece lui per me \u00e8 un mezzo grande giocatore\"\u00bb. Secondo Foot, peraltro, \u00ab\"furono in molti ad attribuire la disfatta contro la Corea al Golden Boy\"\u00bb e Brera accus\u00f2 \u00ab\"in sostanza Rivera per l'eliminazione dell'Italia, non tanto per le prestazioni del milanista, quanto per la sua influenza sul tipo di gioco adottato dagli azzurri\"\u00bb e dal commissario tecnico Fabbri per andare incontro alle sue esigenze; \u00e8 comunque lo stesso storico a precisare che i giudizi del giornalista \u00ab\"venivano enfatizzati per vendere pi\u00f9 copie\"\u00bb dei quotidiani e che lo stesso in un'occasione dichiar\u00f2: \u00ab\"io fingo di maltrattare coloro per i quali stravedo\"\u00bb. Tra i suoi difensori vi fu Enzo Sasso, che sul \"Corriere dello Sport\" scrisse \u00ab\"si pretende da lui il massimo e quello che si perdona ad un Corso o ad un Bulgarelli non si perdona a Rivera; non gli si perdona niente, ecco la verit\u00e0. Si fruga nella sua vita privata, lo si fa apparire come un piantagrane, si specula sulla sua non elevata prestanza fisica. In poche parole si fa l'impossibile per distruggerlo moralmente\"\u00bb.\nIn pi\u00f9 occasioni Rivera denunci\u00f2 le ingerenze della stampa nelle vicende della nazionale azzurra. Spieg\u00f2 nel 2003: \u00ab\"il mio rapporto con la Nazionale \u00e8 stato abbastanza complicato [perch\u00e9] quando giocavo io la Federazione seguiva una linea politica imposta dai giornali pi\u00f9 influenti [...] . La formazione della Nazionale era fatta da una \"cupola\" giornalistica che aveva a capo Gualtiero Zanetti, il direttore della Gazzetta dello Sport\"\u00bb; \u00ab\"il Milan allora non aveva peso politico, non aveva rapporti con questa struttura\"\u00bb; \u00ab\"queste ingerenze mi sono sempre sembrate fuori luogo e non l'ho mai nascosto. Ma Zanetti era un vero \"Federale\", e uso il termine come si usava nel Ventennio: diciamo che non gradiva il dissenso. E me l'ha fatta pagare finch\u00e9 ha potuto\"\u00bb. Questa tensione tra Rivera e la stampa raggiunse l'apice durante i Mondiali del 1970.\nI Mondiali del 1970 e la \"staffetta\" con Mazzola.\nIn occasione dei Mondiali messicani del 1970, la critica torn\u00f2 a dividersi su Rivera; si espresse Brera: \u00ab\"Come l'effigie di Garibaldi non basta a vincere le battaglie, cos\u00ec impostare la squadra sui beniamini delle mamme non basta a vincere le partite\"\u00bb. Ha scritto Carlo Caliceti che \u00ab\"per i difensivisti la Nazionale non poteva prescindere dal lavoro di cucitura di Sandro Mazzola\"\u00bb tra difesa e attacco; di quest'idea era, secondo Rivera, anche il capodelegazione FIGC Walter Mandelli, il quale avrebbe fatto pressioni sul commissario tecnico Valcareggi per non schierare il milanista tra i titolari. Escluso il suo gregario Lodetti dai convocati e compreso che avrebbe saltato la prima partita contro la Svezia, Rivera ricevette i giornalisti e si sfog\u00f2. \u00ab\"Pu\u00f2 darsi mi abbiano messo apposta in questa condizione,\" - dichiar\u00f2 - \"non facendomi giocare fra i titolari nella partita di mercoled\u00ec per provocarmi, per farmi parlare e giustificare la mia esclusione con i motivi disciplinari. Ma non \u00e8 questo il modo di agire, preferisco che le cose mi vengano dette in faccia\"\u00bb. La circostanza secondo cui sia stato convinto da Rocco e da Artemio Franchi, chiamati in Messico a mediare, a non abbandonare il ritiro \u00e8 stata smentita dallo stesso Rivera: \u00ab\"Vi era il pericolo che potessero loro mandarmi via, che \u00e8 un'altra cosa. Ma io non avevo mai pensato di chiedere di tornare in Italia\"\u00bb.\nPoich\u00e9 indisposto, non part\u00ec tra i titolari neppure nelle successive due gare contro Uruguay e Israele, terminate 0-0. La sterilit\u00e0 offensiva indusse finalmente Valcareggi a tentare la cosiddetta \"staffetta\", le cui motivazioni tattiche sono state spiegate da Mario Sconcerti: \u00ab\"Valcareggi ha dieci ruoli rigidamente assegnati, dieci titolari inamovibili pi\u00f9 due fuoriclasse per un unico ruolo. Sandro Mazzola e Gianni Rivera sono diversi e simili, uno pi\u00f9 offensivo, l'altro pi\u00f9 rotondo, pi\u00f9 giocatore, ma [...] pesano sulla squadra come terzi attaccanti. Non solo la loro presenza va coperta a centrocampo, ma \u00e8 impossibile possano giocare insieme. [...Valcareggi] sceglie la staffetta, fa giocare un tempo a Mazzola e uno a Rivera. [...] Avere due giocatori del genere che si interscambiano crea sul campo problemi agli avversari. \u00c8 una soluzione storta, ma regge\"\u00bb. Anche i calciatori finirono per dividersi: il blocco difensivo, composto peraltro da calciatori dell'Inter, premeva per Mazzola che gli garantiva un lavoro meno gravoso in copertura, gli attaccanti Riva e Boninsegna per il milanista, migliore in rifinitura. Poich\u00e9 la semifinale contro la Germania Ovest aveva \u00ab\"mostrato che la presenza di Rivera allungava pericolosamente la squadra\"\u00bb, Valcareggi opt\u00f2 per Mazzola in finale, annullando la staffetta e inserendo Rivera all'84', al posto dell'attaccante Boninsegna, a gara ormai compromessa; il commissario tecnico tent\u00f2 di giustificarsi: \u00ab\"Ho rinviato di minuto in minuto l'inserimento di Rivera perch\u00e9 avevo non solo Bertini con un leggero stiramento inguinale, ma anche Cera che stava male, e mi sembrava mancasse pi\u00f9 tempo alla fine\"\u00bb. Da questo, per Foot, \u00ab\"deriv\u00f2 l'ostile accoglienza tributata alla squadra\"\u00bb al ritorno in Patria, \u00ab\"con molti tifosi che esposero striscioni con la scritta: \"Viva Rivera\"\"\u00bb.\nLe polemiche con la classe arbitrale.\nIl 12 marzo 1972, all'86' di Cagliari-Milan, il rossonero Anquilletti intercett\u00f2 in area con un braccio un tentativo di pallonetto di Riva; l'arbitro Michelotti giudic\u00f2 l'intervento volontario e concesse ai sardi un calcio di rigore che fiss\u00f2 il risultato sul 2-1. Dopo la partita Rivera attacc\u00f2 platealmente la classe arbitrale, contestando l'arbitraggio, chiamando in causa il presidente dell'Associazione Italiana Arbitri Campanati (\u00ab\"La logica \u00e8 che dovevamo perdere il campionato. Finch\u00e9 dura Campanati, non c'\u00e8 niente da fare, scudetti non ne vinciamo [...] , \u00e8 il terzo campionato che ci fregano in questo modo\"\u00bb) e criticando la scelta di aver premiato, prima di Juventus-Milan del 20 febbraio, Concetto Lo Bello per aver raggiunto la cifra di 300 gare dirette in A (\u00ab\"A Torino hanno premiato l'arbitro prima che iniziasse la partita, hanno fatto la festa\"\u00bb). Contest\u00f2 anche il comportamento dello stesso Lo Bello, che durante un'intervista televisiva aveva ammesso di aver sbagliato non assegnando, in quella stessa gara, un rigore al Milan (\u00ab\"ci hanno preso in giro a met\u00e0 con l'autocritica di Lo Bello\"\u00bb).\nNei giorni successivi alle dichiarazioni, Rivera tent\u00f2 una \u00ab\"marcia indietro\"\u00bb: \u00ab\"il giocatore del Milan ha smussato la durezza delle proprie accuse precisando di non aver voluto tacciare di disonest\u00e0 gli arbitri, ma di avere voluto soltanto denunciare l'incapacit\u00e0\"\u00bb di Campanati e Michelotti. Scatt\u00f2 comunque un'inchiesta da parte della Commissione Disciplinare della FIGC, che in aprile squalific\u00f2 il calciatore fino al 30 giugno 1972. Nel 2013 Rivera dichiar\u00f2 dell'episodio: \u00ab\"Avvertivamo ostilit\u00e0 nei nostri confronti. E visto che i dirigenti non intervenivano, a Cagliari fui io a uscire allo scoperto. Sbagliando, perch\u00e9 per lanciare delle accuse devi avere le prove\"\u00bb. Nel 1973 Rivera sub\u00ec una squalifica di quattro giornate (poi ridotte a due) per aver nuovamente criticato con \u00ab\"espressioni lesive\"\u00bb l'operato di Lo Bello dopo una gara contro la Lazio. Malgrado questi contrasti con i direttori di gara, Rivera non \u00e8 mai stato espulso, nel corso di tutta la sua carriera, in gare di campionato.\nI dissidi con Buticchi e l'acquisto del Milan.\nNel 1975 Rivera entr\u00f2 in conflitto col presidente del Milan Albino Buticchi: \u00ab\"Avevamo un ottimo rapporto personale, facevamo addirittura le vacanze assieme. Poi non so che cosa sia accaduto. Ha trovato un allenatore [Gustavo Giagnoni] convinto che io fossi arrivato al capolinea e si \u00e8 fatto condizionare. Io ho opposto resistenza perch\u00e9 non mi aspettavo una cosa del genere e poi tutto \u00e8 stato gestito male. Era comunque evidente la volont\u00e0 di cedermi\"\u00bb.\nIn effetti Buticchi tent\u00f2 di cedere Rivera alla Fiorentina per Giancarlo Antognoni, e dichiar\u00f2 al \"Corriere della Sera\" il 19 aprile 1975 che se avesse potuto lo avrebbe scambiato \u00ab\"volentieri con Claudio Sala del Torino\"\u00bb. Rivera non si present\u00f2 agli allenamenti, Giagnoni lo mise fuori squadra e il capitano milanista annunci\u00f2 il ritiro, per poi convincere l'imprenditore siderurgico Vittorio Duina a rilevare la societ\u00e0 per lui. Le pressioni della tifoseria milanista, schierata dalla parte del calciatore, spinsero infine Buticchi a cedere la societ\u00e0 al termine dell'estate; la conseguenza principale di questi eventi, secondo Sergio Taccone, fu un \u00ab\"regresso dirigenziale rossonero\"\u00bb: \u00ab\"per molti conoscitori di vicende rossonere fu l'inizio di una lunga crisi societaria che avrebbe portato la squadra, dopo la conquista della stella, alla doppia discesa nel purgatorio della cadetteria\"\u00bb.\nDopo il ritiro.\nCarriera dirigenziale.\nMilan.\nLo stesso giorno del ritiro di Rivera da calciatore, il presidente del Milan Felice Colombo ne annunci\u00f2 la nomina a vicepresidente, ruolo che mantenne fino al 1986. Il periodo non fu fortunato per il \"club\" rossonero, poich\u00e9 gi\u00e0 a partire dall'addio di Buticchi si erano succedute \u00ab\"gestioni all'insegna del pressappochismo e dell'improvvisazione\"\u00bb, secondo le parole di Sergio Taccone; i risultati ottenuti da Rivera nel ruolo di vicepresidente sono perci\u00f2 considerati \u00ab\"di gran lunga inferiori rispetto a quelli ottenuti da calciatore\"\u00bb.\nNella stagione 1979-1980 il Milan venne prematuramente eliminato dalla Coppa dei Campioni; inoltre, allo scoppio dello scandalo denominato \"Totonero\", il presidente Colombo rimase coinvolto in prima persona e la squadra rossonera fu retrocessa per la prima volta in Serie B per giudizio sportivo. Al ritorno in A, nel 1981, con Rivera formalmente al comando per l'inibizione del proprietario, segu\u00ec un'inopinata retrocessione sul campo.\nRivera mantenne la vicepresidenza con l'arrivo di Giuseppe Farina, nel 1982; la squadra risal\u00ec in Serie A, ma fin\u00ec in dissesto economico e venne rilevata da Silvio Berlusconi, suo futuro avversario politico, nel 1986, a un passo dal fallimento. L'ex capitano rossonero rimase in societ\u00e0 ancora per un breve periodo, per poi lasciare irrevocabilmente la carica a ventisei anni dall'arrivo al Milan: \u00ab\"Volevo essere parte integrante della societ\u00e0 a cui avevo dedicato quasi tutta la mia carriera. Quando atterr\u00f2 Berlusconi, mi fecero capire che per me non c'era pi\u00f9 spazio, e cambiai mestiere\"\u00bb. Nella stagione 1985-86 diede il nome a un marchio sportivo che fu sponsor tecnico del Milan.\nFIGC.\nNel 2010 fu chiamato dal presidente Giancarlo Abete come presidente del Settore Giovanile e Scolastico della FIGC; successe all'ex compagno di squadra Massimo Giacomini. In questo ruolo introdusse l'autoarbitraggio nelle partite dei Pulcini, con l'\u00ab\"idea di insegnare gi\u00e0 ai bambini il rispetto delle regole\"\u00bb. Nel 2013 pass\u00f2 alla guida del Settore Tecnico di Coverciano.\nIl 23 ottobre 2017, a 74 anni, inizi\u00f2 il corso allenatori per il conseguimento del patentino UEFA A (nello stesso anno ottenne il livello B con il corso tenuto a Rebibbia. Dopo aver seguito le 192 ore di lezione, il 16 gennaio 2018 sostenne gli esami finali per l'abilitazione da allenatore professionista. Con tale patentino potenzialmente pu\u00f2 guidare tutte le squadre giovanili, comprese le formazioni Primavera, e le prime squadre fino alla Serie C inclusa oltre a poter essere tesserato come allenatore in seconda sia in Serie B che in A.\nIl 25 settembre 2019, Rivera consegue il patentino da allenatore UEFA Pro, venendo quindi abilitato ad allenare anche le squadre delle massime serie europee.\nCarriera politica.\nNel 1987 Rivera ricevette la proposta, da parte di Giovanni Goria e di Bruno Tabacci, di candidarsi alla Camera dei deputati per le elezioni politiche di quell'anno, nelle file della Democrazia Cristiana. Risult\u00f2 eletto per la circoscrizione Milano-Pavia, venendo riconfermato nella successiva tornata elettorale (1992). Fu rieletto ancora nel 1994 nella lista del Patto Segni (cui aveva aderito dopo lo scioglimento della DC) in Puglia, e nel 1996 per la lista uninominale dell'Ulivo nel collegio Novi-Tortona.\nNel corso della legislatura aveva lasciato il movimento di Segni dapprima per Rinnovamento Italiano e poi per i Democratici di Romano Prodi, coi quali conflu\u00ec in seguito nella Margherita. Fu Sottosegretario alla Difesa per i governi Prodi I, D'Alema I e II e Amato II.\nNel 2001 fu candidato nel collegio di Milano 1, avendo come avversario il \"leader\" del centro-destra e presidente del Milan Silvio Berlusconi, non risultando eletto: accett\u00f2 dunque la proposta di consigliere per le politiche sportive del Comune di Roma. Nel 2005 subentr\u00f2 a Mercedes Bresso, eletta presidente della Regione Piemonte, come deputato del Parlamento europeo, cui era stato candidato alle elezioni del 2004 per la lista di Uniti nell'Ulivo ricevendo in Nord-Ovest 45\u00a0000 preferenze. Fece parte del gruppo dei Non iscritti, per aderire poi nel 2008 al movimento politico centrista della Rosa per l'Italia. Alle elezioni europee del 2009 si ricandida, nelle file dell'UDC nella circoscrizione Centro ricevendo 7\u00a0600 preferenze, non sufficienti a essere rieletto.\nIn occasione delle elezioni amministrative del 2011 sostenne a Milano il candidato sindaco di centro-destra Letizia Moratti, presentandosi come capolista della lista \"Unione Italiana-Librandi\", ottenendo tuttavia solo 20 preferenze.\nNel 2013 si \u00e8 candidato infine alle elezioni politiche per il Senato nelle liste del Centro Democratico di Bruno Tabacci; il risultato del partito in Emilia-Romagna e Friuli-Venezia Giulia non gli ha consentito di ottenere un seggio all'assemblea di Palazzo Madama.\nAltre controversie.\nCos\u00ec come Antonio Cabrini e Antonio Di Natale, non ha condiviso un appello al \"coming out\" dei calciatori gay lanciato nel 2012 dal commissario tecnico dell'Italia Cesare Prandelli, affermando al settimanale \"Chi\": \u00ab\"ognuno si organizza la vita come vuole, ma non sapevo neanche che nel mondo del calcio ci fossero dei gay, \u00e8 una novit\u00e0 assoluta per me. Se c'erano giocatori gay ai miei tempi e non lo dicevano, potrebbero fare la stessa cosa adesso. Non capisco a cosa possa servire dirlo in giro, mica gli eterosessuali lo vanno a dire in pubblico\"\u00bb.\nNel novembre 2012, intervenendo al convegno \"Il calcio tra regole, lealt\u00e0 sportiva ed interessi (criminali?)\", l'ex capitano del Napoli Antonio Juliano dichiar\u00f2 che, prima di Napoli-Milan del campionato 1977-1978, ultima giornata, si accord\u00f2 con Rivera affinch\u00e9 la partita terminasse in parit\u00e0, risultato che avrebbe garantito ad entrambe le squadre la qualificazione alla Coppa UEFA; la gara termin\u00f2 1-1. Rivera dichiar\u00f2 successivamente di non ricordare l'episodio specifico.\nNel giugno 2021 ha dichiarato, durante una puntata del \"talk show\" politico \"Porta a Porta\", la propria indisponibilit\u00e0 a sottoporsi al vaccino anti COVID-19, nel timore di eventuali reazioni letali derivanti dalla somministrazione; le sue frasi e la successiva reprimenda del conduttore Bruno Vespa sono state riprese dalla stampa.\nStatistiche.\nPresenze e reti nei club.\n\"Fonte: MagliaRossonera.it\""}
{"id": "45267", "revid": "125833388", "url": "https://it.wikipedia.org/wiki?curid=45267", "title": "Milwaukee Bucks", "text": "I Milwaukee Bucks sono una delle trenta squadre di pallacanestro che militano nel massimo campionato professionistico statunitense, la National Basketball Association.\nStoria.\nDalla fondazione al primo titolo.\nI Bucks furono fondati nel 1968, quando la NBA premi\u00f2 con una franchigia il Milwaukee Professional Sports and Services, Inc., un gruppo guidato da Wesley Pavalon e Marvin Fishman. Giocarono la loro prima partita di regular season il 16 ottobre 1968 contro i Chicago Bulls, davanti a persone. La prima vittoria della sua storia arriv\u00f2 alla sesta gara giocata: i Bucks vinsero quella partita 134-118 contro i Detroit Pistons. Come \u00e8 spesso accaduto alle squadre appena fondate, la prima stagione dei Bucks fu molto difficile: in quella stagione infatti vinsero solamente 26 gare. Ci\u00f2 diede ai Bucks la possibilit\u00e0 di scegliere per primi al draft del 1969; quel draft port\u00f2 a Milwaukee Lew Alcindor, che in seguito cambi\u00f2 il nome in Kareem Abdul-Jabbar e fece le fortune della franchigia negli anni a venire.\nI Bucks furono una squadra molto temibile negli anni 1970, quando con Kareem Abdul-Jabbar e Oscar Robertson vinsero il loro primo titolo NBA, nel 1971 battendo i Baltimore Bullets per 4-0 e andando vicini al bis nel 1974 quando persero in finale per 4 a 3 contro i Boston Celtics. Ad oggi i Bucks, con il primo titolo vinto al terzo tentativo, sono i campioni pi\u00f9 precoci della storia.\nNel 1980, in seguito all'ingresso dei Dallas Mavericks nella NBA, la stessa riposizion\u00f2 i Bucks dalla Western alla Eastern Conference.\nAnni ottanta e novanta.\nNegli anni 1980 e 1990 i Bucks vissero un periodo di fortune alterne: nonostante fossero una squadra molto competitiva non riuscirono mai a raggiungere le finali NBA, fermandosi per tre volte a quelle di Conference (nel 1983 contro i Philadelphia 76ers e nel 1984 e 1986 contro i Celtics). Ci furono anche molte speculazioni sulla possibilit\u00e0 di trasferire la franchigia in un'altra citt\u00e0 per poter giocare in un nuovo stadio. Nel 1985 i Bucks furono comprati da Herb Kohl che mantenne la squadra a Milwaukee.\nAnni duemila.\nLa stagione 2000-01 \u00e8 probabilmente una delle migliori per quanto riguarda la storia della franchigia del Wisconsin, infatti i Bucks grazie all'asse portante della squadra formato dai \"Big Three\" Ray Allen, Glenn Robinson, Sam Cassell e ottimi giocatori come Tim Thomas e Ervin Johnson dopo aver disputato degli ottimi playoff, arrivarono fino alle finali di conference dove vennero sconfitti solo in gara 7 per mano dei Philadelphia Sixers.\nNella stagione 2004-05 i Bucks hanno mancato l'accesso ai play-off a causa di numerosi infortuni ed una pessima difesa. Tuttavia, malgrado avessero solo il 6% di probabilit\u00e0 di avere una delle prime tre scelte ai draft, i Bucks hanno ottenuto la prima scelta assoluta per il 2005. L'hanno usata per selezionare Andrew Bogut dell'universit\u00e0 dello Utah. Tuttavia, a marzo 2012, i Bucks lo cedettero, non essendo mai riuscito a mantenere le aspettative a causa dei molteplici infortuni, ai Golden State Warriors assieme a Stephen Jackson, in cambio di Monta Ellis, Ekpe Udoh e Kwame Brown.\nIn vista della stagione 2012-13 i Bucks non attuano grandi colpi di mercato: l'unico rilevante \u00e8 l'ingaggio di Samuel Dalembert insieme alla 14\u00aa scelta al draft 2012 dagli Houston Rockets in cambio di Shaun Livingston, Jon Leuer, Jon Brockman e la 12\u00aa scelta. Il 21 marzo 2013 i Bucks acquistano J.J. Redick, Gustavo Ay\u00f3n e Ish Smith dagli Orlando Magic in cambio di Beno Udrih, Tobias Harris e Doron Lamb. La stagione e si chiude con un record 38 vittorie e 44 sconfitte che permette comunque alla squadra di chiudere la Eastern Conference all'ottavo posto e di tornare ai play-off dopo 3 anni; qui trovano per\u00f2 al primo turno i Miami Heat primi classificati, dai quali vengono facilmente sconfitti per 4-0.\nL'era Giannis Antetokounmpo e il secondo titolo.\nNella stagione successiva Scott Skiles viene licenziato e al suo posto viene ingaggiato Larry Drew, ex allenatore degli Atlanta Hawks. Al draft, con la quindicesima chiamata, viene selezionato il giovane prospetto greco di origine nigeriane, Giann\u012bs Antetokounmpo; mentre Ellis e Dalembert rimangono free agent e firmano entrambi con i Dallas Mavericks. Per rimpiazzarli i Bucks ingaggiano la guardia O.J. Mayo e il centro Zaza Pachulia. Successivamente Jennings viene ceduto ai Detroit Pistons in cambio di Brandon Knight, Khris Middleton e V'ja\u010deslav Kravcov. Con la squadra nettamente indebolita i Bucks disputano una stagione disastrosa, chiudendo in ultima posizione, con un record di 15-67.\nNonostante l'ultima posizione, i Bucks ottengono solo la seconda scelta al draft, con la quale selezionano il prospetto Jabari Parker. Il 1\u00ba luglio 2014 i Bucks cedono due seconde scelte ai draft 2015 e 2019 ai Brooklyn Nets per liberare il loro allenatore, Jason Kidd, che viene nominato nuovo allenatore al posto di Drew, che viene quindi licenziato.\nIl 22 gennaio 2018, i Bucks hanno licenziato Jason Kidd, che deteneva un primato di 22-23 nella stagione 2017-18. Nei tre anni e mezzo di gestione Kidd, i Bucks hanno avuto un record complessivo di 139-152 raggiungendo il primo turno nei playoff NBA 2015 e 2017. La squadra \u00e8 stata affidata all'assistente Joe Prunty come allenatore ad interim.\nPer la stagione 2018-19 viene inaugurata la nuova arena, il Fiserv Forum, scongiurando il rischio di una relocation da parte della franchigia. Nel primo anno nella nuova arena, sotto la guida del nuovo allenatore Mike Budenholzer, i Bucks dominano la regular season con un record di 60-22, il migliore della NBA: questo risultato era stato ottenuto dai Bucks solamente nella stagione 1970-71, anno del titolo vinto. Ai playoff, i Bucks hanno superato i Detroit Pistons nel primo turno con un comodo 4-0 e i Boston Celtics nelle semifinali di conference, vincendo la serie 4-1, ma nelle finali della Eastern Conference sono stati sconfitti dai Toronto Raptors per 4 a 2, non riuscendo ad accedere alle Finals; in compenso a fine anno il giocatore franchigia Giann\u012bs Antetokounmpo vince il titolo di MVP della regular season 2018-19.\nNel 2019-2020 nonostante lo stop a stagione in corso dovuto alla pandemia di covid-19 con successiva ripresa soltanto a Giugno nella bolla di Orlando, arrivano ai playoff con il miglior primato della Eastern Conference (56-17). Passano al primo turno per 4-1 contro gli Orlando Magic ma escono alle semifinali di conference contro i solidi Miami Heat per 4-1. Per il secondo anno consecutivo Giann\u012bs Antetokounmpo vince il titolo di MVP della regular season 2019-20 e per la prima volta il Defensive Player Of The Year.\nNella stagione 2020-2021 la squadra si rinforza con gli arrivi di Jrue Holiday dai Pelicans e P.J. Tucker dai Rockets (quest'ultimo arrivato a Febbraio 2021). Il 29 dicembre 2020, alla quarta gara di regular season contro i Miami Heat, segnano ben 29 triple vincendo la partita e battendo il record per il maggior numero di triple segnate in una partita, precedentemente detenuto dagli Houston Rockets (27).\nAl termine della regular season i Bucks confermano di essere una delle squadre migliori della Eastern Conference, vincendo la Central Division e arrivando terzi in classifica generale, dietro i Philadelphia 76ers e i Brooklyn Nets. Al primo turno la squadra sconfigge con un netto 4-0 i Miami Heat di Butler, Dragi\u0107 e Adebayo, arrivati alle Finals l'anno precedente.\nAl secondo turno gli avversari sono i favoriti per la vittoria dell'anello, i Nets dei Big Three Durant, Irving e Harden. Tuttavia, grazie anche agli infortuni di Irving e Harden, alla fine \u00e8 la squadra di Giannis a prevalere, vincendo la serie 4-3, con gara 7 vinta ai supplementari al Barclays Center. Alle Conference Finals i Bucks superano senza non pochi problemi gli Atlanta Hawks di Trae Young e Danilo Gallinari, vincendo 4-2, e giungono alle NBA Finals per la prima volta dal 1974.\nAd attenderli ci sono i Phoenix Suns di Chris Paul e Devin Booker, che non arrivavano alle finali dal 1993.\nI Suns vincono le prime due gare in Arizona, ma il team di Giannis prima pareggia la serie con le successive due sfide in casa al Fiserv Forum, e poi si porta avanti vincendo gara 5 alla Phoenix Suns Arena. Tornati a Milwaukee per gara 6, il 21 luglio i Bucks vincono la sfida 105-98, chiudendo cos\u00ec la serie sul 4-2 e vincendo il loro secondo anello (a distanza di 50 anni dal primo), con 50 punti di Giannis Antetokounmpo nell'ultimo scontro. Quest'ultimo vince anche il premio MVP delle finali.\nGiocatori.\nMembri della Basketball Hall of Fame.\nNote:\nAllenatori ed altri.\n\"Note: Statistiche aggiornate a fine stagione 2019-2020.\"\nPalmar\u00e8s.\nPremi e riconoscimenti individuali.\nNBA Most Valuable Player Award\nBill Russell NBA Finals Most Valuable Player Award\nNBA All-Star Game Most Valuable Player Award\nNBA Defensive Player of the Year Award\nNBA Rookie of the Year Award\nNBA Most Improved Player\nNBA Sixth Man of the Year Award\nNBA Sportsmanship Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team"}
{"id": "45268", "revid": "2225", "url": "https://it.wikipedia.org/wiki?curid=45268", "title": "Giovanni Rivera", "text": ""}
{"id": "45270", "revid": "1963777", "url": "https://it.wikipedia.org/wiki?curid=45270", "title": "Charlotte Hornets", "text": "Gli Charlotte Hornets sono una delle trenta squadre di pallacanestro che militano nel massimo campionato professionistico statunitense, la National Basketball Association.\nStoria.\nLa nascita.\nNell'ottobre 1988 la franchigia gioca la sua prima partita nella NBA con il nome di Charlotte Hornets, e sede a Charlotte, Carolina del Nord. La squadra \u00e8 guidata dalla guardia del New Jersey Kelly Tripucka che alimenta il gioco della squadra e fornisce una buona media di punti: Tripucka sar\u00e0 il miglior marcatore della squadra per due stagioni.\nNella stagione 1991-92 la squadra guadagna il diritto alla prima scelta assoluta e la scelta ricade sulla potente ala Larry Johnson che verr\u00e0 premiato con il NBA Rookie of the Year Award.\nNel 1992-93 la squadra vince la seconda scelta nel draft, usandola per prendere il centro Alonzo Mourning: ora (insieme a Johnson e Gill) la squadra ha il miglior trio di giocatori emergenti che la porta ai primi play-off con la quinta posizione. Sconfitti i Boston Celtics con un tiro all'ultimo secondo di Mourning, l'inesperienza porter\u00e0 tuttavia ad una rapida sconfitta contro i New York Knicks nella serie successiva.\nL'anno successivo (condizionato da un lungo infortunio di Mourning) sono battuti al primo turno dai Chicago Bulls di Michael Jordan. Durante l'estate arrivano dai Miami Heat, al posto di Mourning, l'ala piccola Glen Rice e il centro Matt Geiger che provvedono con i loro punti alla crescita della squadra.\nNel 1996 arriva l'ala Anthony Mason e uno scambio con i Lakers trasferisce Kobe Bryant (scelto nel draft dell'anno) a Los Angeles per Vlade Divac. Lo stesso anno Glen Rice gioca la sua migliore stagione finendo al terzo posto nella classifica dei punti segnati e vincendo il titolo di MVP nell'All-Star Game.\nAnche l'anno successivo fu pieno di successi: gli Hornets trainati da Rice raggiungono il secondo turno dei play-off stoppati ancora una volta dai Bulls di Jordan.\nNel 1999 Glen Rice viene scambiato con i Lakers per Eddie Jones e Elden Campbell, e gli Hornets non entrano nei playoff come ultima squadra classificata, ma riescono ad ottenere la terza scelta assoluta con cui ottengono Baron Davis.\nL'anno successivo un tragico episodio segna la storia della franchigia: Bobby Phills muore in un incidente automobilistico e il suo numero viene ritirato. La squadra ritorna nei playoffs ma viene sconfitta dai Philadelphia 76ers di Allen Iverson, nonostante una buona prestazione di Jones. Nel draft del 2000 scelgono Jamaal Magloire.\nNel 2001 le cose vanno meglio e raggiungono per la terza volta nella storia della franchigia il secondo turno. Dopo aver eliminato i Miami Heat per 3-0, viene fermata dai Milwaukee Bucks, perdendo la serie 4-3.\nNel 2002 raggiungono ancora le semifinali di conference dove questa volta vengono sconfitti 4-1 dai New Jersey Nets di Jason Kidd dopo aver battuto 3-1 gli Orlando Magic.\nIl ritorno.\nQuando gli Hornets si spostarono a New Orleans, per la stagione 2002-03, la citt\u00e0 di Charlotte e l'NBA concordarono di creare una nuova squadra per la stagione 2004-05. Diversi gruppi, compreso uno guidato dall'ex stella dei Boston Celtics, Larry Bird, fecero delle offerte per la squadra. Alla fine la spunt\u00f2 il gruppo guidato dal milionario Robert L. Johnson, proprietario del Black Entertainment Television e uno dei primi proprietari di squadra afro-americani dello sport statunitense. Tra i soci spiccava inoltre il rapper Nelly. La Commissione Regionale Sportiva di Charlotte ha indetto il concorso \"Contribuisci a dare un nome alla squadra\", ricevendo oltre 1250 proposte: \"Bobcats\", \"Flight\" e \"Dragons\" sono state le tre denominazioni pi\u00f9 votate dai tifosi. Nell'estate 2003, durante una festa che ha attirato una straripante folla di 7000 tifosi, la nuova franchigia ha rivelato che il nome sarebbe stato \"Bobcats\": la lince rossa (bobcat) \u00e8, secondo la Commissione Naturalistica della Carolina del Nord, un predatore atletico, feroce e originario della Carolina del Nord e della Carolina del Sud. Charlotte, che gi\u00e0 ospitava i Carolina Panthers della NFL ha fatto di quella correlata al felino una scelta ideale per l'area della nuova squadra. I Bobcats assunsero Bernie Bickerstaff come primo capoallenatore e direttore generale nella storia della franchigia. Nonostante i tentativi falliti alle urne per finanziare completamente una nuova arena nel centro di Charlotte, i politici della citt\u00e0 hanno deciso di aumentare una tassa degli alberghi e del tempo libero per finanziarla; George Shinn, proprietario degli Hornets, aveva precedentemente chiesto alla citt\u00e0 una nuova arena ma, non essendo riuscito ad ottenerla, decise di trasferire la franchigia. La squadra venne inserita nella Eastern Conference, NBA Southeast Division, assieme a Miami Heat, Orlando Magic, Atlanta Hawks, e Washington Wizards.\nI Bobcats hanno avuto il loro \"expansion draft\" il 22 giugno 2004, selezionando giocatori veterani come Predrag Drobnjak e relativamente inesperti come Theron Smith. Hanno avuto inoltre la seconda scelta nel \"draft 2004\", che hanno usato per selezionare il campione NCAA Emeka Okafor, dall'Universit\u00e0 del Connecticut. La prima partita dei Bobcats nella stagione 2004-05 \u00e8 stata una sconfitta per 103-96 contro i Washington Wizards al Charlotte Coliseum. Due giorni dopo hanno vinto la prima partita nella loro storia per 111-100 contro gli Orlando Magic. Il 14 dicembre i Bobcats hanno battuto i New Orleans Hornets per 94-93 nel primo ritorno della squadra a Charlotte dal suo trasferimento a New Orleans. I Bobcats hanno tuttavia faticato, chiudendo la stagione con un bilancio di 18-64 e non riuscendo a vincere pi\u00f9 di due partite di fila. Il leader della squadra, Okafor, ha disputato una buona stagione vincendo l'NBA Rookie of the Year Award.\nNel draft 2005 i Bobcats selezionano Raymond Felton e Sean May da North Carolina. Con loro, in aggiunta a Okafor e Gerald Wallace, la squadra spera di costruire una giovane e solida base per il futuro. Nella nuova stagione i Bobcats inaugurano la Charlotte Bobcats Arena con una vittoria ai tempi supplementari contro i Boston Celtics. Nonostante altre difficolt\u00e0, riescono a chiudere la stagione con quattro vittorie consecutive e un bilancio di 26-56, migliorandosi di 8 partite rispetto alla stagione inaugurale. Nel 2006 viene nominato \"general manager\" della franchigia Michael Jordan, ex stella dell'NBA e nativo della Carolina del Nord, che acquista anche una quota di minoranza della squadra diventando il secondo maggior azionista.\nDurante la stagione 2006-07 i Bobcats mostrano un certo miglioramento, chiudendo con un bilancio di 22-33 (che faceva sperare in ottica play-off) in febbraio. La squadra \u00e8 tuttavia entrata in una crisi perdendo otto partite consecutive e chiudendo il mese di marzo con un bilancio di 22-41. A seguito della crisi Jordan ha annunciato che l'allenatore Bernie Bickerstaff non sarebbe stato confermato per la stagione successiva, ma avrebbe continuato ad allenare la squadra per la stagione in corso. I Bobcats hanno vinto 11 delle loro ultime 19 partite chiudendo la loro terza stagione con un bilancio di 33-49. In tre stagioni con i Bobcats Bickerstaff ha chiuso con un bilancio di 77-169.\nDurante la \"off-season\" 2007 la squadra si \u00e8 concentrata su dirigenza e allenatore. Rod Higgins viene assunto come direttore generale, mentre Sam Vincent diventa il secondo allenatore nella storia della franchigia. Viene inoltre aggiunto allo staff tecnico Phil Ford, e un altro posto si libera quando Buzz Peterson \u00e8 assunto dalla Coastal Carolina University come direttore sportivo. Nel draft 2007 i Bobcats selezionano con l'ottava scelta Brandan Wright, che viene per\u00f2 subito ceduto ai Golden State Warriors in cambio di Jason Richardson, con l'acquisizione del quale sperano di trovare finalmente un leader. Purtroppo i Bobcats non riescono a capitalizzare queste mosse, chiudendo la stagione 2007-08 con un deludente bilancio di 32-50. La squadra, sicura di centrare i play-off per la prima volta nella sua storia, ha faticato dando adito ad alcune voci secondo le quali molti giocatori erano in contrasto con l'allenatore. Il 26 aprile 2008, dopo appena un anno, Sam Vincent viene licenziato.\nIl 26 aprile 2008 i Bobcats ingaggiano come allenatore l'Hall of Fame Larry Brown. Con la nona scelta selezionano al draft 2008 D.J. Augustin da Texas. Il 10 dicembre 2008, dopo poco pi\u00f9 di un mese dall'inizio della stagione, cedono il loro capocannoniere Jason Richardson insieme a Jared Dudley ai Phoenix Suns in cambio di Boris Diaw e Raja Bell. La trattativa si rivela efficace e i Bobcats nella stagione 2008-09 arrivano vicinissimi ai play-off, chiudendo con un bilancio di 35-47, a sole quattro vittorie dall'ottavo posto. I membri della squadra hanno espresso alla dirigenza la loro frustrazione per la gestione della Charlotte Jumper Classic, un evento equestre, alla fine della stagione. Il conflitto di programmazione ha costretto i Bobcats a giocare le loro ultime quattro partite in trasferta, chiudendo cos\u00ec virtualmente ogni speranza per i play-off. A fine stagione Robert Johnson annuncia di aver messo la squadra in vendita.\nAl draft 2009 viene selezionato con la 12\u00aa scelta Gerald Henderson da Duke. I Bobcats cedono poi Okafor ai New Orleans Hornets in cambio di Tyson Chandler e acquisiscono Stephen Jackson e Acie Law dai Golden State Warriors in cambio di Raja Bell e Vladimir Radmanovi\u0107. Il 19 marzo 2010 Michael Jordan acquista il club (con la partecipazione dell'amico rapper Nelly, gi\u00e0 proprietario dei Bobcats insieme a Robert Johnson) per 275 milioni di dollari e ne diventa il nuovo proprietario. Alla fine della stagione 2009-10, grazie a una vittoria per 104-103 sui New Orleans Hornets, ottengono la loro prima partecipazione ai play-off (chiudendo con un bilancio di 44-38, il primo bilancio vincente nella loro storia) dove vengono per\u00f2 sconfitti 4 a 0 al primo turno dagli Orlando Magic. Il leader dei Bobcats, Gerald Wallace, diventa inoltre il primo giocatore nella storia della squadra a venire convocato per l'All-Star Game.\nI Bobcats iniziano la stagione 2010-11 con grandi speranze grazie ai risultati della stagione precedente. Nonostante le cessioni di alcuni dei giocatori migliori come Chandler e Felton, i Bobcats speravano di disputare ancora i play-off. La squadra incontr\u00f2 tuttavia numerose difficolt\u00e0 e il 22 dicembre 2010, a seguito di un bilancio di 9-19, Jordan annuncia che Brown si \u00e8 dimesso dal ruolo di allenatore; lo stesso giorno viene ingaggiato l'allenatore veterano Paul Silas. Il 24 febbraio 2011, ultimo giorno di mercato, i Bobcats, per liberare spazio salariale, cedono il loro leader Wallace ai Portland Trail Blazers in cambio di due prime scelte al draft, Joel Przybilla, Sean Marks, e Dante Cunningham. Cedono inoltre il centro veterano Nazr Mohammed agli Oklahoma City Thunder in cambio di D.J. White e Morris Peterson. Inoltre gli infortuni durante la stagione di Stephen Jackson e Tyrus Thomas precludono ai Bobcats ogni tentativo di cercare di raggiungere gli Indiana Pacers (che in stagione regolare li avevano distrutti per 4-0) per l'ottavo posto in Eastern Conference. I Bobcats chiudono la stagione con un bilancio di 34-48 (25-29 sotto la guida di Silas).\nIl 13 giugno 2011 i Bobcats operano alcuni cambiamenti nella dirigenza assumendo l'ex direttore generale dei Portland Trail Blazers Rich Cho nello stesso ruolo e Rod Higgins come direttore sportivo. Il giorno del draft 2011 cedono Jackson, Shaun Livingston e la 19\u00b0 scelta complessiva ai Milwaukee Bucks in cambio dell'ex stella di Duke Corey Maggette e della 7\u00aa scelta complessiva. In questo modo hanno potuto selezionare al \"draft\" dapprima Bismack Biyombo e, poco dopo, Kemba Walker, NCAA Final Four Most Outstanding Player, con la 9\u00aa scelta. Cedono inoltre la loro seconda scelta al draft 2013 agli Oklahoma City Thunder in cambio di B.J. Mullens e ingaggiano la guardia Reggie Williams. I Bobcats iniziano la stagione con una vittoria per 96-95 contro i Milwaukee Bucks, ma vincere sarebbe stato molto difficile in quella stagione. Il 27 aprile 2012, perdendo contro i New York Knicks, concludono la stagione con un bilancio di 7 vittorie e 59 sconfitte, con un rapporto vinte/giocate di 0,106, il pi\u00f9 basso della storia della NBA. La squadra ha inoltre perso tutte le ultime 23 partite, record per la franchigia che supera quello di 16 sconfitte consecutive fatto registrare a inizio stagione. Il 30 aprile 2012 i Bobcats annunciano che Silas non sarebbe stato confermato per la stagione 2012-13.\nReduci dalla peggior stagione della loro storia, i Bobcats decidono di disfarsi di Maggette cedendolo ai Detroit Pistons in cambio di Ben Gordon e una scelta protetta al draft 2013. Vengono poi ingaggiati Brendan Haywood e Ramon Sessions; \u00e8 proprio su questi ultimi che la squadra si vuole basare. Al draft NBA 2012 ottengono la 2\u00aa scelta che utilizzano per mettere sotto contratto l'ala campione NCAA con Kentucky Michael Kidd-Gilchrist. I Bobcats vincono la prima partita della stagione per 90-89 contro gli Indiana Pacers. Durante questa partita Walker ha messo a segno un career high di 30 punti, 3 assist e 5 rimbalzi; questo sar\u00e0 il preludio di un sorprendente inizio di 7-5 (in 6 delle sette partite le vittorie arriveranno con 4 o meno punti di vantaggio), a cui seguir\u00e0 per\u00f2 una striscia di 18 sconfitte consecutive. I Bobcats chiudono poi la stagione con un bilancio di 21-61, che, seppur migliore dell'anno passato, li fa classificare penultimi in Eastern Conference e in NBA. Il 23 aprile 2013, conclusasi la stagione, l'allenatore Mike Dunlap viene licenziato. In vista della stagione successiva viene sostituito da Steve Clifford, ex assistente allenatore dei Los Angeles Lakers.\nNello stesso mese, la decisione del nuovo proprietario dei New Orleans Hornets, Tom Benson, di rinominare la squadra in \"Pelicans\" ha alimentato alcune voci secondo le quali i Bobcats sarebbero interessati a riprendere il vecchio nome della franchigia di Charlotte. Tali indiscrezioni vengono confermate da Jordan il 21 maggio 2013 tramite un comunicato ufficiale, nel quale annuncia di aver avviato le pratiche da sottoporre alla NBA per il cambio di nome della squadra. Il 18 luglio 2013 il comitato di proprietari della NBA ha approvato all'unanimit\u00e0 il cambio di denominazione in \"Hornets\", che diventer\u00e0 effettivo a partire dalla stagione 2014-2015.\nLa NBA nel maggio 2014, grazie al consenso dei New Orleans Pelicans (prima New Orleans Hornets) lascia i risultati storici e statistici a Charlotte nel periodo Hornets 1988-2002.\nGiocatori.\nNella prima parte della storia della franchigia (1988-2002) molti giocatori di talento hanno vestito la maglia degli Hornets: tra questi possiamo citare gli All-Star Alonzo Mourning (poi campione NBA nei Playoffs 2006 con i Miami Heat), Larry Johnson, Glen Rice (campione NBA nei Playoffs 2000 con i Los Angeles Lakers), Eddie Jones e Baron Davis. Il giocatore pi\u00f9 rappresentativo del decennio Bobcats (2004-2014) \u00e8 stato invece Gerald Wallace, il primo ed unico giocatore delle \"linci rosse\" a diventare un All-Star (nel 2010). Altri giocatori di rilievo sono stati Stephen Jackson, capitano e leader della squadra, Emeka Okafor e Jason Richardson, capocannoniere dei Bobcats a cavallo delle stagioni 2007-2008 e 2008-2009.\nPremi e riconoscimenti individuali.\nNBA All-Star Game Most Valuable Player Award\nNBA Rookie of the Year Award\nNBA Sixth Man of the Year Award\nNBA Sportsmanship Award\nNBA Executive of the Year Award\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second Team"}
{"id": "45272", "revid": "1305772", "url": "https://it.wikipedia.org/wiki?curid=45272", "title": "Gavia", "text": ""}
{"id": "45273", "revid": "26630", "url": "https://it.wikipedia.org/wiki?curid=45273", "title": "Imene", "text": ""}
{"id": "45277", "revid": "73843", "url": "https://it.wikipedia.org/wiki?curid=45277", "title": "Linus van Pelt", "text": "Linus van Pelt \u00e8 personaggio immaginario della serie a fumetti a strisce \"Peanuts\" di Charles M. Schulz; \u00e8 un amico di Charlie Brown che porta sempre con s\u00e9 una coperta alla quale \u00e8 particolarmente attaccato e che \u00e8 entrata nella cultura popolare come modo di dire.\nCaratterizzazione del personaggio.\nBench\u00e9 molto giovane, Linus \u00e8 molto saggio anche se a volte pecca di ingenuit\u00e0, Cita spesso le Sacre Scritture. \u00c8 anche devoto ad una divinit\u00e0 personale, il \"Grande Cocomero\" che una volta l'anno - la notte di Halloween - appare nell'orto che egli ritiene \"il pi\u00f9 sincero\" e inizia a distribuire dolciumi ai bambini del mondo. Linus ovviamente spera ogni anno che il suo orto sar\u00e0 il prescelto ma ci\u00f2 non avviene mai. Anche per questo rimane l'unico a credere al \"Grande Cocomero\"; i suoi tentativi di convincere gli altri personaggi falliscono per la vana e lunga attesa notturna nell'orto. Una volta soltanto riusc\u00ec a convincere quasi del tutto Piperita Patty, la quale conferm\u00f2 che la storia fosse \"talmente stupida e impossibile\" da essere credibile.\nLinus esordisce con una coperta azzurra - da lui chiamata \"coperta di sicurezza\" - e il pollice in bocca nella striscia del 1\u00ba giugno del 1954. Da allora non ha pi\u00f9 abbandonato la sua coperta. L'unica volta che ci riusc\u00ec fu grazie a Snoopy che, su ordine dello stesso Linus, la custod\u00ec senza farsi commuovere dalle sue implorazioni, facendone due \"\"eleganti giacchette sportive\" - una per lui ed una per l'amico Woodstock - ma Charlie Brown, credendo di fare del bene, gliene regal\u00f2 una nuova. Pi\u00f9 tardi una nuova compagna di scuola, Eudora, gli sorride, e lui le regala la coperta. Dopo essersene pentito amaramente incarica Snoopy di riprenderla ma Eudora dice di aver regalato la coperta al gatto dei vicini. Linus non viene quasi mai disegnato senza la sua coperta blu (in inglese \"safety blanket\", coperta di sicurezza). Linus la tiene abitualmente sulla spalla sinistra mentre si succhia contemporaneamente il pollice destro. Il suo amico Roy lo avverte che al campo estivo sarebbe stato ferocemente preso in giro per questo ma Linus usa fulmineamente la sua coperta come una frusta e recide un ramo di un albero in modo intimidatorio, dicendo: \u00ab\"Non mi hanno mai preso in giro pi\u00f9 di una volta\".\u00bb\nCol passare del tempo, si scopre che la coperta \u00e8 un'entit\u00e0 autonoma: in una striscia del 1965, la coperta stessa ingaggia una campagna di attacchi clandestini contro Lucy, riuscendo quasi a cacciarla da casa, a causa dei costanti, anche se mai riusciti, tentativi della bambina di sbarazzarsi di essa gettandola nel bruciatore della spazzatura; nello speciale \"A Boy Named Charlie Brown\" ha eseguito una coreografia di ringraziamento insieme allo stesso Linus dopo essere riuscita a riunirsi al suo proprietario che l'aveva persa, cosa che gli aveva provocato depressione, attacchi di panico, sudorazione e altri sintomi di astinenza.\nNelle strisce pi\u00f9 vecchie, il rapporto di Linus con la sua coperta \u00e8 tipico di un intenso attaccamento emotivo, fino al punto che Linus manifesta sintomi fisici se ne viene privato, anche per un breve periodo. Soffre di debolezza e vertigini, per esempio, quando Lucy gliela prende solo per il tempo necessario per metterla in lavatrice, rimettendosi per\u00f2 prontamente in salute non appena gli viene restituita. In un'altra occasione, dopo che Lucy gli ha strappato di mano la coperta e l'ha seppellita nel tentativo di spezzare la dipendenza del fratello, Linus scava letteralmente per tutto il quartiere per giorni cercando di trovarla, fino a quando Snoopy finalmente riesce a dissotterrarla e gliela restituisce. In una striscia, Linus si lamenta con Charlie Brown perch\u00e9 la sua coperta, appesa ad asciugare in una notte gelida dopo essere stata lavata, si \u00e8 intirizzita ed irrigidita ed \u00e8 diventata un rettangolo solido, difficile da tenere in braccio.\nIl possesso della coperta \u00e8 spesso richiesto da Snoopy, che utilizza molti trucchi e sotterfugi per evitare la dipendenza di Linus, finch\u00e9 ad un certo punto lui va alla sua cuccia e gliela consegna spontaneamente. Snoopy afferra rapidamente la coperta con la bocca e corre via, trascinando con essa anche Linus, poi lui e la coperta gli vorticano intorno finch\u00e9 Snoopy li lascia andare e finiscono entrambi per volare lontano.\nUna volta, Linus si era cos\u00ec arrabbiato con Snoopy perch\u00e9 gli aveva sottratto la coperta pi\u00f9 e pi\u00f9 volte, che si vendica sequestrando a sua volta a Snoopy la scodella. Dopo aver visto che Linus si \u00e8 impossessato del suo bene pi\u00f9 prezioso, Snoopy gli restituisce immediatamente la coperta, pensando: \"Non avrei mai sognato che avrebbe giocato cos\u00ec sporco!\". Quando Lucy gli seppellisce la coperta, Snoopy riesce a dissotterrarla; quando la ritrova, Linus lo ringrazia cos\u00ec tanto che Snoopy pensa: \"Ogni tanto sento che la mia esistenza \u00e8 giustificata!\" In generale, Linus riesce sempre a riottenere la sua coperta.\nIn una striscia, Lucy scommette con Linus e gli confisca la coperta, chiudendola per due settimane in un armadio. Linus pensa di poter andare avanti senza la coperta per tutto questo periodo e ride della diversa opinione di Lucy e Charlie Brown. Ma dopo una sola settimana per lui inizia la sofferenza: senza di essa si sente congelare; egli cerca quindi di usare le orecchie di Snoopy come sostituto, ma Lucy lo nota e gli grida: \"Non valgono i sostituti!\". Dopo otto giorni, Linus urla e piange per avere indietro la coperta; alla fine sembra che sia impazzito, e Charlie Brown convince Lucy a restituire a Linus la coperta quando lo vede appoggiato all'armadio, graffiando la porta nel vano tentativo di aprirla.\nInoltre, ci sono varie storie in cui Lucy e la nonna di Linus tentano di costringerlo a rinunciare alla sua coperta, finendo sempre per cedere di fronte alla sua incrollabile resistenza. Due di questi tentativi sono quando la nonna gli promette di smettere di fumare (e ci riesce) se lui rinuncia, e quando lei gli propone che, se lui avesse rinunciato alla coperta, lei avrebbe donato dieci dollari all'ente di beneficenza preferito dal nipote. L'accordo non viene concluso perch\u00e9 Linus non lo ritiene leale. In un'altra striscia, Lucy lo avverte che \u00e8 arrivata l'ora di finirla con la coperta. Linus, con riluttanza, gliela porge e poi torna nella sua stanza, dicendo: \"L'ho ingannata dandole uno strofinaccio da cucina colorato!\"\".\nLa striscia dell'11 aprile 1983 mostra Linus che sostiene di aver rinunciato alla sua coperta, per poi andare di porta in porta a dire a tutta la gente come ci sia riuscito. Questa volta, il risultato \u00e8 che, quando una delle porte si apre, una bambina lo sferza con la \"sua\" coperta, infuriata.\nIn realt\u00e0, gi\u00e0 due volte prima Linus aveva promesso di rinunciare alla sua coperta. Una volta la getta via, ma per riafferrarla immediatamente dopo; un'altra volta sta per riferire a Charlie Brown il suo nuovo proposito quando Charlie Brown rovina tutto, lanciandogli proprio una coperta. Cercando ancora una volta di rinunciare alla coperta, la lascia sul ciglio della strada e si allontana, tornando per\u00f2 rapidamente indietro a riprendersela perch\u00e9, secondo lui, la coperta si stava lamentando.\nIn un confronto particolarmente animoso sulla questione (il gi\u00e0 citato episodio della coperta per fumatori) Linus ammette che se sua madre gli avesse ordinato di smettere, lui si sarebbe adeguato; ma nessun altro ne avrebbe avuto l'autorit\u00e0, soprattutto Lucy o la nonna \"odiatrice di coperte\". Sempre in quell'occasione, quando Lucy decide che se Linus era stato senza la coperta per due settimane allora non ne aveva pi\u00f9 bisogno, fa per gettarla nel bruciatore di rifiuti; Linus, tuttavia, riesce ad intervenire all'ultimo secondo e recuperare la sua coperta, ricordandole che se sua madre gli avesse ordinato di rinunciare alla coperta lui lo avrebbe fatto, ma che fino a quel momento questa faccenda riguardava solamente lui. Non lamentandosi mai di questo, infatti, sua madre \u00e8 evidentemente contenta di lasciare che suo figlio, insolitamente intelligente, cresca con le abitudini che preferisce.\nNelle strisce successive, Linus viene mostrato sempre meno in compagnia della coperta, e nel 1989 Schulz ha ammesso che Linus aveva finalmente superato il problema della coperta, e che questa compariva nelle strisce solo quando gli era necessario per motivi di \"humor\". In un fumetto, Linus smette improvvisamente di succhiarsi il pollice, dicendo: \"\u00c8 un buon pollice, ma non un grande pollice!\". Lo speciale \"Why, Charlie Brown, why?\", pubblicato l'anno successivo, \u00e8 l'unico in cui Linus non si veda mai con la sua coperta, n\u00e9 questa viene nemmeno menzionata, probabilmente per far apparire Linus pi\u00f9 maturo, dato l'argomento serio di quella pubblicazione. Alla fine, comunque, Linus torna ad accompagnarvisi.\nLinus generalmente gioca in seconda base nella squadra di baseball di Charlie Brown, non rinunciando neanche in quest'occasione ad avere la coperta con s\u00e9, a costo di far diventare essa stessa la seconda base. \u00c8 capace di costruire castelli di sabbia incredibilmente magnifici e complessi, che fanno sfigurare quelli di Charlie Brown e che hanno generalmente vita breve se nei paraggi c'\u00e8 Lucy con la sua bicicletta. I tentativi degli altri bambini di prenderlo in giro per la sua dipendenza dalla coperta vengono puntualmente rintuzzati dall'abilissimo uso che Linus ne sa fare, usandola ad esempio come una frusta per colpire al volo una moneta. Ha inoltre una predisposizione sfrenata all'uso della fantasia, come testimonia l'invenzione o l'utilizzo fantasioso di vari animali \"feroci\" - conosciuti solo da lui e da Snoopy - di cui ha il terrore, come i burropardi (terribili leopardi che vivono solo nei burroni), le vipere cornute, i rospi smeraldini e le serpi regina; inoltre spesso 'dipinge' quadri di grandi dimensioni semplicemente agitando un dito come pennello e usando l'aria come tela.\nSally \u00e8 innamorata di Linus e lo chiama \"scimmiottino d'oro\" (\"sweet baboo\"), ma non ha speranze di essere ricambiata, avendo Linus una cotta per la sua maestra di scuola, Miss Othmar. In seguito arriver\u00e0 un'altra compagna di scuola, Lydia, con la quale Linus litiga molto spesso, anche se c'\u00e8 dell'amore tra loro due. In realt\u00e0 Linus ha avuto molti altri idilli con Tapioca Pudding, Mae Jo, Janice Emmonds, Tartufo.\nL'interesse di Linus per religione e filosofia \u00e8 un modo per sottrarsi alle continue prepotenze della sorella maggiore, Lucy. Negli ultimi anni di pubblicazione della striscia \u00e8 anche comparso un terzo fratello pi\u00f9 giovane, Replica (\"Rerun\" nell'originale e \"Ripresa\" nella versione animata), che \u00e8 praticamente un gemello pi\u00f9 piccolo di Linus, gi\u00e0 traumatizzato dalle uscite in strada nell'apposito seggiolino posto sul retro della bicicletta della madre.\nInfluenza culturale.\n\"La coperta di Linus\" \u00e8 oramai un detto proverbiale per indicare qualcosa che d\u00e0 sicurezza e di cui non ci si pu\u00f2 privare, un simbolo dell'infanzia perduta, una protezione \"magica\" ed irrinunciabile.\nA Linus \u00e8 stata intitolata l'omonima rivista di fumetti umoristici, una delle prime a presentare in Italia le strisce dei \"Peanuts\"."}
{"id": "45278", "revid": "122397837", "url": "https://it.wikipedia.org/wiki?curid=45278", "title": "Aulo Cornelio Cosso", "text": "Nella battaglia di Fidene uccise il re di Veio, Tolumnio, e per questo fu insignito delle \"spoglie opime\", la pi\u00f9 alta onorificenza romana (che dovevano essere condotte nel tempio di Giove Feretrio), che era rilasciata solo ai comandanti che uccidevano in battaglia il comandante nemico. In tutta la storia di Roma, solo tre persone ebbero le \"spoglie opime\": Romolo, Cornelio Cosso e Marco Claudio Marcello, che uccise in battaglia un re dei Galli\nLa battaglia di Fidene.\nA narrare l'episodio \u00e8 Tito Livio nella sua \"Ab urbe condita\". Ma proprio il suo racconto ha creato alcuni problemi di interpretazione, dato che Cosso compare come tribuno militare. Ed \u00e8 lo stesso Livio a discutere di quest'incongruenza: \nPrimo consolato.\nAulo Cornelio Cosso divenne console nel 428 a.C. insieme a Tito Quinzio Peno Cincinnato, al suo secondo consolato.\nDurante il consolato Roma fu colpita dall'ennesima carestia, cui seguirono casi di pestilenza, che favor\u00ec la diffusione di riti superstiziosi in citt\u00e0.\nInfine si registrarono razzie ad opera dei Veienti, a cui si decise di rispondere l'anno successivo.\nTribunato consolare.\nNel 426 a.C. fu nominato tribuno consolare con Tito Quinzio Peno Cincinnato, Marco Postumio Albino Regillense e Gaio Furio Pacilo Fuso, con il compito di condurre la guerra contro Veio.\nEffettuata la leva, mentre i primi tre conducevano l'esercito in territorio etrusco, ad Aulo Cornelio Cosso fu affidato il compito di proteggere la citt\u00e0. Lo scontro ebbe esito negativo per i Romani, soprattutto per l'incapacit\u00e0 dei tre tribuni di coordinare le proprie azioni.\nA Roma la notizia della sconfitta fu accolta con terrore, tanto che il senato decise di nominare un dittatore, ricorrendo per la terza volta a Mamerco Emilio Mamercino, che nomin\u00f2 Aulo Magister equitum.\nSecondo consolato.\nAulo Cornelio Cosso divenne console per la seconda volta nel 413 a.C. insieme a Lucio Furio Medullino.\nI due consoli guidarono le indagini per l'ammutinamento dell'anno precedente, che aveva portato alla morte del tribuno consolare Marco Postumio Regillense, arrivando al giudizio di colpevolezze per pochi soldati, che furono indotti al suicidio."}
{"id": "45285", "revid": "23", "url": "https://it.wikipedia.org/wiki?curid=45285", "title": "Lucy van Pelt", "text": "Lucille \"Lucy\" van Pelt \u00e8 un personaggio immaginario e la co-protagonista delle strisce a fumetti \"Peanuts\", scritte e disegnate da Charles Schulz. \u00c8 la sorella maggiore di Linus e Replica. Lucy \u00e8 una ragazzina di otto anni bisbetica e cinica e dimostra la sua antipatia soprattutto nei confronti di Linus, Snoopy e Charlie Brown, inizialmente era l'antagonista principale della striscia ma col passare del tempo si \u00e8 ammorbidita diventando sarcastica ma dal cuore buono e ha iniziato a trattare meglio gli altri personaggi, soprattutto Linus, Snoopy e Charlie Brown.\nStoria e caratteristiche.\nLucy fa la sua prima apparizione nella striscia del 3 marzo 1952 come una bambina dagli occhi sgranati che tormenta di continuo i genitori. Poco dopo, per\u00f2, Schulz le elimin\u00f2 i cerchi attorno agli occhi e la port\u00f2 all'et\u00e0 degli altri personaggi. Il personaggio si evolse rapidamente come una ragazzina arcigna, prepotente, supponente, arrogante, piantagrane, intrigante, rompiscatole e incredibilmente perfida.\nTra l'altro, Lucy \u00e8 nota soprattutto per l'umiliante scherzo che fa spesso a Charlie Brown togliendogli il pallone da football mentre lui sta per calciarlo e facendolo cos\u00ec scivolare. Il primo episodio del genere \u00e8 del 16 novembre 1952, prendendo quindi il ruolo di Violet, che tuttavia non toglieva il pallone di proposito, ma per la paura di essere colpita. La prima volta la stessa Lucy fa cos\u00ec perch\u00e9 teme che le scarpe di Charlie Brown siano sporche, mentre la seconda volta, nella stessa striscia, Charlie Brown finisce a terra perch\u00e9 non riesce a spostare la palla che Lucy tiene fermamente a terra.\nIn uno degli ultimi episodi, invece, Lucy promette a Charlie Brown, che \u00e8 in ospedale, di tenere la palla. Ironia della sorte, Charlie Brown manca il pallone e colpisce il braccio di Lucy, rompendoglielo.\nAltro elemento ricorrente \u00e8 il \"chiosco psichiatrico\", parodia del banchetto dove i bambini vendono limonata, con il quale Lucy dispensa per cinque centesimi consigli spesso inutili agli altri personaggi - molto spesso ad un ansioso ed insicuro Charlie Brown - che escono dall'incontro non certo rincuorati (tranne nel caso di Woodstock, l'uccellino amico di Snoopy, che si era recato da Lucy per problemi di solitudine: dopo la sintetica risposta: \"Il cielo \u00e8 grande!\" vola via estremamente soddisfatto). \u00c8 questo un primo esempio di come Schulz volle orientare la sua striscia verso uno \"humour\" pi\u00f9 adulto nel tentativo di renderlo adatto ad un pubblico di tutte le et\u00e0.\nAnche Lucy gioca nella squadra di baseball di Charlie Brown: il suo ruolo \u00e8 quello di esterno destro, ma si rivela essere una giocatrice loquace ed incapace, poich\u00e9 poco interessata. Ogni volta ha infatti scuse di ogni tipo (da \"Michael Jackson ha fatto un acuto pazzesco proprio mentre tiravano la palla\" a \"Dovevo togliere la minestra dal fuoco\" o ancora \"Avevo le lune di Saturno negli occhi\") per giustificare il fatto di non aver preso la palla.\nNonostante il suo carattere, Lucy ha anche un lato romantico: \u00e8 innamorata di Schroeder, ma non viene assolutamente ricambiata, per via dell'attenzione che Schroeder dovrebbe sottrarre allo studio del suo amato pianino, che esegue quasi ogni volta che lo troviamo nelle strisce. In questo senso Lucy si dimostra insicura, come quando chiede di continuo a Schroeder e a Charlie Brown se \u00e8 veramente bella, reagendo furiosamente quando la risposta \u00e8 negativa o solo esitante.\nRapporti con gli altri personaggi.\nLucy e Linus.\nLucy \u00e8 sempre irritata dal comportamento del suo fratello minore ed \u00e8 particolarmente esasperata dal suo attaccamento morboso alla coperta, che lei tenta invano di sottrargli per fargliela sparire, come quando gliela seppell\u00ec, oppure come quando tent\u00f2 di bruciarla, o quando la chiuse in una stanza nascondendo la chiave. il rapporto di Lucy con la coperta \u00e8 infatti a dir poco conflittuale, siccome ogni volta che Lucy passa la coperta \"ringhia\", ma Lucy \u00e8 anche gelosa di Linus, anche perch\u00e9 riusciva nei suoi compiti molto meglio di lei.\nLucy e Charlie Brown.\nNei confronti di Charlie Brown, Lucy \u00e8 impietosa. Oltre al gi\u00e0 citato calcio del pallone, lo insulta e lo demolisce facendo passare i suoi insulti per \"consulenze psichiatriche\". Nei primi anni, Lucy era solita inventare qualche sciocca teoria (ad esempio \"La neve spunta dal suolo\") che Charlie Brown tentava di confutare inutilmente a causa della sua testardaggine. \u00c8 poi specializzata nel demolire Charlie Brown approfittando dei suoi momenti di depressione (Charlie Brown: \"[...] andr\u00f2 al campeggio per due settimane... [...] Temo che quando sar\u00f2 cos\u00ec lontano sentir\u00f2 la mancanza dei miei amici\". Lucy: \"Quali amici?\"). Quando Charlie Brown sbaglia qualcosa, Lucy \u00e8 sempre pronta a farglielo presente: in una serie di strisce, ad esempio, elenca tutti gli errori commessi da lui presentandogli infine una parcella di 143$ per il servizio reso. Inoltre, si finge interessata alle confidenze che talvolta le fa Charlie Brown, finendo per\u00f2 per deriderlo o addirittura spifferare tutto.\nSpesso Lucy approfitta della vulnerabilit\u00e0 di Charlie Brown per deriderlo: famoso \u00e8 il caso del tiro del pallone da football. Lucy, infatti, convince sempre Charlie a provare a calciare il pallone, anche se ogni tentativo da parte del protagonista della serie di Charles M. Schulz termina con una caduta di schiena, visto che la stessa Lucy gli toglie il pallone. Solo in 2 occasioni Charlie riesce a calciare il pallone: la prima volta nell'episodio \"\u00c8 magia Charlie Brown\" Charlie Brown riesce a calciare il pallone da football mentre Snoopy (il suo cane) lo aiuta; la seconda volta accade che Lucy viene richiamata dalla madre per andare a tavola, lasciando quindi il compito di reggere il pallone al fratello Replica. Tuttavia l'esito della riuscita del calcio rimane incerto, poich\u00e9 quando Replica torna in casa, la sorella, domandando se Charlie fosse riuscito a calciare il pallone, si sente rispondere \"non lo saprai mai\".\nLucy e Replica.\nNonostante tutto, il rapporto tra Lucy e il fratellino Replica \u00e8 molto meno turbolento. Al di l\u00e0 del suo iniziale sconforto dopo la nascita (si lamenta perch\u00e9 dovr\u00e0 ripetere l'esperienza, da cui il nome \"Replica\", di un altro fratello minore), Lucy di fatto assume il ruolo di \"mentore\", insegnandogli cose effettivamente utili nella vita quotidiana (in contrasto con le palesi menzogne che riferiva a Linus). Cos\u00ec il carattere di Lucy sembra un pi\u00f9 addolcito nelle ultime strip, anche se mai cos\u00ec radicalmente. Dal canto suo, Replica si dimostra abile nell'approfittare di questo mutamento, al contrario di Linus che raramente tenta di difendersi dalla sorella preferendo farsi dominare.\nLucy e Violet.\nNonostante la migliore amica di Violet sia incontestabilmente Patty, spesso Lucy e Violet parlano assieme, e talvolta si divertono a prendere in giro Charlie Brown, per cui entrambe provano una forte antipatia. Le due inoltre si assomigliano molto sia nei lineamenti fisici, sia nel carattere, anche se spesso Violet tende a fare un po' pi\u00f9 l'ipocrita, mentre Lucy dice le cose in faccia.\nLucy e Snoopy.\nLucy non sopporta che Snoopy la lecchi o la baci e abitualmente lo scaccia con urla e violenze. Snoopy, per\u00f2, ama provocarla ben conscio del rischio che corre. In un episodio, Lucy chiede a Schroeder di baciarla ma viene a sua insaputa baciata da Snoopy e accortasi di ci\u00f2, fugge urlando: \"Germi, Morbo, Epidemia!!!\".\nPi\u00f9 di una volta i due sono addirittura venuti alle mani, ma la vittoria \u00e8 sempre andata al cane che finiva per leccare o baciare Lucy. Come si pu\u00f2 notare, dunque, Snoopy \u00e8 l'unico personaggio a tenere testa alla prepotente ragazzina.\nTuttavia a volte Lucy mostra grande affetto nei confronti di Snoopy, come in una delle strisce pi\u00f9 famose dove lei lo abbraccia dicendo \"La felicit\u00e0 \u00e8 un cucciolo caldo\".\nLucy e Schroeder.\nLucy ha una forte cotta per Schroeder e la palesa chiedendogli se lui la ama, venendo puntualmente disillusa. Lucy suole appoggiarsi al pianoforte di Schroeder per sentirlo suonare, e l\u00ec gli palesa il suo amore, con grande frustrazione di Schroeder. Nelle prime strisce della serie si vede Schroeder molto pi\u00f9 piccolo di Lucy, ma avanti con gli anni sembrano divenire coetanei."}
{"id": "45286", "revid": "2128848", "url": "https://it.wikipedia.org/wiki?curid=45286", "title": "Fonologia", "text": "La fonologia \u00e8 la branca della linguistica che studia i sistemi di suoni (\"sistemi fonologici\") delle lingue del mondo. Pi\u00f9 in particolare la fonologia si occupa di come i suoni linguistici (foni) siano usati contrastivamente (ossia per distinguere significati) e della competenza che i parlanti posseggono nei riguardi del sistema fonologico della propria lingua.\nIn genere il termine \"fonologia\" \u00e8 anche usato in riferimento al sistema fonologico stesso di una determinata lingua, intendendo con fonologia una delle parti della grammatica di quella lingua. Si pu\u00f2 quindi parlare della fonologia dell'italiano, della fonologia dell'inglese, della fonologia del ceco e cos\u00ec via, intendendo i sistemi fonologici delle suddette lingue.\nMentre la fonologia studia le relazioni tra foni nei sistemi fonologici, la fonetica si concentra sullo studio fisico di essi. Infine, la fonologia non va confusa con la grafemica, che invece tratta dei sistemi di scrittura e della loro relazione con i sistemi fonologici delle lingue che scrivono.\nDefinizione.\nLa parola \"fonologia\" deriva dal greco \u03c6\u03c9\u03bd\u03ae (\"ph\u014dn\u1e17\", \"voce\", \"suono\") e il suffisso -\"logia\" (dal greco \u03bb\u03cc\u03b3\u03bf\u03c2, \"l\u00f3gos\", \"parola\", \"discorso\"). Di questo termine sono state date varie definizioni, pi\u00f9 o meno concordi, e spesso dipendenti interamente dalla teoria di riferimento. Nikolaj Trubeckoj in \"Principi di fonologia\" (1939) definisce la fonologia come \"lo studio dei suoni appartenenti al sistema del linguaggio\", come opposto alla fonetica, che \u00e8 \"lo studio dei suoni appartenenti all'atto indefinito dell'enunciato\" (la distinzione tra linguaggio e atto linguistico \u00e8 parallela a quella saussuriana di \"langue\" e \"parole\"). Pi\u00f9 recentemente, \u00e8 stato scritto che la fonologia si riferisce principalmente alla branca della linguistica che riguarda i suoni delle lingue, mentre, in senso pi\u00f9 stretto, \"la fonologia propria riguarda la funzione, il comportamento e l'organizzazione dei suoni come unit\u00e0 linguistiche\". Secondo altri significa \"l'uso sistematico dei suoni per codificare significati in qualunque lingua umana o la branca della linguistica che studia questo uso.\"\nSistemi fonologici.\nIl sistema fonologico di una lingua permette di trasmettere e distinguere parole diverse e significati diversi in quella lingua. Nella fonologia tradizionale, un sistema fonologico \u00e8 composto principalmente da: 1) un insieme di unit\u00e0 distintive \u2013 a seconda della teoria, fonemi (consonanti e vocali, con i loro allofoni), tratti distintivi o altre unit\u00e0 fonologiche \u2013 detto anche \"inventario fonemico\", \"segmentale\" o \"fonologico\", 2) da regole che determinano la struttura delle sillabe ammesse e le combinazioni di fonemi consentite nelle sillabe (fonotassi) e \"3)\" da regole di accentazione. Le varie regole presenti nelle fonologie delle lingue prendono il nome di regole o processi fonologici. Lo studio della fonologia, quindi, riguarda la competenza che il parlante possiede di queste unit\u00e0 e di queste regole, come queste siano memorizzate e processate nella sua mente.\nIn genere, si divide l'analisi dell'insieme di fonemi consonantici e vocalici (fonologia segmentale) da quella delle regole sillabiche, fonotattiche e accentuali (fonologia sovrasegmentale). La descrizione della fonologia di una lingua consiste nella descrizione di queste due parti.\nFonologia e fonetica.\nPer ogni fonema sono possibili differenti foni (\"fono\" \u00e8 ciascuno dei segmenti acustici di durata tipica e caratteristiche comuni tra i suoni linguistici in sequenza). A partire dai foni, la fonologia distingue classi di suoni in relazione alla loro funzione.\nCos\u00ec, in trascrizione fonetica:\nsono quattro pronunce differenti di una parola italiana. Lo scambio (commutazione) tra [a], [a\u02d0], [\u00e6], [\u00e6\u02d0] non comporta nessuna differenza in termini di significato, per cui \u00e8 possibile categorizzare questi foni nell'unico fonema /a/.\nSchematizzando:\n /a/\nCome si pu\u00f2 vedere, la trascrizione fonetica prevede l'uso di parentesi quadre, mentre quella fonematica l'uso di barre oblique.\nNell'esempio sopra riportato, si \u00e8 visto che i diversi foni [a], [a\u02d0], [\u00e6], [\u00e6\u02d0] sono diversi dal punto di vista articolatorio, acustico e percettivo: essi vengono insomma articolati in modi diversi dal parlante, hanno caratteristiche fisiche differenti, vengono percepiti diversamente da chi ascolta (anche se, in certi casi, distinti a stento). D'altra parte, da un punto di vista che si potrebbe definire \"psicologico\" o \"mentale\", essi possono essere pensati come lo stesso suono, proprio in quanto le differenze tra l'uno e l'altro non si rilevano sul piano semantico (non determinano, cio\u00e8, diversi significati, ma sono solo diverse pronunce della stessa parola, ossia espressioni dello stesso contenuto).\nDiversa \u00e8 la situazione per le parole inglesi \"sinner\" (\"peccatore\") e \"singer\" (\"cantante\"): alla diversa pronuncia della \"n\" nell'uno e nell'altro caso (rispettivamente [s\u026an\u0259] e [s\u026a\u014b\u0259], nasale alveolare nel primo caso, velare nel secondo) corrisponde una differenza di significato.\nSe, da un lato, non a tutte le differenze fisiche (competenza della fonetica) corrisponde una realt\u00e0 \"psicologica\" (cio\u00e8 una differenza percepita come rilevante sul piano del significato), dall'altro \u00e8 invece vero il contrario: tutte le distinzioni fonologiche hanno per definizione una realt\u00e0 fisica.\nLa fonologia si distingue dunque dalla fonetica, che \u00e8 lo studio generale dei foni da un punto di vista fisico-acustico (la formazione dei suoni che la voce umana \u00e8 in grado di generare). Uno stretto rapporto tra le due discipline esiste soprattutto in relazione alla teoria dei tratti distintivi: \u00e8 il fatto che i foni [a], [a\u02d0], [\u00e6], [\u00e6\u02d0] abbiano dei tratti fonetici in comune che suggerisce un apparentamento fonologico.\nFonemi e allofoni.\nPer fare un esempio di opposizione fonemica, attraverso una coppia minima valida per l'italiano, /lana/ \"vs\" /rana/, si pu\u00f2 affermare che nella nostra lingua (come in molte altre lingue occidentali) i suoni \u00abl\u00bb ed \u00abr\u00bb rappresentano fonemi separati (e si rappresentano graficamente tra barre oblique: /l/ e /r/). Invece in molte lingue orientali essi non sono fonemi, ma sono allofoni, cio\u00e8 varianti di uno stesso fonema (e si rappresentano tra parentesi quadre: [l] e [r]). Il coreano pu\u00f2 essere preso come esempio: si dice \"Seoul ma \"Korea\" e reimon\" (\"limone\"). La regola generale \u00e8 che [r] compare davanti a vocale, [l] no. Il \"fonema dominante\" \u00e8 /r/, che verr\u00e0 scelto nella descrizione del linguaggio, e tuttavia in posizione finale di parola, e comunque se non precede una vocale, esso si presenta con l'allofono [l]. Un parlante coreano dir\u00e0, quindi, che la \u00abl\u00bb di \u00abSeoul\u00bb e la \u00abr\u00bb di \u00abKorea\u00bb sono la stessa cosa. E questo perch\u00e9 egli usa un unico fonema /r/, che in dipendenza dal contesto linguistico, verr\u00e0 espresso con due foni, [r] o [l]. Ugualmente, un coreano che senta i due suoni, li interpreter\u00e0 come due realizzazioni dell'unico fonema /r/, e penser\u00e0 quindi che siano lo \u00abstesso suono\u00bb.\nFonemi soggiacenti.\nIl caso pi\u00f9 noto di fonema soggiacente \u00e8 probabilmente l'[\u014b] delle lingue germaniche odierne. In passato il suffisso \"ing\"/\"ung\" si pronunciava [ing], poi col tempo la [n] e la si sono fuse in un unico suono \"nasale velare\" (nei dialetti rustici si \u00e8 raggiunto il passo successivo, ovvero la pronuncia [in], scritto \"in\"' con il comune fono nasale alveolare). Molti studiosi hanno ravvisato in questo un cambiamento fonologico rilevante, tale da giustificare la creazione di un nuovo fonema /\u014b/. Eppure questo \u00abfonema\u00bb compare solo ed esclusivamente in finale di sillaba: se in una trascrizione si usa il segno di divisione sillabica [.], diventa inutile considerare [N] come fonema e porlo tra //. Si dir\u00e0 piuttosto che \u00e8 la realizzazione di una sequenza di fonemi soggiacenti /ng/ che in finale di sillaba si pronunciano con il fono [\u014b]. Nessun problema anche per l'analisi degli attuali dialetti rustici germanici:\n/-ing$/ [-ing] -&gt; /-ing$/ [-i\u014b] -&gt; /in$/ [in].\ndove /$/ \u00e8 il confine di sillaba.\nFonologia e sintassi.\nUno dei pi\u00f9 rilevanti problemi pratici della fonologia consiste nello stabilire cosa viene interpretato. Si prenda ad esempio la frase\nLa frase \u00e8 costituita da una sequenza di parole: la pronuncia di ciascuna in isolamento non \u00e8 differente da quella che occorre per pronunciare l'intera frase, eppure il significato della frase rimane oscuro finch\u00e9 non viene attuata una interpretazione sonora: a seconda di dove va rintracciato il confine di sintagma, il significato sar\u00e0 \"La vecchia signora camuffa la stampa\" o \"Il vecchio dipendente del teatro stampa qualcosa\". Non tutto \u00e8 dunque interpretabile fonologicamente: l'ambiguit\u00e0 pu\u00f2 essere morfologica (\"vicino\" \u00e8 aggettivo o preposizione?) o sintattica (\"Ho visto il postino col cannocchiale\": il cannocchiale l'ha chi parla o il postino?).\nNell'esempio indicato\nabbiamo diverse possibilit\u00e0 di incassamento ma una sola interpretazione fonologica.\nFonemi e ortografia.\nLa distinzione tra fonema e grafema (\"lettera\") \u00e8 molto importante, in quanto a seconda della lingua possono essere presenti importanti discrepanze tra i due concetti. L'italiano e lo spagnolo hanno un sistema di scrittura che si avvicina abbastanza bene alla realt\u00e0 fonologica, cos\u00ec come molte lingue slave e baltiche. Tra i sistemi che presentano il pi\u00f9 alto grado di corrispondenza biunivoca tra fonemi e grafemi sono quelli dell'esperanto e del coreano con l'alfabeto hang\u016dl. Invece il francese, l'inglese e il danese hanno un'ortografia che rispecchia condizioni fonologiche arcaiche e, spesso, non esenti da false etimologie e lettere pleonastiche.\nFonologia generativa.\nIl libro \"The sound pattern of English\" (pubblicato nel 1968 da Noam Chomsky e Morris Halle) ha rappresentato una svolta nella fonologia, fino ad allora dominata dal modello dello strutturalismo. Esso ha presentato la fonologia dove una rappresentazione fonologica (forma sintattica superficiale) \u00e8 una struttura la cui parte fonetica \u00e8 una sequenza di unit\u00e0 che hanno caratteristiche peculiari. Sebbene la fonologia generativa non abbia il concetto di fonema, queste unit\u00e0 sono spesso chiamate, con un leggero abuso di terminologia, \u00abfonemi\u00bb. Le caratteristiche descrivono aspetti dell'articolazione e percezione, sono prese da un insieme fissato universalmente e hanno i valori + o - (come nei tratti). Le regole fonologiche governano come questa rappresentazione venga trasformata nella pronuncia corrente, in altre parole come si passi dalla forma sottostante alla forma di superficie.\nCambiamento di un fonema nel tempo.\nI particolari suoni che in una lingua si trovano ad essere distintivi (nella prospettiva dello strutturalismo sono invece i tratti che rendono distintivi i fonemi) possono cambiare nel tempo. Per esempio, in inglese i foni [f] e [v] erano allofoni e hanno assunto carattere di fonema solo pi\u00f9 tardi, quando con prestiti dal francese e dai dialetti inglesi meridionali (parole come \"vat\" e \"vixen\") il fono [v] \u00e8 comparso non pi\u00f9 solo in posizione intervocalica, ma anche iniziale, e viceversa il fono [f] \u00e8 comparso anche in posizione interna intervocalica, rendendo impossibile stabilire se una labiodentale dovesse essere sonora o non-sonora solo a partire dalla sua posizione nella parola.\nAltre caratteristiche delle lingue studiate dalla fonologia.\nL'accento d'intensit\u00e0 e l'intonazione fanno anch'essi parte dello studio della fonologia.\nIn alcune lingue l'accento non ha rilevanza dal punto di vista del significato della parola, come nel finlandese o nell'ungherese. Nelle lingue romanze l'accento d'intensit\u00e0 \u00e8 invece sempre distintivo, con l'eccezione del francese, dove si trova sempre a fine parola. Nelle lingue germaniche l'accento riveste un'importanza minore: \u00e8 distintivo (con poche coppie minime) in inglese e tedesco ma non, per esempio, in islandese, lingua che rispecchia meglio il carattere originario delle lingue germaniche. Anche in latino, ad esempio, si ritiene che nel periodo arcaico l'accento d'intensit\u00e0 non fosse distintivo, e posto sempre sulla prima sillaba.\nStoria della fonologia.\nLa storia della fonologia si pu\u00f2 far iniziare con l'A\u1e63\u1e6d\u0101dhy\u0101y\u012b, la grammatica sanscrita composta da P\u0101\u1e47ini, verso il IV secolo a.C. In particolare, gli \u015aiva Sutra (\u015aivas\u016btr\u0101\u1e47i), un testo ausiliare alla grammatica paniniana, introduce quello che pu\u00f2 essere considerato un elenco di fonemi della lingua sanscrita, con un sistema di notazione che \u00e8 usato in tutto il testo, il quale tratta anche di morfologia, sintassi e semantica.\nLo studioso polacco Baudouin de Courtenay (insieme al suo ex studente Miko\u0142aj Kruszewski) introdusse il concetto di fonema nel 1876 e il suo lavoro, anche se spesso non riconosciuto, \u00e8 considerato il punto di partenza della moderna fonologia. De Courtenay ha anche lavorato alla teorie delle alternanze fonetiche (ci\u00f2 che \u00e8 chiamato ora allofonia e morfofonologia) e ha avuto una significativa influenza sul lavoro di Ferdinand de Saussure.\nUna scuola che ha influenzato la fonologia durante il periodo tra le due guerre fu la Scuola di Praga. Uno dei suoi membri fu il principe Nikolaj Trubeckoj: i suoi \"Grundz\u00fcge der Phonologie\" (\"Principi di Fonologia\"), pubblicati postumi nel 1939, sono tra i lavori pi\u00f9 importanti di quel periodo nel campo della fonologia. Direttamente influenzato da Baudouin de Courtenay, Trubeckoj \u00e8 considerato il fondatore della morfofonologia, bench\u00e9 questo concetto fu anche riconosciuto da de Courtenay. Trubeckoj svilupp\u00f2 anche il concetto di \"arcifonema\". Un'altra importante figura nella Scuola di Praga fu Roman Jakobson, il quale \u00e8 riconosciuto come il pi\u00f9 prominente linguista del XX secolo.\nNel 1968, Noam Chomsky e Morris Halle pubblicarono \"The Sound Pattern of English\", la base della \"fonologia generativa\". Secondo questa corrente, le rappresentazioni fonologiche dei segmenti che costituiscono i morfemi sono costituite da tratti distintivi. Questi tratti erano una espansione del precedente lavoro di Roman Jakobson, Gunnar Fant e Morris Halle. I tratti descrivono aspetti articolatori e percettivi, sono raggruppati in un insieme universalmente fissato e posseggono forma binaria (ogni tratto pu\u00f2 assumere il valore \"+\", che indica presenza del tratto, o il valore \"-\", che indica la sua assenza). Ci sono almeno due livelli di rappresentazione: la rappresentazione soggiacente e la rappresentazione (fonetica) di superficie. Delle regole fonologiche ordinate permettono di derivare la rappresentazione soggiacente in quella di superficie. Una conseguenza importante dell'influenza di \"The Sound Pattern of English\" fu la diminuzione dell'importanza della sillaba a favore dei segmenti. Inoltre i generativisti inclusero la morfofonologia nella fonologia, cosa che cre\u00f2 e risolse problemi allo stesso tempo.\nLa \"fonologia naturale\" \u00e8 una teoria basata sulle pubblicazioni del suo sostenitore David Stampe nel 1969 e (pi\u00f9 esplicitamente) nel 1979. Secondo la sua visione, la fonologia \u00e8 basata su un insieme di processi fonologici universali che interagiscono uno con l'altro; quali di questi sono attivi o soppressi in una lingua, dipende da lingua a lingua. Piuttosto che agire sui segmenti, questi processi operano sui tratti distintivi all'interno dei gruppi prosodici. I gruppi prosodici possono essere grandi come una parte di sillaba fino a un'intera proposizione. I processi fonologici non sono ordinati (a differenza della fonologia generativa), anche se il prodotto di uno pu\u00f2 essere l'input di un altro. Tra gli altri fonologi naturali di rilievo vanno menzionati Patricia Donegan e Geoffrey Nathan. I principi della Fonologia Naturale furono estesi alla morfologia da Wolfgang U. Dressler, che fond\u00f2 la Morfologia Naturale.\nNel 1976 John Goldsmith introdusse la \"fonologia autosegmentale\". In questa cornice teorica generativa, le unit\u00e0 minime non sono i fonemi intesi come insieme di tratti, ma i tratti stessi che assumono un valore \"autonomo\" in quanto possono essere essi stessi segmenti (da ci\u00f2 il nome \"autosegmentale\").\nJohn McCarthy, Alan Prince e Paul Smolensky idearono la \"Teoria dell'Ottimalit\u00e0\", anch'essa generativa, dove si dice che una lingua sceglie la realizzazione fonetica di una parola che meglio si adatta a una lista di vincoli, ordinati per importanza. Questi vincoli, che costituiscono un insieme universale, sono violabili, ossia una lingua pu\u00f2 non aderire ad alcuni di essi: quali vincoli sono violati da una lingua e quali no dipende da lingua a lingua (si confronti con la Fonologia Naturale, qui sopra).\nUn approccio integrato che combina analisi sincroniche e diacroniche dei pattern fonologici e fonetici fu fondato con l\"'Evolutionary Phonology\" in anni recenti da Juliette Blevins."}
{"id": "45291", "revid": "287204", "url": "https://it.wikipedia.org/wiki?curid=45291", "title": "Fedor III di Russia", "text": ""}
{"id": "45294", "revid": "88812", "url": "https://it.wikipedia.org/wiki?curid=45294", "title": "Spiritualismo (filosofia)", "text": ""}
{"id": "45295", "revid": "140509", "url": "https://it.wikipedia.org/wiki?curid=45295", "title": "Andy Summers", "text": "Biografia.\nNato Andrew James Somers (successivamente cambi\u00f2 il cognome in Summers) e cresciuto nella cittadina di Bournemouth, nota localit\u00e0 turistica della costa meridionale dell'Inghilterra, Summers cominci\u00f2 suonando la chitarra jazz nei club della zona: l'orchestra del Majestic Hotel di Bournemouth fu il suo ultimo ingaggio locale: quando lo lasci\u00f2 per recarsi a Londra, il suo posto fu preso da Robert Fripp, quattro anni pi\u00f9 giovane di lui. Una volta nella capitale, la sua carriera negli studi di registrazione inizi\u00f2, negli anni sessanta, come chitarrista per la Zoot Money's Big Roll Band e per la sua seguente incarnazione psichedelica, i Dantalian's Chariot. Alla fine del decennio si un\u00ec a Eric Burdon e The New Animals, con cui incise l'album \"Love Is\". Per il resto, fino alla prima met\u00e0 degli anni settanta lavor\u00f2 principalmente come turnista, suonando con Soft Machine, Neil Sedaka, Joan Armatrading, Kevin Ayers, Kevin Coyne, Tim Rose e Jon Lord e Mike Howlett.\nLa svolta nella sua carriera avvenne nel 1977 quando entr\u00f2 in The Police, fra i pi\u00f9 popolari gruppi di musica rock a cavallo fra la fine degli anni settanta e i primi anni ottanta. Il suo talento chitarristico caratterizz\u00f2 non poco lo stile della band, anche in singoli di successo come \"Message in a Bottle\", \"Don't Stand So Close to Me\" e \"Every Breath You Take\".\nDopo lo scioglimento definitivo dei Police nel 1986, Summers si dedic\u00f2 alla carriera da solista, pubblicando numerosi dischi da solo o in collaborazione con altri musicisti tra cui John Etheridge, Vinnie Colaiuta, Robert Fripp, Herbie Hancock, Brian Auger, Eliane Elias, Tony Levin, Ginger Baker, Deborah Harry, Q-Tip, e Sting. Ha anche curato un video didattico per chitarra in due parti, per la serie \"Hot Licks\".\nTra i vari lavori musicali di Summers ci sono partiture per musica da film, come \"Su e gi\u00f9 per Beverly Hills\" e \"Weekend con il morto\". Si \u00e8 anche esibito in trasmissioni televisive notturne come band leader e compositore per il primo talk show dell'attore/comico Dennis Miller. Come attore \u00e8 stato ospite in un episodio della serie televisiva \"The Hitchhiker\" e ha avuto una piccola parte nella commedia \"Non dirmelo... non ci credo\", con Gene Wilder e Richard Pryor.\nNel marzo del 2003, Summers, Sting e il batterista Stewart Copeland si riunirono per l'introduzione dei Police nella Rock and Roll Hall of Fame. Pi\u00f9 tardi in quello stesso anno, Summers pubblic\u00f2 il suo decimo album solista, \"Earth &amp; Sky\".\nNel 2006 ha pubblicato la sua autobiografia \"One Train Later\".\nDal 2007 al 2008 \u00e8 stato di nuovo in tour con i Police.\nNel 2012 \u00e8 uscito un documentario ispirato alla sua biografia intitolato \"Can't Stand Losing You: Surviving The Police\"."}
{"id": "45296", "revid": "1543377", "url": "https://it.wikipedia.org/wiki?curid=45296", "title": "Computer Apple per CPU", "text": "Questa lista dei computer Apple ordinata per CPU comprende tutte le CPU utilizzate da Apple Inc. per i suoi computer Macintosh, ordinati secondo i seguenti criteri:\nMotorola 68000.\nMotorola 68000.\nIl Motorola 68000 fu il primo processore Macintosh. Aveva registri del processore a 32 bit, bus di indirizzo a 24 bit e data path a 16 bit; Motorola lo definiva un \"microprocessore a 16/32 bit\".&lt;ref \"16/32\"&gt;&lt;/ref&gt;\nMotorola 68020.\nIl Motorola 68020 fu il primo processore Mac a 32 bit, usato per la prima volta sul Macintosh II. Tale processore apport\u00f2 diversi miglioramenti rispetto al 68000, tra cui una cache delle istruzioni, e fu il primo processore a supportare un'unit\u00e0 di gestione della memoria, il Motorola 68851.\nIl Macintosh LC aveva un 68020 con un bus di sistema a 16 bit e gli ASIC che limitavano la RAM a 10 MB (rispetto al limite dei bus a 32 bit, che supportavano fino a 4 GB).\nMotorola 68030.\nIl Motorola 68030 fu il primo processore Mac con un'unit\u00e0 di gestione della memoria integrata, consentendo la memoria virtuale. Un ulteriore miglioramento rispetto al 68020 fu l'aggiunta di una cache dei dati.\nMotorola 68040.\nIl Motorola 68040 aveva una miglior velocit\u00e0 di clock e le cache di istruzioni e di dati pi\u00f9 ampie rispetto al 68030; inoltre fu il primo processore Mac con un'unit\u00e0 di calcolo in virgola mobile integrata.\nLa versione MC68LC040 era meno costosa poich\u00e9 era priva dell'unit\u00e0 di calcolo in virgola mobile.\nPowerPC.\nPowerPC 601.\nIl PowerPC 601 fu il primo processore Mac a supportare l'instruction set PowerPC a 32 bit.\nPowerPC 604.\nIl PowerPC 604e fu il primo processore Mac disponibile con un sistema multiprocessore simmetrico (SMP).\nPowerPC G4.\nIl PowerPC 7400 fu il primo processore Mac ad includere il processore vettoriale AltiVec.\nIl PowerPC 7455 fu il primo processore Mac con una velocit\u00e0 di clock superiore ad 1\u00a0GHz.\nPowerPC G5.\nIl PowerPC 970 fu il primo processore Mac a 64 bit.\nIl PowerPC 970MP fu il primo processore Mac dual-core e il primo ad avere una configurazione quad core. Fu anche il primo processore Mac con capacit\u00e0 di partizionamento e virtualizzazione.\nIntel x86.\nP6.\nYonah fu il primo processore Mac a supportare l'instruction set IA-32, oltre ad MMX, SSE, SSE2 ed SSE3.\nIl Core Solo era un Core Duo con uno dei 2 core disabilitati.\nCore.\nWoodcrest aggiunse il supporto per l'instruction set SSSE3.\nMerom fu il primo processore Mac a supportare l'instruction set x86-64, oltre ad essere stato il primo processore a 64 bit in un notebook Mac.\nClovertown fu il primo processore Mac quad-core ed il primo con una configurazione 8-core.\nPenryn.\nPenryn aggiunse il supporto ad un subset di SSE4 (SSE4.1).\nNehalem.\nBloomfield e Gainestown introdussero un numero di caratteristiche notevoli nei processori Mac:\nWestmere.\nArrandale introdusse Intel HD Graphics, una GPU integrata sul die.\nSandy Bridge.\nSandy Bridge aggiunse il supporto ad Intel Quick Sync Video, un core di codifica/decodifica video dedicato. Fu anche il primo processore quad-core ad apparire in un notebook Mac.\nHaswell.\nLa variante Crystal Well usata in alcuni MacBook Pro contiene una cache L4 condivisa tra la CPU e la GPU.\nCoffee Lake.\nCoffee Lake \u00e8 stato il primo processore a 6 core ad apparire in un notebook Mac."}
{"id": "45297", "revid": "15756", "url": "https://it.wikipedia.org/wiki?curid=45297", "title": "Miami Heat", "text": "I Miami Heat sono una squadra di pallacanestro professionistica con sede a Miami, Florida. Sono membri della Southeast Division nella Eastern Conference della NBA (National Basketball Association), il campionato professionistico degli Stati Uniti d'America. Giocano le loro partite casalinghe nella FTX Arena. L'attuale proprietario \u00e8 Micky Arison, figlio di Ted Arison, mentre l'allenatore \u00e8 Erik Spoelstra che \u00e8 subentrato a Pat Riley che attualmente veste il ruolo di general manager.\nGli Heat e gli Orlando Magic sono le uniche due squadre della lega della Florida. Nonostante siano una squadra giovane nello scenario della lega, essendo nati nel 1988, gli Heat hanno raggiunto i play-off in 19 delle 28 stagioni disputate, vincendo tre titoli, nel 2006 contro i Dallas Mavericks per 4-2, nel 2012 contro gli Oklahoma City Thunder per 4-1 e nel 2013 contro i San Antonio Spurs per 4-3. Prima della loro nascita l'unica franchigia di pallacanestro di rilievo della citt\u00e0 erano i Miami Floridians che giocarono nella ABA tra il 1968 e il 1970. Nel 2016 il valore totale della franchigia era stimato per 1.300 milioni di dollari, di cui il 7% sono i debiti accumulati ed il budget \u00e8 di 180 milioni di dollari; sono proprietari degli Sioux Falls Skyforce della NBA Development League.\nStoria.\nLa nascita degli Heat (1988-1995).\nNel mese di aprile 1987, la commissione approv\u00f2 le offerte di espansione delle citt\u00e0 di Charlotte e Minneapolis e successivamente di due citt\u00e0 della Florida, Orlando e Miami. Fu deciso cos\u00ec di espandere la NBA a quattro nuove squadre, con i Charlotte Hornets e Miami Heat che debuttarono nella stagione 1988-89 e i Minnesota Timberwolves e gli Orlando Magic nella stagione 1989-90. Gli Heat furono fondati nel 1988 come \"expansion team\" dell'NBA dall'armatore miliardario Ted Arison proprietario anche della Carnival Corporation &amp; plc. Il nome \"Miami Heat\" fu scelto con un sondaggio tra i tifosi che lo preferirono a \"Miami Vice\", il nome del noto telefilm poliziesco ambientato tra le palme di South Beach.\nTra i giocatori del roster dell'anno inaugurale furono chiamati giovani come Rony Seikaly, Kevin Edwards e Grant Long, mentre l'allenatore era Ron Rothstein. Gli Heat giocarono la loro prima partita contro i Los Angeles Clippers alla Miami Arena perdendo 111-91, e nonostante le 17 sconfitte consecutive iniziali tra cui anche uno sconvolgente 138-91 dai Los Angeles Lakers di Magic Johnson, riuscirono a chiudere la loro prima stagione con un record di 15-67. A incidere sul record negativo fu anche la scelta di collocare gli Heat nella Midwest Division della Western Conference a dispetto di una realt\u00e0 geografica del tutto diversa. Questo obblig\u00f2 la squadra a fare i viaggi pi\u00f9 lunghi visto che gli avversari divisionali pi\u00f9 vicini erano gli Houston Rockets che distano 900 miglia da Miami. Nel draft NBA 1989, gli Heat scelsero Glen Rice con la scelta numero quattro. Con lui e con l'aiuto di Sherman Douglas, Rony Seikaly, Willie Burton e Steve Smith e sotto la guida del coach Kevin Loughery, gli Heat che ora giocavano in una divisione di ferro con Boston Celtics, New York Knicks e Philadelphia 76ers raggiunsero i play-off per la prima volta nel 1991-92, dove furono eliminati dai Chicago Bulls di Michael Jordan in tre partite. In quella stagione gli Heat subirono la sconfitta pi\u00f9 larga della storia dai Cleveland Cavaliers per 148-80. Due anni dopo nel 1993-94 gli Heat tornarono ai play-off con un record di 42-40 trascinati dalla giovane stella Rice con 21,1ppg dove incontrarono al primo turno gli Atlanta Hawks che furono capaci di ribaltare l'iniziale 2-1 di Miami, eliminandoli per 3-2. Sempre nel 1994 ottennero la loro miglior vittoria nella storia quando batterono i Clippers per 126-83. Nel 1995 la famiglia Arison, fino a quel momento faceva parte solo dei soci, acquist\u00f2 la franchigia; Micky Arison dopo la sua nomina a general manager licenzi\u00f2 Loughery sostituendolo con Alvin Gentry.\nL'era Hardaway-Mourning (1995-2003).\nTra il 1994 e il 1997, i Miami Heat cercarono dei piani di trasferimento, le citt\u00e0 alternative con cui furono instaurati dei colloqui furono Las Vegas, Memphis, St. Louis e San Diego. Mentre i Miami Heat stavano lottando per rimanere a South Beach fu ingaggiato Pat Riley nel 1995 al posto di Gentry, un dirigente ed un allenatore che aveva gi\u00e0 risollevato alcune franchigie come i Los Angeles Lakers e i New York Knicks prima di arrivare a Miami. Riley orchestr\u00f2 uno scambio che mand\u00f2 Rice agli Charlotte Hornets in cambio del centro Alonzo Mourning, destinato a diventare il giocatore simbolo della franchigia. La scelta fu subito premiante: Mourning fu il primo giocatore della franchigia ed essere convocato per l'NBA All-Star Game e permise agli Heat di vincere 11 delle prime 14 partite nel 1995-96 e di raggiungere i play-off a fine anno dove furono raffreddati dai Bulls in tre partite. Da li in avanti furono ingaggiati Tim Hardaway, P.J. Brown, Kurt Thomas, Chris Gatling, Dan Majerle, Terry Porter e Jamal Mashburn e gli Heat cominciarono una saga che li vide raggiungere la post-season per sei volte consecutive, con quattro vittorie della Atlantic Division tra il 1997 e il 2000. In quegli anni si accesero delle rivalit\u00e0 con i Chicago Bulls, i New York Knicks e gli Orlando Magic.\nNella stagione 1996-97 la coppia Mourning-Hardaway esplose e gli Heat furono la pi\u00f9 grande sorpresa dell'anno, ottennero un record di 61-21 con anche una serie di 11 vittorie consecutive, con cui vinsero il loro primo titolo dell'Atlantic Division ai danni dei Knicks. Riley fu nominato allenatore dell'anno mentre Hardaway fu il primo giocatore della franchigia ad essere inserito nell'All-NBA Team. Nei play-off gli Heat rimasero infuocati ed eliminarono gli Orlando Magic per 3-2 e i New York Knicks per 4-3, nonostante i Knicks si fossero portati sul 3-1, perdendo poi nelle finali della Eastern Conference con i Chicago Bulls della dinastia di Michael Jordan per 4-1. Nella stagione 1997-98 gli Heat vinsero l'Atlantic Division con un record di 55-27 ma vennero eliminati al primo turno dai Knicks, con tanto di rissa tra Alonzo Mourning e Larry Johnson, ex compagni di squadra agli Charlotte Hornets. L'anno successivo la stagione cominci\u00f2 solo a febbraio a causa del lockout. Gli Heat guidati da Mourning (che ebbe una campagna pazzesca con 20,1ppg vincendo il primo dei due consecutivi premi di difensore dell'anno) raggiunsero il record di 33-17 e il terzo titolo dell'Atlantic Division vinto al tie-break che permise a Miami di essere la testa di serie nei play-off dove per\u00f2 furono eliminati clamorosamente al primo turno dai New York Knicks di Patrick Ewing negli ultimi secondi di gara-5. Gli Heat diventarono il secondo team testa di serie n\u00ba 1 a subire un upset dopo i Seattle SuperSonics cinque anni prima. L'anno successivo I Miami Heat vinsero il loro quarto titolo consecutivo di division con un record 52-30 e Mourning guid\u00f2 la classifica delle stoppate per il secondo anno consecutivo. Dopo avere battuto i Detroit Pistons con un secco 3-0 furono eliminati dai play-off ancora una volta per mano dei Knicks per 4-3, ma soprattutto lasciarono la loro storica casa, la Miami Arena per trasferirsi nella nuova AmericanAirlines Arena. La prima giocata fu vinta per 111-103 contro gli Orlando Magic.\nIl tentativo di Miami di costruire una squadra da titolo sub\u00ec un durissimo colpo alla vigilia della stagione 2000-01, allorch\u00e9 ad Alonzo Mourning fu diagnosticata una glomerulosclerosi segmentaria e focale. Al di l\u00e0 dell'aspetto umano, gli Heat si ritrovarono di colpo senza un giocatore chiave che in quel periodo era tra i candidati pi\u00f9 forti a vincere l'MVP e furono costretti nelle stagioni successive a rivedere il roster: perso Tracy McGrady finito agli Orlando Magic arrivarono Eddie Jones, A.C. Green, Anthony Mason, Jim Jackson, Cedric Ceballos, Rod Strickland, Bruce Bowen e Caron Butler e venne lasciato partire Tim Hardaway ai Dallas Mavericks. Dopo un lungo duello con i Philadelphia 76ers Miami chiuse la stagione seconda con un record 50-32 e venne eliminata al primo turno dei play-off dagli Charlotte Hornets con un umiliante 3-0, mentre nelle due stagioni successive non raggiunse nemmeno la post-season. In estate dopo aver visto svanire ogni chance di selezionare Yao Ming Miami prefer\u00ec non rischiare di firmare la problematica superstar della high school Lenny Cooke al draft NBA 2002.\nShaq-Wade e il primo titolo NBA (2003-2006).\nDopo diversi anni di ricostruzione e scelte per sostituire Hardaway e Mourning passato ai New Jersey Nets, gli Heat sbaragliarono il draft NBA 2003 scegliendo Dwyane Wade da Marquette University con la quinta chiamata, piuttosto che prendere un free-agent di grande livello come Gilbert Arenas, con lui arrivarono anche Lamar Odom e Udonis Haslem. Nonostante la scioccante notizia dell'abbandono della panchina di Riley che fu sostituito da Stan Van Gundy, la squadra che part\u00ec con un terribile inizio 5-15, finisce l'anno con un record di 42-40 tornando cos\u00ec a fare i play-off dove eliminarono i New Orleans Hornets in 7 partite prima di essere sconfitti al secondo turno dagli Indiana Pacers per 4-2. Un altro punto di svolta avvenne nell'estate del 2004, quando Pat Riley, diventato presidente, annunci\u00f2 l'acquisizione del centro tre volte campione NBA, Shaquille O'Neal con un contratto da 100 milioni di dollari per cinque anni e del veterano Christian Laettner. Prov\u00f2 anche a prendere l'ala Karl Malone che poi decise di ritirarsi. La coppia Shaq-Wade, sotto la regia di Pat Riley e con la collaborazione di scafati veterani, avrebbe portato gli Heat allo status d'\u00e9lite nella lega guidando Miami a tre titoli di Southeast Division e alla vittoria del titolo nel 2006 contro i favoriti Dallas Mavericks.\nNella stagione 2004-05 Miami chiuse la regular season con un solido 59-23 con anche una striscia di 14 vittorie consecutive con Shaq che chiuse con 22,9ppg, e il titolo della Southeast Division. Nei play-off come testa di serie avanzarono senza problemi spazzando via New Jersey Nets e Washington Wizards per 4-0, nelle finali della Eastern Conference incontrarono i campioni in carica dei Detroit Pistons dove furono sconfitti per 4-3 in una serie tiratissima che hanno anche condotto sul 3-2. Dopo la sconfitta in finale di Conference contro i Detroit Pistons, nella stagione 2005-06 gli Heat diedero di nuovo l'assalto al titolo ancora con Shaq e Wade, ma anche con l'arrivo di nuove stelle del calibro di Gary Payton, Antoine Walker, James Posey, Jason Kapono e Jason Williams, fortemente voluti dal presidente Pat Riley, che da met\u00e0 stagione subentr\u00f2 al posto di coach Van Gundy, alla guida della squadra con ottimi risultati. A questi va aggiunto il grande ritorno di Alonzo Mourning, che non era stato rinnovato dagli Heat nel 2002 per i suoi problemi di salute e che era stato costretto a sottoporsi a trapianto di reni nel dicembre 2003. Pat Riley non fall\u00ec infatti la sua caccia al titolo e grazie ad un sempre pi\u00f9 dominante Wade ed al solito Shaq, i Miami Heat chiusero la regular season con un record 52-30, il migliore della Southeast Division e il secondo miglior record della Eastern Conference. Nonostante la crescita nel finale di stagione gli Heat non erano considerati una squadra in grado di vincere il titolo soprattutto tenendo conto delle sconfitte accumulate contro gli avversari pi\u00f9 forti come i San Antonio Spurs, i Phoenix Suns e i Dallas Mavericks. Ai play-off eliminarono di seguito Chicago Bulls per 4-2, New Jersey Nets per 4-1 ed in finale di conference, i Pistons in sei gare, diventando cos\u00ec per la prima volta nella loro storia i campioni della Eastern Conference, e raggiungendo di conseguenza le prime, storiche, finali NBA, contro i favoriti Dallas Mavericks di Dirk Nowitzki.\nNelle finali si incontrarono due squadre alla ricerca del primo titolo, dopo una partenza shock gli Heat stavano in procinto di perdere le Finals mentre Dallas conduceva per 2-0. Trascinati da uno straordinario Dwyane Wade MVP delle finali con 34,7 punti a partita, gli Heat riuscirono a vincere all'ultimo respiro gara 3 grazie ai 42 punti di Wade mantenendo vive le speranze di vittoria, e successivamente a ribaltare incredibilmente la serie vincendola per 4-2 laureandosi per la prima volta nella loro storia campioni. Gli Heat eguagliarono inoltre un record NBA: soltanto i Boston Celtics nel 1969 e i Portland Trail Blazers nel 1977 erano riusciti a vincere l'anello rimontando da uno 0-2. La visione di una parata per la vittoria del campionato lungo la Biscayne Boulevard di cui Riley aveva parlato quando arriv\u00f2 nel 1995 era stata finalmente realizzata.\nLa fine del ciclo (2006-2010).\nLa stagione da campioni in carica per\u00f2 non part\u00ec in modo esaltante, a causa degli infortuni che investirono la franchigia. Nella serata d'apertura subirono una pesantissima sconfitta per 108-66 dai Bulls. All'inizio della stagione, infatti il centro Shaquille O'Neal si infortun\u00f2 al ginocchio, costringendo gli Heat a fare a meno del giocatore pi\u00f9 dominante della lega, poco dopo anche Dwyane Wade si infortun\u00f2 gravemente alla spalla. Dopo l'infortunio di Wade, si pensava che la squadra non sarebbe stata in grado nemmeno di raggiungere i play-off. Tali previsioni furono rapidamente smentite quando gli Heat vinsero 11 partite su 14 partite battendo squadre come i Detroit Pistons, i Chicago Bulls e gli Utah Jazz, O'Neal, in assenza di Wade, disput\u00f2 un buon finale di regular season, portando gli Heat a vincere il loro settimo titolo di campioni della Southeast Division con un record di 44-38, ma al primo round dei play-off gli Heat vengono battuti dai Chicago Bulls in quattro gare. \u00c8 la prima volta dal 1957 che la squadra campione in carica cade al primo turno, nonostante a inizio anno furono fatti pi\u00f9 volte proclami di vittoria del secondo titolo. Al draft NBA 2007 Riley decide allora di prendere l'ala Jason Smith che decide di mandare ai Sixers in cambio di future scelte da usare per ringiovanire il roster.\nIl momento di gloria degli Heat sembrava ormai volgere alla fine. Il mercato dei \"free agent\", gli scambi e gli infortuni contribuirono a portare gli Heat sul fondo della classifica. O'Neal fu ceduto a febbraio ai Phoenix Suns, diversi giocatori firmarono per altre squadre, Riley rassegn\u00f2 le dimissioni da allenatore, arrivarono giocatori come Daequan Cook, Marcus Banks, Anfernee Hardaway e Shawn Marion, mentre Wade si sottopose ad alcuni interventi chirurgici in quella che alla fine si rivel\u00f2 una stagione da incubo. La faticosa partenza 4-11 anticip\u00f2 il disastroso record di 15-67, lo stesso della prima stagione d'esordio, ed il peggior ruolino di marcia dell'intera lega e il poco invidiabile record del terzo peggior punteggio ottenuto in una partita nella sconfitta 96-54 contro i Toronto Raptors. Solo Udonis Haslem, Dwyane Wade e Dorell Wright erano rimasti della squadra campione appena due anni prima.\nPer la stagione 2008-09 le ambizioni della squadra della Florida non erano di certo delle pi\u00f9 temibili. Nel draft NBA 2008 i Miami Heat ingaggiarono Michael Beasley (con Russell Westbrook e Kevin Love ancora disponibili) e Mario Chalmers, acquisito con una trade effettuata con i Minnesota Timberwolves. Inizialmente la squadra, affidata a Erik Spoelstra era riuscita a partire bene grazie alla grande prestazione di Wade che coi suoi 30,2 ppg era stato il miglior marcatore della lega, durante la strada Wade aveva piovuto 50 punti contro gli Utah Jazz e gli Orlando Magic e ben 55 contro i New York Knicks. Con l'infortunio che pose fine alla carriera di Alonzo Mourning, e quindi in seguito alla mancanza di un vero pivot, Pat Riley decise di scambiare Shawn Marion e Marcus Banks per Jermaine O'Neal e Jamario Moon, due giocatori dei Toronto Raptors, e di prendere Yakhouba Diawara, cerc\u00f2 anche di arrivare a Carlos Boozer e Brad Miller senza successo. La stagione regolare vide i Miami Heat terminare al quinto posto della Eastern Conference con un record positivo 43-39 consentendo alla squadra di Miami di scontrarsi con gli Atlanta Hawks in una serie durata 7 gare e finita con la resa degli Heat. In estate, al draft NBA 2009, selezionarono al secondo giro la guardia Marcus Thornton che cedettero immediatamente ai New Orleans Hornets. Anche la stagione 2009-10, nonostante l'arrivo di buoni giocatori come Quentin Richardson, Carlos Arroyo e Rafer Alston ha visto gli Heat chiudere la regular season in quinta posizione ad est con un record 47-35, grazie anche alle 12 vittorie ottenute nelle ultime 13 partite, ed uscire al primo turno dei play-off, ma questa volta contro i Boston Celtics. L'unico acuto della stagione \u00e8 arrivato ancora una volta da Wade nominato MVP dell'All-Star Game di Arlington (Texas).\nI \"Big Three\" e altri due titoli NBA (2010-2014).\nLe sorti della franchigia sarebbero rapidamente cambiate nel 2010-11 quando Miami firma Chris Bosh dai Toronto Raptors e LeBron James dai Cleveland Cavaliers entrambi con contratti da 110 milioni di dollari per sei anni e rifirma Dwyane Wade per altre sei stagioni a 107 milioni di dollari, in quello che viene spesso citato come il pi\u00f9 grande colpo di mercato della storia della lega, che avrebbe fruttato agli Heat altri due titoli NBA nel 2012 contro gli Oklahoma City Thunder e nel 2013 contro i San Antonio Spurs. Dopo questi acquisti Riley riesce a mettere sotto contratto anche Mike Miller, Eddie House, Erick Dampier, Juwan Howard, Mike Bibby, Jerry Stackhouse e \u017dydr\u016bnas Ilgauskas. Con i tre All-Star molti consideravano i Miami Heat come la squadra che poteva rompere l'allora record di 72 vittorie nella regular season fissato dai Chicago Bulls nel 1995-1996, ma soprattutto la squadra che avrebbe dominato la lega e riportato il titolo a South Beach. La partita d'apertura dei \"Big Three\" giocata contro i Boston Celtics \u00e8 stata la pi\u00f9 vista nella storia della lega. Contro ogni pronostico per\u00f2 la partenza degli Heat \u00e8 stentata. Dopo il 9-8 iniziale Miami inizia a migliorare sensibilmente, con il triumviratum Wade-James-Bosh che inizia a trovare una chimica di squadra ottenendo 12 vittorie consecutive, fino ad arrivare al solido 58-24 finale che gli vale la vittoria della Southeast Division. Nei play-off gli Heat trascinati dalle sue tre bocche di fuoco eliminano facilmente i Philadelphia 76ers e i Boston Celtics per 4-1 raggiungendo le finali della Eastern Conference contro la miglior squadra della lega, i Chicago Bulls di Derrick Rose battuti anche loro per 4-1.\nTuttavia il momento clou della stagione sarebbe arrivato alle finali NBA, dove gli Heat avrebbero incontrato i Dallas Mavericks nella riedizione delle finali NBA del 2006, desiderosi di prendersi la rivincita. La stagione per\u00f2 sembrava nata per concludersi con uno scontro fra titani con i Los Angeles Lakers di Kobe Bryant, prima che questi inciampassero nel secondo turno contro i Mavericks, per questo motivo secondo i media americani, soprattutto la \"ESPN\", le finali sarebbero dovute essere solo una formalit\u00e0 per gli Heat. Invece, quando la serie sul 1-1 si \u00e8 spostata in Texas gli Heat si sono lentamente sbriciolati contro un avversario inferiore ma meglio organizzato tatticamente come i Dallas Mavericks, che alla fine vinsero l'anello per 4-2. Dopo la clamorosa sconfitta avevano iniziato a circolare voci che Riley voleva l'allenatore undici volte campione NBA, Phil Jackson per guidare la squadra, salvo poi riconfermare Spoelstra in panchina.\nNel 2011-12 viene attuata una massiccia opera di rafforzamento della panchina con gli ingaggi di Eddy Curry, Shane Battier e Ronny Turiaf e dopo la cocente sconfitta nelle finali dell'anno precedente contro i Mavericks i \"Big Three\" sembravano pronti a mettere le mani sull'ambito anello. Come prevedibile, anche questa stagione, accorciata di un mese a causa del lockout, Miami accede ai play-off dopo essersi assicurata il titolo divisionale con un record di 46-20 secondi solo ai Chicago Bulls ad est, che vale a LeBron James il titolo di MVP con 27,1ppg. Al primo turno incontrano i New York Knicks di Carmelo Anthony che battono facilmente per 4-1, nel secondo turno invece incontrano gli Indiana Pacers, in una dura serie in cui finiscono addirittura sotto per 2-1, prima di rimontare e vincere per 4-2. Gli Heat riescono ad accedere alle finali di Conference contro i Boston Celtics dove riescono a vincere la serie dopo essere stati di nuovo ad un passo dall'eliminazione sotto per 3-2 e si laureano per la seconda volta consecutiva campioni della Eastern Conference guadagnandosi il diritto a giocare le finali NBA con gli Oklahoma City Thunder di Kevin Durant.\nLa serie incomincia ad Oklahoma City e i Miami Heat vengono sconfitti dai Thunder. Gli Oklahoma City Thunder guidati dal miglior realizzatore della lega Kevin Durant erano visti come un avversario decisamente temibile visto che erano arrivati alle finali eliminando potenze dell'ovest come i Dallas Mavericks campioni in carica, i Los Angeles Lakers e i San Antonio Spurs tanto che l'1-0 non aveva sorpreso nessuno. Nelle successive quattro partite l'inesperienza dei giovani Thunder diventa l'arma in pi\u00f9 per Miami, che trascinata da uno straripante LeBron James infila quattro vittorie consecutive che gli permettono di vincere il titolo per la seconda volta nella sua storia con il risultato di 4-1 davanti al pubblico dell'AmericanAirlines Arena, LeBron viene nominato MVP delle finali con 28,6ppg.\nNella stagione 2012-13 gli Heat riescono a ingaggiare la guardia Ray Allen, miglior tiratore da 3 punti di sempre della lega, Rashard Lewis e Juwan Howard. Vengono fatti anche tentativi a vuoto per convincere Steve Nash e Marcus Camby che alla fine non arrivano. A meta stagione, in assenza di un pivot di livello, Riley decide di firmare Chris Andersen per provare a contrastare la superiorit\u00e0 difensiva di Chicago Bulls e Indiana Pacers. La mossa si rivel\u00f2 vincente e gli Heat, che viaggiavano al ritmo di 29-14 in pieno controllo della Southeast Division, riuscirono a rimanere imbattuti per quasi due mesi, vincendo ben 27 partite consecutive, seconda striscia di vittorie pi\u00f9 lunga nella storia della lega, che comprendeva anche la vittoria numero mille della franchigia nella regular season ottenuta contro i Portland Trail Blazers per 117-104. Da l\u00ec in avanti gli Heat sarebbero andati a perdere solo altre due volte, chiudendo con un impressionante record di 66-16, il migliore di tutta la lega. Ai play-off la musica non sarebbe cambiata, gli Heat continuarono a giocare il loro duro basket, e James avrebbe dimostrato una volta di pi\u00f9 perch\u00e9 lui era l'MVP della lega, mandando in archivio la serie contro i Milwaukee Bucks in sole quattro partite e battendo i Chicago Bulls per 4-1, vittoria che vale l'accesso per il terzo anno consecutivo alle finali della Eastern Conference contro gli Indiana Pacers battuti per 4-3, raggiungendo i San Antonio Spurs alle finali NBA.\nIn finale gli Heat si ritrovano di fronte i San Antonio Spurs guidati da Tim Duncan, Tony Parker e Manu Gin\u00f3bili, una squadra che oltre ad essere una delle pi\u00f9 titolate della lega, non aveva mai fallito la conquista del titolo nelle quattro precedenti finali disputate. Contrariamente rispetto a quanto successo contro i Dallas Mavericks e gli Oklahoma City Thunder, questa volta i \"Big Three\" avrebbero dovuto affrontare un avversario molto pi\u00f9 tosto ed esperto. I San Antonio Spurs vincono subito nella serata d'apertura e rimangono in controllo durante tutta la serie perdendo la possibilit\u00e0 di chiudere i conti in gara 6, quando avanti 3-2 nella serie e con un vantaggio di 13 punti nell'ultimo quarto d'ora di gara si fanno battere, portando gli Heat per la prima volta nella loro storia a doversi giocare il titolo nell'ultima e decisiva partita, poi vinta per 88-95 che vale a Miami il terzo anello NBA con James nominato un'altra volta MVP delle finali con 25,3 ppg\nIn vista della stagione successiva, gli Heat mantengono sostanzialmente invariato il roster, con l'eccezione di Mike Miller (che, nonostante un'ottima stagione da riserva, viene tagliato a causa del suo oneroso ingaggio) e degli arrivi del mastodontico centro Greg Oden, di Toney Douglas e infine di Michael Beasley, a cui Riley decide di dare un'altra chance in maglia Heat. Con anche Wade ormai nella fase calante della sua carriera Riley ha cercato di ingaggiare senza successo il tiratore Ben Gordon per permettere a Wade di saltare qualche partita per riposare. Miami vince il quarto titolo di division consecutivo, con un record di 54-28, ma soprattutto riesce a raggiungere le finali NBA per la quarta volta in quattro anni, risultato finora ottenuto soltanto dai Boston Celtics e dai Los Angeles Lakers. Durante la loro incredibile cavalcata nei play-off, gli Heat eliminano gli Charlotte Bobcats per 4-0, i Brooklyn Nets per 4-1 e gli Indiana Pacers per 4-2, ritrovando in finale i San Antonio Spurs come l'anno precedente.\nDopo la vittoria sul filo di lana ottenuta dagli Heat l'anno precedente, questa volta LeBron e compagni vengono travolti dai San Antonio Spurs per 4-1. I texani conducono una serie perfetta senza commettere le grossolane disattenzioni che gli sono state fatali dodici mesi prima, portandosi a casa il titolo. I Miami Heat sono riusciti a strappare solo una vittoria agli Spurs di 2 punti perdendo le altre quattro con una media di 20: questa si \u00e8 dimostrata nettamente la loro pi\u00f9 pesante sconfitta da quando i \"Big Three\" si sono formati a South Beach. Inoltre dopo il mancato \"Three-peat\" due giocatori chiave dello spogliatoio, Ray Allen e Shane Battier decidono di ritirarsi.\nLa fine della dinastia e l'arrivo di Dragi\u0107 (2014-2017).\nIn estate i Miami Heat, all'apice del loro dominio e popolarit\u00e0, perdono LeBron James che decide di tornare ai Cleveland Cavaliers, mentre mantengono Bosh e firmano Josh McRoberts, Luol Deng, Shawne Williams, Hassan Whiteside e Danny Granger. Molti dei veterani nel roster vengono lasciati partire per creare pi\u00f9 spazio salariale possibile per ringiovanire la squadra e per mantenere Miami competitiva dopo la partenza di James. In un clima d'incertezza gli Heat iniziano la stagione in maniera atroce arrivando allo All-Star break con un misero 22-30. Di conseguenza Riley mette in piedi una trade coi Phoenix Suns che porta in Florida i fratelli Goran Dragi\u0107 e Zoran Dragi\u0107 in cambio di Norris Cole, Danny Granger, Justin Hamilton e Shawne Williams. Solo pochi giorni dopo i sogni di gloria degli Heat vengono stroncati definitivamente dai problemi fisici di Chris Bosh, che a causa di coaguli di sangue in un polmone, salta la seconda met\u00e0 della stagione, mentre gli Heat mancano i play-off per la prima volta in sei anni.\nAl draft NBA 2015 gli Heat selezionano uno dei migliori prospetti nell'ala Justise Winslow da Duke University e prendono tre grossi \"free agents\" Amar'e Stoudemire, Joe Johnson e Gerald Green per completare il roster che adesso potenzialmente ha All-Star a ogni posizione. Con una squadra tra le migliori della Eastern Conference e in grado di contrastare validamente ogni avversario, i Miami Heat si presentavano come il concorrente pi\u00f9 pericoloso per i Cleveland Cavaliers dell'ex Heat LeBron James verso la corsa per l'ambito anello. Miami chiude la stagione 2015-16 con un record di 48-34, sufficiente per vincere la Southeast Division e per finire al terzo posto nella Eastern Conference. Al primo turno dei play-off gli Heat, ancora privi di Bosh per infortunio, ottengono due cruciali vittorie per ribaltare il 3-2 dei Charlotte Hornets, e vincere la serie per 4-3 prima di perdere in 7 partite contro i Toronto Raptors. In estate i Miami Heat provano a prendere Kevin Durant che alla fine decide di andare ai Golden State Warriors, molti giocatori a fine contratto vengono lasciati partire tra cui anche il simbolo della franchigia Dwyane Wade, che clamorosamente lascia dopo tredici stagioni Miami a causa di dispute contrattuali e decide di passare ai Chicago Bulls. La squadra passa nelle mani del trio Bosh-Dragi\u0107-Whiteside e arrivano in aiuto giovani come Dion Waiters, Derrick Williams, Luke Babbitt, Wayne Ellington e Willie Reed. La stagione 2016-17 inizia sotto i cattivi auspici, Bosh al rientro dall'infortunio alla schiena non supera le visite mediche rimanendo fuori squadra a tempo indeterminato. Senza la sua stella, la squadra si classifica nona nella Eastern Conference rimanendo esclusa dai play-off.\nRifondazione e Ritorno in Finale.\nAl Draft 2017, con la quattordicesima scelta assoluta, gli Heat selezionano il centro Bam Adebayo, e nella free agency si assicurano, dai Boston Celtics, l'ala grande canadese Kelly Olynyk. Il 4 luglio viene ufficialmente tagliato dal roster Chris Bosh, a causa dei suoi problemi fisici che lo costringeranno al ritiro dall'attivit\u00e0 agonistica. Contestualmente il presidente Pat Riley annuncia anche il ritiro della sua maglia n\u00b0 1 indossata nell'esperienza in Florida. Ma a febbraio 2018, si registra il gradito ritorno di Dwyane Wade, rientrato a Miami per chiudere la carriera in maglia Heat. La regular season si concluder\u00e0 al sesto posto nella Eastern Conference. Ai playoff il cammino si ferma al primo turno contro i 76ers, che vincono in 5 gare. La stagione 2019-2020 si conclude con la Vittoria della Southeast Division e la qualificazione ai playoff. Al primo turno gli Heat distruggono in 4 gare gli Indiana Pacers, conquistando l'accesso alle semifinali contro i Milwaukee Bucks di Giannis Antetokounmpo sconfiggendoli in 5 gare. In finale di Conference incontrano i Boston Celtics, che avevano appena battuto i campioni in carica NBA, i Toronto Raptors. Incredibilmente gli Heat riusciranno a battere i Celtics per 4-2 e a conquistarsi l'accesso alle NBA Finals contro i Los Angeles Lakers, eventi che non accadeva dai tempi di LeBron James. Le prime due gare se le aggiudicheranno i Lakers, con Miami che riuscir\u00e0 a vincere gara 3. Dopo che i Lakers riusciranno a vincere gara 4, gli Heat vinceranno gara 5 grazie ad una grande prestazione di Jimmy Butler che colleziona 35 punti, 12 rimbalzi e 11 assist. Gara 6 se la aggiudicheranno i Lakers grazie ad una grande prestazione di LeBron con 28 punti, 14 rimbalzi e 10 assist, poi nominato MVP delle Finali.\nNella stagione seguente gli Heat faticano e terminano la regular season alla sesta posizione della Eastern Conference con un record di 40 vittore e 32 sconfitte, qualificandosi ai Playoffs, dove incontrano i Milwaukee Bucks terzi classificati, perdendo 4-0.\nNella off-season 2021, gli Heat ingaggiano i \"free agent\" Markieff Morris, Dewayne Dedmon e P.J. Tucker, rinnovano il contratto a Victor Oladipo (firmato a marzo dello stesso anno) e inviano ai Toronto Raptors Goran Dragi\u0107 e Precious Achiuwa per Kyle Lowry.\nEvoluzione divisa.\nLe attuali divise degli Heat sono state introdotte nel 1999, dopo aver deciso di attuare un leggero restyling al logo e al disegno delle uniformi del 1988. I colori sono sempre stati bianco, rosso e arancione, o in alternativa completamente bianca per la divisa casalinga con scritto \"Heat\" e nero rosso e arancione, o in alternativa completamente nera per quella della trasferta con scritto \"Miami\", \"Heat\" o \"El Heat\", l'attuale fornitore \u00e8 Nike mentre in passato le divise sono state create anche da Adidas e Reebok. Come gli Utah Jazz, i Chicago Bulls e gli Orlando Magic, gli Heat hanno un codice di abbigliamento che vieta ai giocatori di indossare le fasce in campo. Dal 2009 gli Heat hanno permesso l'uso di fasce, a cominciare da Jermaine O'Neal e proseguita con LeBron James, Eddie House e Erick Dampier. La divisa viene indossata anche dalla mascotte degli Heat ovvero Burnie. I Miami Heat hanno onorato anche i defunti Miami Floridians della ABA con una maglia che portava i loro colori, bianco, rosa e arancione sia nel 2005-06 che nel 2011-12. Nel 2014 viene introdotta una divisa a maniche corte per la partita di Natale contro i Los Angeles Lakers.\nRecord stagione per stagione.\n\"Statistiche aggiornate al: 22/12/2020\"\nRivalit\u00e0.\nVs Chicago Bulls.\nLa prima rivalit\u00e0 che gli Heat hanno cominciato a sentire \u00e8 stata quella coi Chicago Bulls quando le due franchigie diventarono due potenze della Eastern Conference, negli anni novanta le due squadre si incontrarono per tre volte ai play-off nel 1992, 1996 e 1997 con altrettante vittorie dei tori della dinastia di Michael Jordan. Miami sfrutt\u00f2 le sconfitte per affinare il proprio piano di attacco contro i Bulls, utilizzando la stessa tattica aggressiva e tosta che us\u00f2 a New York, Pat Riley permise agli Heat di portarsi a casa una delle loro migliori soddisfazioni piegando Chicago per 99-72 nel 1997-98. La rivalit\u00e0 ha vissuto un nuovo capitolo negli anni duemila con una vittoria degli Heat nel 2006, nel 2011 e nel 2013 e un'altra vittoria di Chicago ai danni della squadra di Dwyane Wade nel 2007. Nel 2010 inoltre gli Heat riuscirono a firmare Dwyane Wade e LeBron James, entrambi obiettivi dei Bulls.\nVs Dallas Mavericks.\nLa rivalit\u00e0 tra gli Heat e i Mavericks \u00e8 iniziata nel 2006, quando le due squadre si sono incontrate nelle NBA Finals. Era per entrambe la prima apparizione nelle finali, e Miami vinse per 4-2. Il proprietario dei Mavericks Mark Cuban e il loro giocatore di punta Dirk Nowitzki furono multati per atti di cattiva condotta durante gara 5.\nNella stagione 2010-2011, gli Heat (freschi di acquisti di LeBron James e Chris Bosh), si ritrovarono di fronte ai Mavs nelle Finals. Dopo aver vinto due delle prime tre gare, gli Heat persero le successive tre partite, causando anche un'umiliazione pubblica alla stella della squadra LeBron James, che era giunto a Miami proprio per vincere.\nSebbene gli Heat e i Mavericks non si siano mai incontrati nelle finali da allora, la rivalit\u00e0 \u00e8 continuata e Mark Cuban ha discusso pubblicamente della sua estrema antipatia personale per gli Heat. Ha detto che \"odio\" non era una parola abbastanza forte per descrivere la sua antipatia per la squadra di Miami e per Dwyane Wade.\nVs New York Knicks.\nSempre negli anni novanta si cre\u00f2 una intensa rivalit\u00e0 coi New York Knicks con cui gli Heat hanno giocato nella Atlantic Division per quasi due decenni, che fu il risultato di quattro scontri consecutivi ai play-off nel 1997, 1998, 1999 e 2000, tutti quanti finiti all'ultima partita. La rivalit\u00e0 scoppi\u00f2 quando Pat Riley pass\u00f2 dai Knicks agli Heat nel 1995 e il suo posto fu preso da Jeff Van Gundy, fratello di Stan, vice di Riley a Miami. I primi due incontri ai playoffs furono caratterizzati da molta violenza fisica nel corso delle serie, con sospensioni di giocatori che alla fine furono determinanti nel risultato finale. Nel 1999 i Knicks, che si classificarono ai play-off da ottavi, riuscirono nell'impresa di eliminare Miami, classificatasi come prima, al primo turno, grazie ad una incredibile vittoria per 78-77 in gara cinque; quell'anno New York riusc\u00ec a zittire gli scettici raggiungendo le finali NBA. Gli Heat hanno affrontato i Knicks per l'ultima volta nel 2012 battendoli.\nVs Orlando Magic.\nLa rivalit\u00e0 con l'altra franchigia della Florida, ovvero gli Orlando Magic, \u00e8 nata fin dalla loro creazione, quando si credeva che sarebbe stata concessa allo \"Stato del Sole\" una sola squadra. Gli Heat e i Magic hanno sempre giocato nella stessa divisione, spartendosi 15 titoli di Atlantic Division/Southeast Division. Le due franchigie si sono incontrate ai play-off solamente nel 1997 e nell'occasione gli Heat ebbero la meglio, nel 2000-01 invece, nella notte in cui Riley ottenne la sua millesima vittoria in carriera, gli Heat ottennero la loro vittoria pi\u00f9 larga contro i Magic quando riuscirono a frantumarli per 105-79. Nello stesso anno la rivalit\u00e0 si riaccese quando i Magic riuscirono a soffiare Tracy McGrady agli Heat. Negli ultimi anni con l'arrivo della stella Dwight Howard i Magic si sono dimostrati la rivale divisionale pi\u00f9 dura da battere per gli Heat, ma dopo la cessione dello stesso Howard ai Los Angeles Lakers da parte di Orlando, il predominio della Florida \u00e8 a favore dei Miami Heat.\nAllenatori.\nDal 1988 ad oggi gli Heat sono stati allenati da sei coach diversi: Ron Rothstein \u00e8 stato il primo allenatore della franchigia, Pat Riley dopo essere stato seduto sulla panchina di Miami in due periodi distinti detiene il record di franchigia di partite disputate nella stagione regolare (849), di vittorie nella stagione regolare (454), ed \u00e8 l'unico ad aver vinto il NBA Coach of the Year Award, il NBA Executive of the Year Award e ad essere eletto nella Basketball Hall of Fame e nella top 10 degli allenatori della storia dell'NBA. L'attuale coach Erik Spoelstra \u00e8 l'unico nella storia ad aver iniziato la carriera da allenatore negli Heat, e detiene la pi\u00f9 alta percentuale di vittorie (70,7%), il maggior numero di gare disputate nei play-off (104) e di vittorie e nei play-off (65). Riley e Spoelstra sono gli unici due coach ad aver vinto il titolo NBA coi Miami Heat. I general manager invece sono stati Lewis Schaffel, Dave Wohl, Randy Pfund e dal 2008 Pat Riley.\nPremi e riconoscimenti individuali.\nNBA Most Valuable Player Award\nBill Russell NBA Finals Most Valuable Player Award\nNBA All-Star Game Most Valuable Player Award\nNBA Coach of the Year Award\nNBA Defensive Player of the Year Award\nNBA Most Improved Player Award\nTwyman-Stokes Teammate of the Year Award\nNBA Executive of the Year Award\nNBA top scorer\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nNBA Three-point Shootout\nNBA Slam Dunk Contest\nJ. Walter Kennedy Citizenship Award\nStatistiche individuali.\n\"Statistiche aggiornate al: 10 marzo 2015\""}
{"id": "45307", "revid": "2045068", "url": "https://it.wikipedia.org/wiki?curid=45307", "title": "Portland Trail Blazers", "text": "I Portland Trail Blazers sono una delle trenta franchigie di pallacanestro che militano nella NBA (National Basketball Association), il campionato di basket professionistico degli Stati Uniti d'America.\nI Blazers hanno raggiunto le NBA Finals tre volte, vincendo il titolo nel 1977. Hanno partecipato ai playoff in 29 delle 41 stagioni disputate, con una striscia di 21 partecipazioni consecutive tra il 1983 ed il 2003.\nLa squadra ha un forte seguito e detiene il record della pi\u00f9 lunga striscia di \"tutto esaurito\" in partite casalinghe nella storia degli sport professionistici americani: 814 partite consecutive tra il 1977 ed il 1995. Attualmente, i Blazers hanno da anni la media-spettatori pi\u00f9 alta della Western Conference NBA ed una striscia aperta di \"tutto esaurito\" di 233 partite (statistica aggiornata a tutta la stagione 2013).\nStoria della franchigia.\nAlbori.\nIl 6 febbraio 1970, il consiglio dell'NBA concesse la franchigia ai Blazers, che pagarono 3,7 milioni di dollari per entrare nella lega. In quell'anno anche i Buffalo Braves ed i Cleveland Cavaliers entrarono nell'NBA. La squadra era costruita attorno a Geoff Petrie, una prima scelta che a fine stagione vinse il NBA Rookie of the Year Award insieme a Dave Cowens dei Boston Celtics con una media di 24,8 punti a partita. La prima stagione dei Blazers fin\u00ec con 29 vittorie e 53 sconfitte, il miglior risultato tra le tre nuove squadre. L'anno seguente, i Blazers vinsero solo 18 gare ma di nuovo un rookie, Sidney Wicks, venne nominato \"matricola dell'anno\" dell'NBA.\nEra Bill Walton.\nNel 1974 i Blazers ottennero la prima scelta al draft: scontata l'acquisizione del fenomeno del basket collegiale, Bill Walton da UCLA. Nel 1976 i Blazers selezionarono la stella Moses Malone proveniente dalla ABA ma, a causa di alcune restrizioni della NBA, furono costretti a scambiarlo. Dopo i primi anni costellati da infortuni, nel 1977 un Walton in salute guid\u00f2 i Blazers alla finale NBA dopo aver sconfitto i Los Angeles Lakers di Kareem Abdul-Jabbar in finale di Conference, chiudendo la serie con un clamoroso 4-0. I Blazers vinsero il titolo NBA sconfiggendo in rimonta i Philadelphia 76ers per 4-2, con Walton premiato dal titolo di MVP delle Finals dopo una decisiva gara-6 in cui registr\u00f2 20 punti, 23 rimbalzi, 7 assist e 8 stoppate. La vittoriosa ascesa dei Portland Trail Blazers del 1977 \u00e8 ricordata per la sua natura devastante ed inarrestabile come \"Blazermania\". Nell'anno seguente il dominio Blazers prosegu\u00ec fino all'infortunio di Walton ad un mese dal termine della stagione regolare, che non imped\u00ec al giocatore di vincere il premio di MVP. Un nuovo infortunio durante i playoff mise fuori causa Walton per oltre un anno, fermando la scalata dei Blazers. Il persistere degli infortuni di Walton e l'errore al draft del 1978, in cui scelsero Mychal Thompson preferendolo a Larry Bird, impedirono ai Blazers di diventare una dinastia. I Blazers non riuscirono mai a superare il secondo turno di playoff venendo battuti da squadre come i Phoenix Suns e i Seattle SuperSonics.\nEra Clyde Drexler.\nNei primi anni '80 la franchigia, dopo la cessione di Walton ai Clippers, si rifond\u00f2 sulle scelte dal draft. Arrivarono Buck Williams e Clyde Drexler ad affiancare la nuova stella Jim Paxson. Avendo la seconda scelta nel draft del 1984, i Blazers bissarono e se possibile peggiorarono l'errore di 6 anni prima, scegliendo il centro Sam Bowie da Kentucky ed ignorando Michael Jordan, oltre a Charles Barkley e John Stockton in uno dei migliori draft di sempre. Col senno di poi (Bowie era considerato un predestinato, ma fu frenato fisicamente dagli infortuni e psicologicamente dal continuo paragone con i campioni usciti dal suo stesso draft), questa verr\u00e0 ricordata come la peggior scelta di sempre nella storia dei draft NBA. I Blazers continuarono comunque a disputare i playoffs ma senza troppo successo, venendo eliminati sempre al primo o secondo turno per mano di Los Angeles Lakers, Houston Rockets e Utah Jazz. Con l'aiuto di Dra\u017een Petrovi\u0107 e Clifford Robinson i Blazers tornarono nel 1990 e nel 1992 alle Finali NBA, perdendo per\u00f2 in entrambi i casi (con Detroit e Chicago). Nel 1991 i Blazers chiusero la stagione regolare con il miglior record della loro storia, ovvero 63 vittorie e 19 sconfitte. Drexler fu ceduto a Houston nel 1995.\nCon una serie di scelte azzeccate sul mercato, e diventando anche la squadra pi\u00f9 pagata della Lega, i Blazers tornarono ai vertici con Rasheed Wallace, Jermaine O'Neal, Scottie Pippen, Steve Smith, Bonzi Wells, Damon Stoudamire, Brian Grant, Kelvin Cato, Isaiah Rider, Jim Jackson, Shawn Kemp e Stacey Augmon e gli europei Arvydas Sabonis e Detlef Schrempf. Raggiunsero la Finale della Western Conference nel 1999 e nel 2000 uscendo per\u00f2 sconfitti rispettivamente contro i San Antonio Spurs (4-0) e i Los Angeles Lakers (4-3).\nTransizione.\nDopo nove anni passati come presidente e direttore generale, Bob Whitsitt annuncia il suo allontanamento dai Trail Blazers il 7 maggio 2003, dichiarando di voler concentrare la sua attenzione sulla squadra dell'NFL dei Seattle Seahawks (anch'essa, come i Blazers, di propriet\u00e0 del cofondatore di Microsoft Paul Allen). Whitsitt era stato oggetto di numerose critiche da parte dei tifosi e della stampa (locale e non) per le prestazioni della squadra, cos\u00ec come per i problemi legali dei giocatori al di fuori del campo che avevano portato la squadra ad essere soprannominata \"Jail Blazers\" (jail vuol dire carcere). Nel tentativo di vincere il titolo NBA, Whitsitt aveva scelto di acquisire nel tempo numerose stelle senza badare per\u00f2 alla chimica di squadra ed alla personalit\u00e0 degli stessi giocatori.\nGli ultimi anni di Whitsitt, infatti, sono un disastro. A fine 2001, Whitsitt prende il free agent Ruben Patterson, registrato come sex offender dopo un'aggressione sessuale. Intanto il centro Arvydas Sabonis lascia la squadra dopo una rissa col compagno Rasheed Wallace. Nelle successive due stagioni succede di tutto. Numerosi giocatori, tra cui Wallace, Stoudamire e Qyntel Woods, vengono accusati di possesso di marijuana. Woods viene condannato ad 80 ore di servizi sociali per aver organizzato combattimenti di cani in casa sua. Wallace \u00e8 squalificato per 7 partite per minacce ad un arbitro. Zach Randolph e Patterson fanno a pugni in allenamento: quest'ultimo si becca un pugno in un occhio che gli impedisce di disputare i play-off al meglio. Stoudamire si salva dall'arresto per possesso di stupefacenti solo perch\u00e9 la polizia, intervenuta per un furto in casa su chiamata dello stesso Stoudamire, perquisisce illegalmente la casa avvertendo l'odore di marijuana. La guardia Bonzi Wells, in un'intervista a Sports Illustrated nel 2002, esprime chiaramente il pensiero generale di quella squadra: \"Non ci frega niente dei fan. Al massimo possono fischiarci quando giochiamo, ma saranno comunque pronti a chiederci autografi\". Gli spazi vuoti al Rose Garden, sconosciuti ad una franchigia che pu\u00f2 vantare tifosi tra i pi\u00f9 affezionati e calorosi della NBA, diventano realt\u00e0.\nI Blazers annunciano il nuovo presidente, Steve Patterson, il 18 giugno 2003, mentre John Nash diventa il nuovo direttore generale. Seguono 3 anni bui: Nash inizia a far pulizia cedendo i giocatori pi\u00f9 problematici e nel 2004, per la prima volta dopo 21 anni, i Blazers mancano i play-off. Lo stesso accade nei due anni seguenti e Nash viene licenziato, col presidente Patterson ad assumerne il ruolo. Nel frattempo, fallisce la Oregon Arena corporation, proprietaria del Rose Garden che viene acquistato dal proprietario dei Blazers, Paul Allen. Larry Miller prende il posto di Patterson (la cui era viene ricordata pi\u00f9 per i pessimi rapporti col principale quotidiano dello stato, l'Oregonian, che per altro) come presidente.\nEra Roy-Aldridge.\nFinalmente, la rinascita: con la quarta scelta dell'NBA Draft 2006 i Blazers acquisiscono Tyrus Thomas, che girano ai Chicago Bulls in cambio della loro seconda scelta LaMarcus Aldridge. Con la settima scelta acquisiscono Randy Foye, che girano ai Minnesota Timberwolves in cambio della loro sesta scelta, Brandon Roy (eletto a fine stagione NBA Rookie of the Year) a rinfoltire un roster che comprendeva gi\u00e0 gente come Jamaal Magloire, Martell Webster, Joel Przybilla, Raef LaFrentz, Sergio Rodr\u00edguez e Ime Udoka. Nel draft 2007 i Blazers selezionano con la prima scelta assoluta il centro proveniente dall'universit\u00e0 di Ohio State Greg Oden, atteso in NBA come centro dominante sul modello di Shaquille O'Neal, preferendolo a Kevin Durant: il tempo e le circostanze sfavorevoli, per\u00f2, bocceranno pesantemente anche questa scelta. Seguono anni di buone stagioni, partecipazioni ai playoff e rapporto coi fan ricostruito, ma il sogno di una dinastia fondata sul terzetto Roy-Aldridge-Oden viene infranto dai gravi infortuni che porteranno il ventisettenne All Star Brandon Roy al ritiro alla fine del 2011, e Greg Oden ad essere \"tagliato\" a marzo 2012 dopo aver giocato solo 82 partite (quanto una singola stagione regolare) in 5 anni. Marzo 2012 segna la fine di un'era mai sbocciata del tutto: la societ\u00e0 sceglie di ripartire da zero smantellando la squadra con le cessioni in particolare di Gerald Wallace e Marcus Camby (scambiati con giocatori in scadenza), oltre al licenziamento del coach Nate McMillan (sostituito da Kaleb Canales, pi\u00f9 giovane coach della storia NBA con i suoi 33 anni), con l'obiettivo di liberare spazio salariale ed acquisire scelte al draft per ricostruire una squadra vincente per il futuro.\nEre Aldridge-Lillard e Lillard-McCollum.\nIl 4 giugno 2012 viene scelto come DG Neil Olshey, proveniente dai Los Angeles Clippers da lui appena ricostruiti con la trade per Chris Paul. Al draft del 28 giugno, i Blazers selezionano con la sesta scelta il playmaker Damian Lillard da Weber State, con l'undicesima scelta il centro Meyers Leonard da Illinois ed al secondo round le guardie Will Barton (da Memphis) e Tyshawn Taylor (da Kansas), quest'ultimo subito girato ai Brooklyn Nets.\nIl 7 luglio 2012 Larry Miller lascia il proprio ruolo di presidente dei Blazers, da lui occupato per 5 anni, per tornare al suo vecchio lavoro di presidente del marchio Jordan della Nike.\nIl 7 agosto 2012 viene scelto il nuovo allenatore: \u00e8 Terry Stotts, proveniente dai Dallas Mavericks dove, da assistente allenatore, si occupava particolarmente dell'attacco; Stotts aveva inoltre vinto con i Mavericks il titolo NBA l'anno prima. Sul mercato i Blazers continuano l'opera di smantellamento intrapresa non rifirmando Felton e Crawford, mentre rifirmano il giovane Batum, pareggiando l'alta offerta contrattuale fattagli dai Minnesota Timberwolves. Nonostante un'ottima partenza, i Blazers non riescono a qualificarsi per i play-off 2013. Damian Lillard viene eletto NBA Rookie of the Year all'unanimit\u00e0, dopo aver vinto il premio di miglior rookie del mese 6 volte su 6.\nIl 27 giugno 2013 i Blazers selezionano al draft la guardia C.J. McCollum con la 10\u00aa scelta. Sul mercato viene acquisito il centro Robin Lopez e viene ingaggiato il playmaker veterano Mo Williams come riserva di Lillard. I Blazers tornano ai playoff e superano il primo turno per la prima volta dopo 14 anni, eliminando in gara 6 gli Houston Rockets con una tripla sulla sirena di Lillard. Vengono eliminati nel turno successivo dai San Antonio Spurs che poi vinceranno il titolo.\nNella stagione 2014-2015 i Blazers arrivano ancora ai playoff ma, falcidiati dagli infortuni, vengono eliminati al primo turno dai Memphis Grizzlies. LaMarcus Aldridge, a fine contratto, lascia la franchigia e firma per i San Antonio Spurs. Nonostante ci\u00f2 e contro ogni pronostico, i Blazers raggiungono i playoff anche nella stagione 2015-2016 riuscendo persino a superare i Los Angeles Clippers al primo turno, prima di essere eliminati con onore dai campioni in carica dei Golden State Warriors. C.J. McCollum gioca la stagione da titolare e vince il premio di Most Improved Player (giocatore maggiormente migliorato rispetto all'anno precedente) della NBA. Sono ancora i Warriors ad eliminare i Blazers nei playoff 2016-2017, stavolta al primo turno, mentre nel 2017-2018 l'eliminazione allo stesso turno arriva per mano dei New Orleans Pelicans. \nAlla vigilia della stagione 2018-2019, a causa di complicanze dovute al Linfoma non Hodgkin muore il proprietario del club Paul Allen: il suo posto viene preso dalla sorella Jodi. Con una serie di movimenti sul mercato anche a stagione in corso, i Blazers costruiscono un roster pi\u00f9 completo e profondo: le acquisizioni di Seth Curry, Rodney Hood ed Enes Kanter aiutano la squadra a finire la stagione regolare al terzo posto nella Conference. Nonostante il grave infortunio nelle ultime giornate del centro titolare Jusuf Nurki\u0107, alla sua miglior stagione in carriera, i playoff sono entusiasmanti: i Blazers superano gli Oklahoma City Thunder al primo turno con un leggendario canestro sulla sirena di Damian Lillard da 10 metri ed i Denver Nuggets al secondo turno, vincendo la decisiva gara 7 in trasferta. La cavalcata dei Blazers si ferma in finale di Conference, con l'eliminazione ad opera dei campioni in carica dei Golden State Warriors di Stephen Curry e Draymond Green.\nDurante la free agency che precede la stagione 2019-20 firmano Carmelo Anthony. Inizia tuttavia una stagione non priva di difficolt\u00e0 che vede la compagine di Portland giocarsi un accesso ai playoff fino all'ultima partita di regular season abbreviata dalla pandemia di Covid-19. Si piazzano al pari dei Memphis Grizzlies all'ottavo posto della Western Conference vincendo lo spareggio che gli permette l'accesso al primo turno. Dopo un buon inizio vengono per\u00f2 battuti dai Los Angeles Lakers di LeBron James e Anthony Davis 4 a 1.\nRecord stagione per stagione.\n\"Statistiche aggiornate al: 22 maggio 2019\"\nAllenatori.\nAggiornata al 5 giugno 2021.\nPremi individuali.\nNBA Rookie Second Team\nNBA Slam Dunk Contest"}
{"id": "45308", "revid": "125641677", "url": "https://it.wikipedia.org/wiki?curid=45308", "title": "Utah Jazz", "text": "Gli Utah Jazz sono una delle trenta squadre di pallacanestro che militano nella NBA (National Basketball Association), il campionato professionistico degli Stati Uniti d'America. La franchigia ha sede a Salt Lake City, nello Stato dello Utah, che attualmente \u00e8 la pi\u00f9 piccola citt\u00e0 statunitense ad ospitare una squadra NBA. Gli Utah Jazz giocano le loro partite casalinghe alla Vivint Arena. La squadra non \u00e8 originaria dello Utah, ma \u00e8 stata trasferita da New Orleans, da cui il nome \"Jazz\" come il genere musicale nato nella citt\u00e0 della Louisiana.\nGli Utah Jazz sono inoltre proprietari di una squadra di D-League, i Salt Lake City Stars.\nStoria.\nDal 1974 al 1979: Pete Maravich e i primi anni a New Orleans.\nNel 1974, fu fondata a New Orleans la franchigia dei Jazz, che divenne la 18\u00aa squadra ad iscriversi alla NBA.\nI Jazz debuttarono in NBA il 17 ottobre 1974 perdendo in casa dei campioni in carica dei New York Knicks, il Madison Square Garden. La prima grande manovra di mercato fu l'acquisizione del grande Pete Maravich dagli Atlanta Hawks in cambio di due prime scelte, tre seconde scelte ed una terza scelta nei draft dei seguenti tre anni successivi. Sebbene Maravich fosse considerato uno dei giocatori pi\u00f9 forti del campionato avendo vinto la classifica marcatori nel 1976-1977 con 31,1 punti a partita, il miglior record per i Jazz fu un deludente 39-43 nel 1977-1978. Da quel momento Maravich ha avuto a che fare con infortuni al ginocchio fino alla fine della carriera.\nQuestioni logistiche erano un perenne problema per la squadra durante la permanenza a New Orleans. Durante la prima stagione dei Jazz, quando giocavano nello stadio della Loyola University, il campo di gioco era talmente sollevato da terra che l'associazione dei giocatori fece mettere alla squadra una rete intorno al canestro in modo che i giocatori non finissero in tribuna. Successivamente giocarono al Louisiana Superdome ma le cose non migliorarono sia a causa dell'ottima qualit\u00e0 dello stadio che attirava molte associazioni sportive sia a causa contratti di locazione onerosi e i costanti problemi al ginocchio di Maravich. Essi hanno inoltre affrontato la prospettiva di trascorrere un intero mese in trasferta ogni anno a causa dei festeggiamenti per il Marted\u00ec Grasso. Anni dopo, il proprietario Sam Battisone ha sostenuto che non esisteva alcun piano di emergenza nel caso in cui i Jazz non avessero fatto i playoff.\nDopo quella che si rivel\u00f2 essere la loro ultima stagione nella \"Big Easy\", i Jazz subirono una umiliazione finale, quando i Los Angeles Lakers selezionarono Magic Johnson come la prima scelta assoluta nel Draft NBA 1979. La beffa consiste nel fatto che i Jazz avevano ceduto ai Los Angeles la prima scelta assoluta del 1979 in cambio di Gail Goodrich due anni prima. A peggiorare le cose, i Jazz avevano rinunciato ai diritti su Moses Malone, al fine di recuperare una delle tre scelte al primo turno utilizzati per lo scambio per Goodrich. L'efficacia di Johnson e Malone e le pessime prestazioni di Goodrich trasformarono per alcuni anni New Orleans in una delle peggiori squadre in NBA, rendendo lo scambio Johnson per Goodrich in una delle operazioni pi\u00f9 sbilenche nella storia della NBA.\nDal 1979 al 1984: il trasferimento nello Utah e l'arrivo di Frank Layden.\nNonostante la scarsa competitivit\u00e0, i Jazz fecero abbastanza bene durante i loro primi cinque anni grazie anche alla presenza di stelle come Spencer Haywood, Bernard King e Brad Davis. Tuttavia dal 1979 la franchigia stava affondando finanziariamente. Barry Mendelson, vice presidente esecutivo del team per la maggior parte dei primi anni del team, disse che il pi\u00f9 importante di problemi finanziari della squadra era l'imposta sui divertimenti, il pi\u00f9 alto della nazione in quel momento. La squadra non ha inoltre potuto trarre tanto sostegno dalle imprese locali, un fattore importante anche in quei giorni. Battisone decise dunque che la franchigia non poteva essere pi\u00f9 tenuta a New Orleans e decise di trasferirsi altrove. Dopo aver visionato attentamente tutte le proposte, decise di trasferirsi a Salt Lake City, anche se era un mercato pi\u00f9 piccolo di New Orleans. Tuttavia Salt Lake City aveva dimostrato di poter accogliere una squadra professionistica di basket, quando ha ospitato la squadra degli Utah Stars della American Basketball Association tra il 1970 al 1976. Gli Stars erano molto popolari in citt\u00e0, ma la loro immagine finanziaria inspiegabilmente croll\u00f2 nelle ultime due stagioni, finendo definitivamente nel dicembre 1975 dopo aver giocato solo 16 partite della stagione finale di ABA. Anche se Salt Lake City non era nota per la sua cultura jazz, il team ha deciso di mantenere il nome, cos\u00ec come i colori originali della squadra di verde, porpora e oro (i colori del Marted\u00ec Grasso). Alcuni sono rimasti offesi dal fatto che abbiano mantenuto il nome jazz dopo essersi trasferiti da New Orleans, citando come una metafora il furto del jazz dalle sue radici culturali.\nLa partecipazione alle partite dei Jazz \u00e8 in realt\u00e0 diminuita leggermente dopo il trasferimento della squadra da New Orleans a Utah, a causa di una tardiva approvazione per il passaggio (giugno 1979) nella zona di Salt Lake City. Il team di gestione ha fatto la prima di diverse mosse nel 1979, portando a Salt Lake City Adrian Dantley in cambio di Spencer Haywood. Dantley ebbe una media di 28,0 punti a partita nella stagione 1979-80, permettendo alla squadra di rinunciare a Pete Maravich nei primi mesi dell'anno. La squadra ha giocato la prima partita nello Utah al Salt Palace perdendo contro i Milwaukee Bucks e ha concluso con un record di 24-58, ma \u00e8 stata premiata con la 2\u00aa scelta assoluta nel Draft NBA 1980, usata per selezionare Darrell Griffith di Louisville, un altro pezzo del puzzle di ricostruzione.\nDurante la 1980-81, il club stent\u00f2 finanziariamente cos\u00ec come sul campo, nonostante la presenza del pluriennale All-Star Dantley. Neanche l'emergente playmaker Rickey Green non riusc\u00ec a trasformare i Jazz in una squadra vincente, concludendo la stagione con un record 28-54. Tom Nissalke fu esonerato dopo che i Jazz iniziarono la stagione 1981-82 con un record 8-12 e il General Manager Frank Layden lo rimpiazz\u00f2. Sotto Layden i Jazz conclusero 17-45 il resto della stagione per un record finale 25-57.\nIl Draft NBA 1982 vide i Jazz selezionare l'ala piccola Dominique Wilkins, che era reticente a giocare per loro. In combinazione con la propriet\u00e0 a corto di liquidi, questo signific\u00f2 un altro scambio per migliorare il budget. Atlanta cedette John Drew e Freeman Williams pi\u00f9 1 milione di dollari per i diritti su Wilkins, oltre a lui arriv\u00f2 anche Mark Eaton.\nNella stagione 1982-83 Dantley salt\u00f2 60 degli 82 match a causa di un infortunio, privando la squadra del suo miglior realizzatore per gran parte della stagione. Anche il nuovo arrivato John Drew perse buona parte della stagione, giocando 44 partite. I Jazz chiusero venendo guidati da Darrell Griffith, Rickey Green, Mark Eaton e Danny Schayes. La squadra concluse con un record 30-52, ancora fuori dai playoff, ma in miglioramento rispetto agli anni passati. Il Draft NBA 1983 regal\u00f2 ai Jazz Thurl Bailey, della North Carolina State University e Bob Hansen della University of Iowa.\nIl 1983-84 inizi\u00f2 con incertezza. La squadra perdeva soldi e la dirigenza cercava di attirare dei finanziatori in grado di rendere la squadra commercialmente pi\u00f9 appetibile. Si parl\u00f2 anche di trasferimento ad un'altra citt\u00e0, a causa del piccolo mercato che lo Utah procurava. Comunque le sorti della squadra erano destinate a cambiare grazie ad un finalmente sano Adrian Dantley, Jeff Wilkins, Thurl Bailey, Mark Eaton, Rich Kelley, Rickey Green, Darrell Griffith, John Drew. La squadra concluse la stagione con un record 45-37 vincendo la Midwest Division, primo titolo della storia della franchigia. Nei playoff sconfissero i Denver Nuggets 3-2 nel primo turno, perdendo in seguito per 4 a 2 contro i Suns.\nDal 1984 al 1988: la nascita del \"Stockton to Malone\".\nIl 1984-1985 vide la grande crescita di Mark Eaton come difensore, registrando 5,56 stoppate a partita assieme a 9,7 punti e 11,3 rimbalzi vincendo il premio NBA Defensive Player of the Year Award. D'altra parte John Drew gioc\u00f2 solo 19 partite, privando la squadra del suo uomo di fiducia. Ci\u00f2 nonostante i Jazz ritornarono ai playoff, affrontando gli Houston Rockets di Hakeem Olajuwon e Ralph Sampson. I Jazz vinsero la serie 3-2, avanzando al secondo turno pronti ad affrontare i Denver Nuggets. Utah si arrese a Denver per 4-1.\nLe perenni difficolt\u00e0 economiche ebbero fine nell'aprile 1985, quando Larry H. Miller acquist\u00f2 il 50% della franchigia diventando presidente assieme a Sam Battistone. Nel Draft NBA 1985 i Jazz selezionarono Karl Malone da Louisiana Tech. Malone ebbe un immediato impatto, registrando 14,9 punti e 8,9 rimbalzi a partita, guidando i Jazz ad una nuova qualificazione ai play-off. I Jazz furono eliminati al primo turno dai Dallas Mavericks per 3-1.\nDal 1988 al 1990: l'inizio dell'era Jerry Sloan.\nDurante la stagione 1988-89, Frank Layden si dimesso dall'incarico di allenatore dei Jazz dopo le prime 17 partite e fu sostituito da Jerry Sloan. I Jazz vinsero 51 partite e il titolo della Midwest Division con Malone, Stockton e Mark Eaton convocati per l'NBA All-Star Game. Eaton vinse inoltre il titolo di Defensive Player of the Year per la seconda volta. Tuttavia ai playoff i Golden State Warriors sconfissero i Jazz al primo turno, chiudendo anzitempo e bruscamente la stagione dei mormoni.\nL'anno seguente i Jazz apportarono alcune modifiche, inserendo Bob Hansen al posto di Darrell Griffith nel ruolo di guardia tiratrice accanto a Stockton. La squadra vinse 55 partite perdendone solamente 27, superati solamente dai San Antonio Spurs (56-26). Nei play-off i Phoenix Suns guidati da Tom Chambers e Kevin Johnson eliminarono i Jazz 3-2 al primo turno.\nDal 1990 al 1996: la creazione di una \"contender\".\nNella stagione 1990-1991 i Jazz cercarono di migliorare ulteriormente la squadra, effettuando numerosi scambi nelle finestre di mercato. La pi\u00f9 importante fu quella che port\u00f2 Jeff Malone da Utah ai Washington Bullets, Eric Leckner e Bob Hansen da Utah ai Sacramento Kings e Pervis Ellison da Sacramento a Washington. I Jazz iniziarono la stagione con un record di 22-15 per concluderla con un ottimo 54-28, nuovamente superati dagli Spurs. Nei play-off hanno incontrato i Phoenix Suns per il secondo anno di fila ma questa volta i Jazz li superarono avanzando al secondo turno contro i Portland Trail Blazers, perdendo per\u00f2 la serie 4-1 contro dei Blazers pi\u00f9 profondi e pi\u00f9 esperti.\nLa stagione 1991-92 si rivel\u00f2 molto proficua per i Jazz. Si trasferirono al Delta Center e scambiarono Thurl Bailey con Tyrone Corbin, proveniente da Minnesota e conosciuto per la sua intensit\u00e0 difensiva.\nI Jazz chiusero 55-27 vincendo il titolo della Midwest Division per la prima volta dal 1989. Nei play-off, i Jazz sconfissero i Los Angeles Clippers 3-2 nel primo turno, poi i Seattle SuperSonics al secondo turno 4-1, avanzando alla finale della Western Conference per la prima volta, dove affrontarono i Portland Trail Blazers. Ancora una volta, Portland dimostr\u00f2 di essere una squadra superiore, battendo i Jazz 4-2 nella serie e negando loro l'approdo alle finali NBA.\nLa stagione 1992-93 fu una mezza delusione se paragonata agli anni precedenti (47-35). Il progressivo calo fisico di Mark Eaton indebol\u00ec il pitturato di Utah, che non riusc\u00ec a trovare un degno sostituto al due volte Difensore dell'anno, neanche dopo l'ingaggio di James Donaldson. Nei playoff questo signific\u00f2 l'eliminazione al primo turno per mano dei Seattle SuperSonics.\nDurante la stagione 1993-94, i Jazz scambiarono Jeff Malone ai Philadelphia 76ers per la guardia tiratrice Jeff Hornacek e venne ingaggiato il veterano Tom Chambers. Hornacek si integr\u00f2 subito con Stockton e i Jazz migliorarono il record della stagione precedente (53-29). Nei play-off affrontarono ed eliminarono San Antonio guidata da David Robinson al primo turno. Una sofferta vittoria nella serie contro i Denver Nuggets per 4-3 nelle Conference Semifinals proiett\u00f2 i Jazz alla finale della Western Conference, dove furono sconfitti dai futuri campioni NBA dei Houston Rockets per 4 a 1.\nNella stagione 1994-95 la squadra assunse notevole profondit\u00e0 e talento con l'arrivo di Antoine Carr tanto che Utah fu inserita tra le favorite per la vittoria del campionato potendo vantare giocatori come Malone, Stockton, Hornaceck, Chambers e Donaldson. Nonostante l'infortunio del centro titolare Felton Spencer dopo sole 34 partite a causa della rottura del tendine d'Achille, i Jazz furono in grado di finire la regular season con un record di 60-22. Tuttavia i Jazz persero contro gli Houston Rockets nel primo turno dei play-off per 3-2.\nGreg Ostertag fu il colpo di mercato della stagione 1995-1996 (i Jazz lo presero alla chiamato numero 28 del Draft NBA 1995). I Jazz chiusero con un record di 55-27 e raggiunsero la finale di Conference per la terza volta nella propria storia, venendo sconfitti dai Seattle SuperSonics 4-3.\n1996-1998: le finali NBA.\nNelle seguenti stagioni i Jazz furono finalmente in grado di capitalizzare il loro successo in regular season. Nel 1996-97 i Jazz avevano il loro miglior record nella storia della franchigia di 64-18, vincendo la Divisione Midwest e terminando con il miglior record complessivo nella Western Conference. La squadra era composta dai pilastri Stockton, Malone e Hornacek supportati da Bryon Russell, Antoine Carr, Howard Eisley e Shandon Anderson. Malone vinse il suo primo titolo di MVP della stagione regolare. I Jazz raggiunsero le finali NBA per la prima volta dopo aver battuto i Los Angeles Clippers 3-0, i Los Angeles Lakers 4-1 e gli Houston Rockets 4-2. Contro Michael Jordan e i suoi formidabili Chicago Bulls i Jazz persero lottando tenacemente 4-2, con le ultime due partite della serie decise nei secondi finali (punteggi di 90-88 e 90-86).\nDurante la off-season, i Jazz non apportarono modifiche significative al loro roster e furono ancora una volta inseriti tra i pretendenti al titolo. Tuttavia Stockton sub\u00ec un grave infortunio al ginocchio prima che la stagione iniziasse e salt\u00f2 le prime 18 partite. Una volta tornato Stockton la squadra ha vinto 51 partite perdendone solamente 13 per finire con un record di 62-20 la stagione, vincendo la Midwest Division.\nNei play-off i Jazz piegarono gli Houston Rockets (3-2) e facilmente i San Antonio Spurs (4-1). Pi\u00f9 combattuta fu la finale della Western Conference contro i Lakers. Utah era guidata dal trio composto da John Stockton, Karl Malone e Jeff Hornacek (in media 34,3 anni di et\u00e0) mentre i gialloviola erano guidati da Shaquille O'Neal ed un giovane Kobe Bryant. Solo gara 1 fu dominata da Utah (112-77) mentre le restanti gare furono tutte molto combattute, non evitando per\u00f2 a Los Angeles il loro primo sweep dalle NBA Finals 1989. Nelle NBA Finals 1998 i Jazz vinsero la prima parita 88-85 in overtime. Tuttavia i Chicago Bulls vinsero 93-88, 96-54 e 86-82 le successive tre partite portandosi in vantaggio 3-1 nella serie. I Jazz vinsero gara 5 83-81 riuscendo a portare la serie a Salt Lake City. Negli ultimi secondi di gara 6 Michael Jordan realizz\u00f2 il famoso tiro che regal\u00f2 serie e titolo ai Bulls.\n1998-2003: gli ultimi anni di Stockton e Malone.\nNella stagione 1998-1999 (ridotta a 50 partite a causa del lockout) i Jazz finirono la stagione 37-13, condividendo assieme agli Spurs il miglior record in campionato. Hanno sconfitto i Sacramento Kings in cinque partite nel primo turno dei playoff. Tuttavia, hanno perso al secondo turno dei playoff per i Portland Trail Blazers. Nonostante l'ennesima delusione, Malone venne premiato con il suo secondo titolo di MVP.\nDurante la stagione 1999-2000 i Jazz finirono con un record di 55-27 e vinsero la Midwest Division ma ancora una volta hanno deluso nella postseason, perdendo contro Portland Trail Blazers, ancora durante il secondo turno. Durante la offseason, Hornacek si ritir\u00f2 e Howard Eisley fu scambiato in accordo tra quattro squadre che port\u00f2 Donyell Marshall nello Utah. Hanno scelto la promettente stella del basket liceale Deshawn Stevenson nel primo giro del Draft NBA. Nella stagione 2000-01 arriva Danny Manning e con record di 53-29 hanno nuovamente deluso nei playoff, conducendo per 2-0 la serie nel primo turno contro i Dallas Mavericks per poi perderla 3-2. Era la loro prima eliminazione dai playoff dalla stagione 1994-1995.\nNella stagione 2001-02 Andrej Kirilenko ha fatto il suo esordio in NBA, tenendo una media di 10,7 punti, 4,9 rimbalzi e 1,91 stoppate a partita. La squadra ha iniziato lentamente, andando 16-15 nei primi due mesi, e finito 12-13 per andare 44-38 complessiva. Hanno perso contro i Sacramento Kings per 3-1 nel primo turno dei play-off. Prima della stagione 2002-03, Marshall e Russell si sono trasferiti in altre squadre. Carlos Arroyo \u00e8 arrivato da Denver e Matt Harpring \u00e8 stato acquistato dai Philadelphia 76ers per colmare le assenze diventando titolare giocando accanto a Malone e tenendo una media di 17,6 punti e 6,6 rimbalzi, i migliori numeri della sua carriera. Con un record di 47-35, hanno affrontato i Sacramento Kings ancora una volta perdendo in sette partite della serie del primo turno 4-1. Al termine della stagione si conclude una delle pi\u00f9 importanti pagine della franchigia quando Stockton si ritira e Malone si trasferisce ai Los Angeles Lakers in qualit\u00e0 di free agent.\nDal 2003 al 2006: ricostruzione.\nSenza Stockton e Malone la squadra si ritrov\u00f2 improvvisamente senza leader per preparare la stagione 2003-04. Diverse riviste, compresa \"Sports Illustrated\", si aspettavano che i Jazz concludessero nella parte inferiore della NBA. Sorprendentemente, i Jazz finirono con un record di 42-40 grazie all'apporto di giocatori come Kirilenko, Raja Bell, Mo Williams e Tom Gugliotta. In particolare Kirilenko dimostr\u00f2 versatilit\u00e0 sia offensivamente che difensivamente e si guadagn\u00f2 un posto per l'All-Star Game. I Jazz mancarono la qualificazione per i play-off di una sola vittoria a vantaggio dei Denver Nuggets, chiudendo la loro striscia di 20 stagioni consecutive nei playoff. Jerry Sloan si classific\u00f2 secondo nelle votazioni per il titolo di NBA Coach of the Year Award, a vantaggio di Hubie Brown dei Memphis Grizzlies. Durante la offseason il team rafforz\u00f2 il roster, inserendo Carlos Boozer e Mehmet Okur e confermando Carlos Arroyo e Gordan Giri\u010dek.\nLa stagione 2004-05 \u00e8 stata caratterizzata da una serie di infortuni, prima di Arroyo e Ra\u00fcl L\u00f3pez e poi a Boozer e Kirilenko, che coincise con la crisi della squadra che fin\u00ec nei bassifondi della propria divisione. Boozer tenne una media 17,8 punti e 9,0 rimbalzi in 51 partite limitando in parte delle pessime figure ai mormoni. I Jazz hanno concluso la stagione 2004-05 con un record di 26-56, il peggiore dalla stagione 1981-1982.\nNell'estate del 2005 i Jazz ottennero al draft Deron Williams della University of Illinois.\nInoltre arrivarono C.J. Miles e Kris Humphries mentre Raja Bell lasci\u00f2 la squadra per i Phoenix Suns, il centro Greg Ostertag ritorn\u00f2 ai Jazz dai Kings e il playmaker Ra\u00fcl L\u00f3pez fu ceduto ai Memphis Grizzlies.\nLa stagione 2005-06 \u00e8 tormentata prima ancora di iniziare; Boozer salta le prime 49 partite mentre Gordan Giri\u010dek e Kirilenko saltano anch'essi delle partite a causa di infortuni. Kirilenko e Okur si dimostrano per\u00f2 affiatati e consistenti mentre Williams, nonostante un calo a met\u00e0 stagione, non ha deluso le aspettative. Tuttavia il proprietario Larry Miller ha continuamente espresso il suo disappunto nei confronti della squadra, a suo avviso troppo molle e rinunciataria nella lotta contro i Sacramento Kings per un posto ai play-off. I Jazz hanno concluso la stagione con un record di 41-41. Ostertag si ritir\u00f2 alla fine della stagione, dopo aver trascorso 10 delle sue 11 stagioni NBA con la squadra.\nNel Draft NBA 2006 i Jazz selezionarono dall'Universit\u00e0 dell'Arkansas la guardia Ronnie Brewer al primo turno e al secondo turno selezionarono il playmaker Dee Brown e l'ala Paul Millsap. Un importante scambio con i Golden State Warriors permise ai Jazz di ottenere la guardia Derek Fisher, dando loro un veterano in grado di far crescere una squadra sostanzialmente inesperta.\nTra il 2006 e il 2010: Deron Williams e Carlos Boozer.\nDurante la stagione 2006-07 i Jazz migliorarono notevolmente rispetto agli anni precedenti, finendo con un record di 51-31. Boozer cos\u00ec come il centro Mehmet Okur furono selezionati per l'All-Star Game. Deron Williams ebbe una stagione straordinaria, finendo terzo nella classifica degli assist dietro a Steve Nash e Chris Paul. Paul Millsap \u00e8 stata una piacevole sorpresa come rookie, diventando un valido sostituto per Boozer. Qualificati ai play-off, i Jazz si trovarono di fronte agli Houston Rockets al primo turno, vinto da Utah al termine di un'estenuante gara 7 battendo i Rockets 103-99 a Houston. I Jazz hanno poi affrontato i Golden State Warriors, che avevano eliminato i superfavoriti Dallas Mavericks. Vincendo la serie 4-1, i Jazz hanno poi affrontato i San Antonio Spurs nella finale della Western Conference perdendo 4 partite a 1 nella serie contro una squadra pi\u00f9 esperta e affamata.\nDurante la offseason i Jazz comprarono la squadra di NBA D-League Utah Flash assieme ai Boston Celtics. Hanno scelto la guardia tiratrice Morris Almond al primo turno attuando alcuni cambi di formazione. La mossa pi\u00f9 significativa \u00e8 stata quella di lasciare andare Derek Fisher, a causa di sua figlia affetta da una rara forma di cancro dell'occhio. Fisher si trasfer\u00ec a Los Angeles durante la offseason dove sua figlia poteva essere curata in modo pi\u00f9 specifico e ha firmato con i Los Angeles Lakers con il quale ha vinto tre campionati dal 2000 al 2002. Polemiche sorsero dopo che Andrej Kirilenko guid\u00f2 la nazionale russa alla vittoria dell'EuroBasket 2007 in cui fu nominato MVP. Dopo questo Kirilenko pubblic\u00f2 su un blog che voleva essere scambiato dai Jazz. Tuttavia non si concretizz\u00f2 alcuno scambio e il russo rimase a Salt Lake City. Durante la stagione 2007-08 la guardia Gordan Giri\u010dek fu ceduta ai Philadelphia 76ers in cambio della guardia Kyle Korver, mentre i Jazz hanno ottenuto una striscia di 19 vittorie consecutive in casa a partire da dicembre. Kirilenko migliorando tutte le statistiche della stagione precedente sembrava aver trovato la sua dimensione nel suo nuovo ruolo di difensore e facilitatore in contrapposizione ad un marcatore. Finita la regular season con un record di 54-28, per la prima volta dalla stagione 1997-98 i Jazz avevano fatto registrare il tutto esaurito in ogni partita in casa e possedevano un fenomenale record di 37-4 casalingo. Utah ha affrontato gli Houston Rockets al primo turno dei playoffs e al secondo turno i Los Angeles Lakers, venendo eliminati dai gialloviola.\nLa stagione 2008-09 \u00e8 stata difficile per i Jazz in quanto numerosi infortuni hanno continuamente sconvolto la chimica della squadra. In data 20 febbraio 2009, il proprietario Larry H. Miller \u00e8 morto per complicazioni dovute al diabete di cui soffriva da tempo. Suo figlio, Greg Miller, divenne il nuovo proprietario. I Jazz con un record di 48-34 chiusero all'ottavo posto nella Western Conference, dopo di che vennero eliminati dai Los Angeles Lakers per il secondo anno consecutivo . Nel Draft NBA 2009 i Jazz selezionarono la point guard Eric Maynor per coprire il ruolo di backup di Deron Williams. Il veterano Matt Harpring si ritir\u00f2 a causa di infortuni dovuti al suo stile di gioco fisico. Iniziarono a circolare voci che volevano Carlos Boozer lontano da Salt Lake City, ma Boozer rimase con la squadra nella stagione 2009-10. I Jazz firmarono anche la guardia tiratrice (non scelta al Draft 2009) Wesley Matthews.\nNel corso della stagione vari scambi in ottica postseason hanno visto il promettente rookie Eric Maynor e il contratto di Matt Harpring finire agli Oklahoma City Thunder, mentre Ronnie Brewer si trasfer\u00ec ai Memphis Grizzlies a met\u00e0 stagione, attirando le critiche di Deron Williams. L'addio di Brewer ha spianato la strada a Wesley Matthews, capace di conquistare il posto da titolare nel ruolo di guardia. Deron Williams \u00e8 stato selezionato per giocare nell'All-Star Game per la prima volta mentre Kyle Korver ha stabilito il record NBA per la percentuale dal campo di tiri da tre punti in una stagione. I Jazz hanno finito la stagione con un record di 53-29 e hanno affrontato i Nuggets al primo turno dei playoff sconfiggendoli per 4-2. L'eliminazione arriva per mano dei Los Angeles Lakers per il terzo anno consecutivo, con un severo 4-0 primo sweep della storia dei Jazz.\nEstate 2010: l'addio di Boozer.\nDurante il Draft NBA 2010, gli Utah Jazz hanno selezionato Gordon Hayward al primo turno e Jeremy Evans nel secondo turno. Carlos Boozer ha accettato l'offerta da 80 milioni di dollari per 5 anni dei Chicago Bulls il 7 luglio 2010. Il giorno dopo Utah si \u00e8 resa protagonista di una sign-and-trade, ricevendo una trade exception del valore di circa 13 milioni di dollari da Chicago. Kyle Korver ha seguito Boozer ai Chicago Bulls, firmando un contratto triennale.\nWesley Matthews ha firmato per 5 anni a 33 milioni di dollari con i Portland Trail Blazers. Meno di una settimana dopo la partenza di Boozer la squadra ha scambiato Kosta Koufos e 2 scelte future a Minnesota in cambio di Al Jefferson, assieme alla trade exception dell'affare Carlos Boozer. Raja Bell \u00e8 stato aggiunto per sopperire alle perdite di Korver e Matthews. Il 15 giugno 2010 \u00e8 stato presentato un nuovo schema di colori e logo mentre le nuove divise sono state svelate il 16 agosto. Alla vigilia del training camp sono stati aggiunti al roster il centro Francisco Elson e la guardia Earl Watson a puntellare il roster per la stagione 2010-11.\n2011-2014: gli addii di Deron Williams, Korver e Sloan ed era Corbin.\nLa stagione 2010-11 \u00e8 iniziata bene in quanto la squadra \u00e8 rimasta imbattuta (8-0) nella preseason e a met\u00e0 gennaio viaggiava con un record di 27-13 e sembrava sulla buona strada per un'altra stagione vincente. Tuttavia il 10 febbraio 2011 con un record di 31-23 e a seguito della sconfitta contro i Chicago Bulls, Jerry Sloan rassegn\u00f2 le dimissioni insieme al suo assistente Phil Johnson. Un altro degli assistenti di Sloan, Tyrone Corbin, \u00e8 stato nominato il nuovo head coach, mentre Scott Layden, l'altro assistente, \u00e8 diventato allenatore in seconda. Una settimana dopo, \u00e8 stato assunto l'ex giocatore Jeff Hornacek come assistente allenatore.\nIl 23 febbraio 2011 Deron Williams \u00e8 stato ceduto ai New Jersey Nets per due scelte al 1\u00ba turno (New Jersey 2011 e Golden State 2012) e i giocatori Derrick Favors e Devin Harris. Si diceva che Williams avesse litigato con coach Jerry Sloan durante la partita contro i Chicago Bulls, che ha fatto da preludio alle dimissioni di Sloan e alla decisione dei Jazz di scambiare la loro stella. Williams aveva un'opzione del giocatore del valore di 17,7 milioni di dollari per il 2012-13, ma il general manager Greg Miller non credeva che sarebbero stati in grado di rifirmare Williams. Il resto della stagione ha visto i Jazz chiudere con un record di 39-43, l'11\u00b0 nella Western Conference, mancando l'accesso ai playoff per la prima volta dal 2006.\nNel Draft NBA 2011 i Jazz possedevano due prime (uno acquistata nello scambio che ha inviato Deron Williams ai New Jersey Nets) che hanno permesso l'acquisto del centro Enes Kanter e della guardia Alec Burks. Dopo la fine del lockout NBA che ha visto la stagione 2011-12 ridotta a 66 partite, i Jazz hanno salutato dopo tanti anni Mehmet Okur, ceduto ai Nets, e Andrej Kirilenko che ha deciso di rimanere in Russia per il resto della stagione 2011-2012. Hanno anche acquisito i free agent Josh Howard e Jamaal Tinsley. Sorprendentemente, Utah si \u00e8 trovata a lottare per un posto ai play-off. La stagione 2011-12 non inizia male per i Jazz, riuscendo ad accedere ai play-off. Al primo turno tuttavia, incontrano dei preparatissimi San Antonio Spurs, che li travolgono in sole quattro partite.\nIn vista della stagione 2012-13 i Jazz prendono parte ad una mega-trade con Los Angeles Clippers, Dallas Mavericks e Houston Rockets dalla quale ottengono il playmaker Mo Williams. Cedono poi Devin Harris agli Atlanta Hawks in cambio di Marvin Williams e firmano Randy Foye dei Clippers. I Jazz nominano poi Dennis Lindsey DG e Kevin O'Connor vicedirettore tecnico. Lo storico assistente allenatore Scott Layden lascia poi i Jazz per un ruolo dirigenziale nei San Antonio Spurs. I Jazz chiudono la stagione a un soffio dai play-off, con un bilancio di 43-39 (ad appena 2 vittorie dalla zona play-off).\nLa stagione successiva i Jazz scambiarono Erick Green per Rudy Gobert, ma non riuscirono nuovamente a centrare i play-off concludendo con un record di 25-57.\n2014-2017: i Jazz con Quin Snyder.\nPer la stagione 2014-2015 Quin Snyder venne assunto dai Jazz. La franchigia miglior\u00f2 il record della season precedente posizionandosi terza nella Northwest Division con un record di 38-44, senza per\u00f2 qualificarsi per i play-off. Durante la stagione Enes Kanter venne ceduto (durante la trade dead-line) agli Oklahoma City Thunder.\nLa stagione 2015-2016 dei Jazz vide la conferma di Quin Snyder e l'arrivo tra gli altri di Raul Togni Neto e Tibor Plei\u00df. Trey Lyles venne scelto alla dodicesima chiamata del Draft 2015 mentre si segnal\u00f2 un grave infortunio per il talentuoso Dante Exum (rottura del crociato sinistro) che lo costrinse a saltare tutta la stagione. I Jazz iniziarono comunque bene, risultando al 7\u00ba posto dopo 10 partite nella Western Conference. Le ottime prestazioni di Gordon Hayward, Derrick Favors(35 punti e career high contro Indiana Pacers) e Rudy Gobert mantengono stabilmente i Jazz dentro la zona dei play-off, nonostante quest'ultimo sar\u00e0 costretto ad un lungo stop a causa di un infortunio al ginocchio.I ripetuti infortuni (ai danni anche di Alec Burks e lo stesso Derrick Favors) non impedirono ai Jazz di concludere, con la vittoria sui Portland Trail Blazers per 109 a 96, il 2015 all'8\u00ba posto nella Western Conference. La seconda parte di stagione vede i Jazz combattere con gli Houston Rockets e i Dallas Mavericks per un posto ai play-off. La vittoria 89-87 sui Rockets ristabil\u00ec la parit\u00e0 negli scontri diretti tra le due franchigie, ma le sconfitte interne alla sirena contro i Los Angeles Clippers e San Antonio Spurs complicarono la strada verso i playoffs per i Jazz. L'ultima partita di Kobe Bryant (1/11 dal campo) a Salt Lake City coincise con la sua peggior sconfitta in carriera, 123-75 per Utah con Rodney Hood (8/9 da 3) autore di 30 punti nel primo tempo. \u00c8 anche il secondo peggior scarto subito nella storia dei Los Angeles Lakers. La vittoria esterna sui Denver Nuggets per 100-84, con la doppia doppia di Rudy Gobert, (16+14) \u00e8 un ulteriore passo verso la \"post season\", ma con la sconfitta interna alla penultima gara contro i Dallas Mavericks e la contemporanea vittoria degli Houston Rockets, i Jazz scesero al nono posto. L'ultima partita dei Jazz contro i Los Angeles Lakers (la carriera di Kobe Bryant finisce proprio con questa gara, realizzando 60 punti sebbene con 50 tiri dal campo) \u00e8 per\u00f2 inutile ; Utah \u00e8 gi\u00e0 a conoscenza della vittoria degli Houston Rockets sui Sacramento Kings e quindi dell'impossibilit\u00e0 di raggiungere i play-off. Gli Utah Jazz terminarono la stagione con un record di 40-42, migliorandosi ulteriormente rispetto alla stagione precedente (secondo anno consecutivo).\nIl 7 maggio 2016 i Jazz annunciarono il prolungamento del contratto al coach Quin Snyder.\nIn vista della stagione successiva i Jazz decidono di intervenire sul mercato per aggiungere esperienza ad un roster composto esclusivamente da giovani. Trevor Booker lasci\u00f2 i Jazz (biennale con i Brooklyn Nets), e dopo di lui lasciarono Salt Lake City anche Tibor Plei\u00df (che torn\u00f2 in Europa, dopo 1 anno in NBA, al Galatasaray) e Trey Burke (ceduto in cambio di una seconda scelta agli Washington Wizards). Venne inoltre confermato Shelvin Mack mentre la 12^ scelta assoluta al Draft NBA 2016 Taurean Prince entr\u00f2 a far parte di una trade a 3 squadre con gli Indiana Pacers e gli Atlanta Hawks: George Hill si spost\u00f2 a Salt Lake City, e Prince ad Atlanta. Gli ulteriori arrivi di Boris Diaw e Joe Johnson portarono grande esperienza agli Utah Jazz per la rincorsa ai playoffs. Rudy Gobert e Dante Exum decisero con la societ\u00e0 di non partecipare rispettivamento al preolimpico e ai Giochi Olimpici di Rio 2016 per allenarsi in vista della nuova stagione (entrambi accusarono numerosi infortuni durante la passata stagione). Tuttavia Gobert partecip\u00f2, Exum no. Oltre a Gobert alle Olimpiadi parteciparono anche Boris Diaw e Joe Ingles tra i giocatori dei Jazz (Ingles sfior\u00f2 la vittoria della medaglia di bronzo con l'Australia perdendo all'ultimo secondo contro la Spagna per 89-88 nella finale 3\u00ba-4\u00ba posto, mentre Diaw e Gobert vennero eliminati malamente ai quarti per 92-67 dalla Serbia).\nI Jazz iniziano con una sconfitta per 113-104 contro i Portland Trail Blazers la stagione 2016-2017 (assenti Derrick Favors e Gordon Hayward per infortunio) con un Joe Johnson autore di 29 punti. Alla prima in casa arriva invece una vittoria contro i Los Angeles Lakers per 96 a 89, con il ritorno di Favors in campo dopo l'infortunio.Protagonista della sfida George Hill con 23 punti. Come nella precedente stagione, i Jazz continuarono ad accusare infortuni (lo stesso Favors fu costretto ad un nuovo stop di 1 mese, Hill accus\u00f2 dapprima un infortunio alla mano e, poco dopo il suo rientro, all'alluce). Nonostante i problemi fisici, la squadra riesce a mantenersi costantemente all'interno dei playoffs, con un record positivo. Importanti furono le vittorie contro gli Houston Rockets(120-101), Memphis Grizzlies(73-82) e Oklahoma City Thunder(109-89) anche loro in lotta per rientrare tra le migliori 8. I Jazz a Natale risultano settimi con un record di 18-13. Il rientro di George Hill dopo 13 partite consecutive di assenza coincise con la ventesima vittoria stagionale dei Jazz , 100-83 contro i Philadelphia Sixers. Hill termin\u00f2 l'incontro con 21 punti, 8 rimbalzi e 6 assist. Gordon Hayward trascin\u00f2 i Jazz, partita dopo partita, verso i playoffs. Le sue ottime prestazioni non rimasero inosservate e per la prima volta venne convocato all'NBA All-Star Weekend 2017 partecipando anche al NBA Skills Challenge.\nIl 26 marzo 2017 i Jazz raggiunsero aritmeticamente i NBA Playoffs 2017 dopo 4 stagioni NBA di assenza.\nCon la vittoria per 120-113 contro i Minnesota Timberwolves ( career-high per Gordon Hayward,39 punti) i Jazz vincono la NBA Northwest Division 2017. I Jazz raggiunsero inoltre la loro cinquantesima vittoria stagionale grazie al successo esterno per 105-99 contro i Golden State Warriors (primi a ovest), trascinati dalla \"doppia-doppia\" (17 punti e 18 rimbalzi) di Rudy Gobert. Utah termin\u00f2 la stagione superando in casa i San Antonio Spurs per 101-97,ma la contemporanea vittoria dei Los Angeles Clippers contro i Sacramento Kings non permise alla squadra di posizionarsi al quarto posto. Con entrambe le franchigie a 51 vittorie, i losangelini si assicurarono quest'ultimo (e l'eventuale gara 7 dei play-off in casa, proprio contro Utah) mentre i Jazz dovettero accontentarsi del quinto posto. Nei playoffs la serie fu molto combattuta, tanto che il massimo scarto tra le due squadre (fino a gara-6) fu di 8 punti, e le due squadra arrivarono a gara-7. In quest'ultima lo scarto fu un +13 in favore degli Utah Jazz che accedettero cos\u00ec al primo turno per la prima volta dopo 7 anni di assenza vincendo per 104-91 in trasferta allo Staples Center. Fu importante nella serie l'esperienza di Joe Johnson oltre alla marcatura di Joe Ingles su J.J. Redick. Invece Derrick Favors, dopo una stagione travagliata a causa degli infortuni (costante della sua carriera), riusc\u00ec a non far rimpiangere Rudy Gobert che gioc\u00f2 a intermittenza a causa di un infortunio prima e di una gara-7 in cui usc\u00ec per falli.\nAl secondo turno i Jazz si incrociarono con un All-Star Team come i Golden State Warriors (la squadra ha in rosa 4 All-Star come il 2 volte MVP della regular season Stephen Curry, Kevin Durant, Klay Thompson e Draymond Green).\n2017-oggi: l'era Mitchell/Gobert.\nIn estate la stella della squadra Gordon Hayward decide di non rinnovare, trasferendosi cos\u00ec ai Boston Celtics.\nIl 22 giugno Donovan Mitchell viene selezionato con la 13 scelta assoluta dai Denver Nuggets, che la scambiano subito con i Jazz per Trey Lyles. I jazz acquistano inoltre il play Ricky Rubio per il ruolo di playmaker titolare. \nLa stagione inizia non nel modo migliore: infatti subito si infortuna il centro titolare Rudy Gobert e la squadra arriva a fine dicembre con un record di 17 vittorie e 21 sconfitte. Nella seconda parte di stagione il rookie Donovan Mitchell viene messo in quintetto titolare e sin da subito mostra tutta la sua bravura come giocatore, tanto da divenire un serio candidato al premio matricola dell'anno. Con il ritorno di Gobert la squadra comincia a vincere riuscendo a finire la stagione con un record di 48 vittorie e 34 sconfitte, e con un tale record entrato nei play-off come quinta potenza assoluta della Western conference. \nAl primo turno incontrano gli Oklahoma city Thunder di Russell Westbrook, Paul George e Carmelo Anthony. Sebbene vengano dati per sfavoriti, riescono a sorpresa a batterli per 4-2 e a passare al turno successivo. \nAl secondo turno incontrano gli Houston Rockets di James Harden e di Chris Paul. Gli Houston rockets vengono da una stagione stratosferica in cui sono passati come primi durante la regular season e il loro giocatore di punta (James Harden) \u00e8 candidato al premio di MVP. L'avventura ai playoff per gli Utah jazz finisce qui, venendo battuti per 4-1. \nLa stagione per\u00f2 si pu\u00f2 considerare come un successo: nessuno infatti avrebbe pensato che potessero arrivare fino alle semifinali di Conference dopo l'addio di Hayward; inoltre Rudy Gobert vince il premio come migliore difensore dell'anno, Mitchell arriva secondo al premio matricola dell'anno e l'allenatore Quin Snyder viene candidato al premio come miglior allenatore dell'anno. \nLa stagione 2018-2019 parte con i migliori propositi per la squadra di Salt Lake City, ma a fine novembre la squadra si ritrova con un record di 11 vinte e 12 perse, al decimo posto della Western Conference. Questi alti e bassi continuano fino all'inizio del nuovo anno, quando Mitchell (che nella prima parte della stagione non era riuscito a dare i risultati sperati, anzi sembrava regredito) comincia a giocare meglio e a ritrovare quel rapporto con il ferro che gli stava mancando, finendo al quinto posto della Western Conference con un record di 50 vittorie e 31 sconfitte. Ai playoff incontrano al primo turno gli Houston Rockets, che li eliminano per 4-1 come l'anno precedente. \nDurante l'off-season del 2019 la squadra scambia Jae Crowder, Kyle Korver e Grayson Allen la scelta al draft del 2019 e un'altra scelta futura per prendere Mike Conley. Inoltre dalla free agency arrivano Jeff Green, Ed Davis, Emmanuel Mudiay e soprattutto l'ala croata Bojan Bogdanovi\u0107.\nPremi individuali.\nNBA Most Valuable Player Award\nNBA Rookie of the Year Award\nNBA Defensive Player of the Year Award\nNBA Sixth Man of the Year Award\nNBA Coach of the Year Award\nNBA Executive of the Year Award\nNBA All-Star Game Most Valuable Player Award\nJ. Walter Kennedy Citizenship Award\nNBA top scorer\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nNBA Three-point Shootout\nNBA Slam Dunk Contest\nLeader di franchigia.\nGrassetto: giocatore ancora attivo ai Jazz. \"Corsivo\": giocatore ancora attivo, non con i Jazz.\nPunti segnati (regular season)\nCuriosit\u00e0.\nLa divisa del Ryonan (squadra di basket liceale nel manga Slam Dunk) \u00e8 ispirata a quella indossata regolarmente dagli Utah Jazz."}
{"id": "45309", "revid": "125833510", "url": "https://it.wikipedia.org/wiki?curid=45309", "title": "Los Angeles Clippers", "text": "I Los Angeles Clippers sono una franchigia di basket professionista con sede a Los Angeles, California. I Clippers competono nella National Basketball Association (NBA) e fanno parte della Pacific Division della Western Conference. I Clippers giocano le loro partite casalinghe presso la Crypto.com Arena, arena che dividono con i rivali NBA dei Los Angeles Lakers, con le Los Angeles Sparks (WNBA) e con i Los Angeles Kings della National Hockey League (NHL).\nLa franchigia fu fondata nel 1970 con il nome di Buffalo Braves, una delle tre squadre di espansione unitesi alla NBA quell'anno. Successivamente i Braves si trasferirono da Buffalo (Stato di New York) a San Diego, in California nel 1978 dove presero il nome di San Diego Clippers.\nNel 1984, i Clippers si trasferirono a Los Angeles dove \"alloggiano\" anche attualmente. Per gran parte della propria storia i Clippers sono stati etichettati come un modello di franchigia perdente nello sport professionistico americano anche sfavoriti dalla coabitazione con i ben pi\u00f9 titolati Los Angeles Lakers con cui condividono l'arena di gioco dal 1999.\nTuttavia nel corso degli ultimi anni le sorti dei Clippers sembrano essere cambiate radicalmente anche grazie all'acquisizione di giocatori divenuti di fama mondiale come Blake Griffin, Paul George, Kawhi Leonard e il fortissimo play proveniente da New Orleans Chris Paul. Nel 2013 e nel 2014 infatti la franchigia ha conquistato i suoi primi titoli di divisione accedendo per la nona e decima volta nella propria storia ai playoff e producendo un record stagionale migliore rispetto ai \"cugini\" dei Lakers (cosa accaduta solo 10 volte su 39 stagioni dal trasferimento a Los Angeles).\nBuffalo Braves (1970-1978).\nNati come Buffalo Braves, giocarono la loro prima stagione NBA nel 1970, un anno che vide l'aggiunta anche di altre due squadre, i Cleveland Cavaliers e i Portland Trail Blazers. I Braves, nelle loro otto stagioni a Buffalo, giocarono le loro partite interne al Buffalo Memorial Auditorium, condividendo l'arena con un'altra nuova franchigia, i Buffalo Sabres della NHL, che pure debuttarono nel 1970. Allenati dall'ex-stella Dolph Schayes, l'expansion draft permise ai Braves di prelevare le prime due stelle della loro storia, l'ala-centro Bob Kauffman dai Chicago Bulls, e l'ala piccola Don May dai New York Knicks campioni in carica. Curiosamente, gi\u00e0 al primo Draft partirono con un passo falso: ebbero l'opportunit\u00e0 di scegliere una delle future star degli anni '70, Calvin Murphy, considerato tra l'altro come un idolo di casa (proveniva dalla Niagara University, anch'essa nello stato di New York come Buffalo), ma preferirono il poco incisivo John Hummer, selezionato con la 15\u00aa chiamata.\nL'anno si concluse con un record di 22 vittorie e 60 sconfitte, con Kauffman a fare da leader sia nei punti (20,4 a partita) sia nei rimbalzi (10,7 a partita), guadagnandosi un posto nell'All-Star Team della Eastern Conference. Solo l'anno precedente, con i Bulls, segn\u00f2 appena 4.3 punti di media. Senza stravolgere l'assetto con particolari mosse di mercato, i risultati si confermarono anche nella stagione seguente (22-60), in cui scelsero nel Draft Elmore Smith e Randy Smith; quest'ultimo divenne una vera bandiera per i Braves/Clippers, giocando ininterrottamente fino al suo passaggio ai Cleveland Cavaliers nel 1979, stabilendo l'impressionante record di 906 gare consecutive, battuto dal solo A.C. Green alla fine degli anni '90.\nL'esordio di Bob McAdoo.\nStessa sorte nel campionato 1972-73, conclusosi con una vittoria in meno, ma con un grosso colpo: Bob McAdoo, 2\u00aa scelta del Draft 1972 e \"Rookie dell'anno\" a fine stagione. Solo dall'anno dopo i Braves gustarono i primi risultati soddisfacenti, con il loro debutto ai play-off, eliminati al primo turno dai Boston Celtics. A un McAdoo devastante, si aggiunse un altro \"Rookie of the year\", Ernie DiGregorio (3\u00b0 scelta al Draft), e Jack Ramsay in panchina come allenatore. Con McAdoo in piena forma, nominato MVP della stagione nel 1975 (34,5 punti, 14,1 rimbalzi e 2,12 stoppate a gara), la squadra continu\u00f2 a presentarsi ai playoff fino al 1976, gli ultimi nella citt\u00e0 di Buffalo.\nDurante l'estate del 1976, il proprietario dei Braves, Paul Snyder, cerc\u00f2 di vendere la franchigia ai signori Irving Corwan, fallendo per\u00f2 il tentativo che avrebbe trasferito la squadra in California, a Hollywood. Durante la stagione 1976-77 riusc\u00ec a cedere la societ\u00e0 all'uomo d'affari John Y. Brown Jr., vendendone il 50% in estate e la restante parte a campionato in corso, con un patto: durante questo periodo di transizione, se Brown avesse venduto un qualsiasi giocatore, il suo costo di contratto si sarebbe dovuto ridurre e il denaro sarebbe spettato a Snyder. Cos\u00ec avvenne proprio quando McAdoo venne ceduto ai New York Knicks.\nAltro fortunato Draft nel 1976, quando chiamarono con la 6\u00aa scelta assoluta Adrian Dantley, destinato a diventare una delle stelle della NBA e vincitore del premio di \"Rookie dell'anno\". I Braves, tuttavia, cedettero Dantley agli Indiana Pacers dopo una sola stagione. L'anno, curiosamente, inizi\u00f2 anche con un clamoroso errore di mercato: ottennero il debuttante Moses Malone, scelto dai Portland Trail Blazers, ma dopo appena due gare (in cui gioc\u00f2 soltanto 6 minuti complessivi e senza segnare nemmeno un punto), venne subito ceduto agli Houston Rockets, con cui vincer\u00e0 il primo dei suoi tre titoli di miglior giocatore della stagione appena due anni dopo. Con la cessione della loro superstar e la svista su Malone, il tormentato campionato si concluse con un mediocre record di 30 vittorie e 52 sconfitte, destinato a peggiorare in un 27-55 nella stagione seguente, l'ultima prima del trasferimento.\nIl neo-proprietario Brown, infatti, tratt\u00f2 con il californiano Irv Levin che possedeva i Boston Celtics per un vero e proprio scambio di franchigie: Brown avrebbe gestito i Celtics, mentre Levin sarebbe divenuto proprietario dei Braves. Levin volle realizzare il sogno di avere una franchigia nella sua California, proponendo subito il trasferimento della squadra sulla costa pacifica. Alla fine della stagione 1977-78, i proprietari degli altri team NBA votarono per la ricollocazione, con 21 a favore e solo uno contro, dando il via libera ai Braves verso San Diego, dove avrebbero cambiato anche nome in Clippers.\nSan Diego Clippers (1978-84).\nNel 1978-79, l'esperto Randy Smith fu affiancato dalla guardia Lloyd Free, appena acquistato dai Philadelphia 76ers che concluse al secondo posto nella classifica dei marcatori (28,8 punti di media) dietro George Gervin dei San Antonio Spurs. Con Gene Shue in panchina, i Clippers mancarono di un soffio la qualificazione ai playoff, nonostante conclusero la regular season con oltre il 50% di vittorie, un buon 43-39. Dopo la beffa per aver mancato la post-season, i Clippers non riusciranno pi\u00f9 a concludere con un record positivo durante la loro permanenza a San Diego.\nNel 1979, i rosso-blu misero sotto contratto il forte centro Bill Walton, svincolatosi dai Trail Blazers. I 211 centimetri di Walton avrebbero potuto essere una pedina importante per i Clippers, ma il pivot gioc\u00f2 pochissimo e con difficolt\u00e0, saltando in seguito interi campionati per i postumi di una vecchia frattura a un piede. Free continu\u00f2 a essere il miglior marcatore della squadra, con un eccellente media di 30,2 punti nella stagione 1979-80, per poi essere ceduto ai Golden State Warriors in cambio della guardia Phil Smith.\nLevin, intanto, continu\u00f2 a contrattare per i suoi Clippers, cedendola alla fine per 20 milioni di dollari a Donald Sterling nel 1982. Alle mediocri prestazioni del team consegu\u00ec lo scarso interesse da parte dei tifosi, con la San Diego Sports Arena quasi sempre deserta, cosa che convinse Sterling a un cambio di \"casa\" della squadra, portandola nella vicina Los Angeles, sua citt\u00e0 natale, nel 1984.\nLos Angeles Clippers (1984-).\nCon i Lakers al \"Forum\", i Clippers si spostarono a Los Angeles giocando nella Los Angeles Memorial Sports Arena. I risultati continuarono a essere molto deludenti, culminando con un catastrofico record di 12-70 nella stagione 1986-87, all'epoca secondo peggior record di sempre in NBA dopo il 9-73 dei Philadelphia 76ers nel 1972-73. I rosso-blu cercarono di risollevarsi grazie a buone scelte nei successivi Draft: nel 1987, con la 4\u00aa scelta selezionarono la talentuosa ala piccola Reggie Williams e con la 19\u00aa ingaggiano l'altra ala Ken Norman; l'anno seguente ebbero la prima scelta assoluta, che utilizzarono per l'ottimo Danny Manning, oltre a ricevere Charles Smith, 3\u00aa scelta di Philadelphia ma subito girato ai Clippers. Il team, per\u00f2, continuava a restare ultimo nella Pacific Division, sfiorando appena il 25% di vittorie.\nNel 1989 scelsero con il numero 2 Danny Ferry, che dopo aver fatto scintille con l'universit\u00e0 di Duke (che ritir\u00f2 persino la sua maglia numero 35), si rivel\u00f2 una grossa delusione in NBA. Si rifiut\u00f2 di giocare con Los Angeles, perch\u00e9 troppo perdenti, e accett\u00f2 di giocare in Italia per un anno con Il Messaggero Roma, mentre il suo contratto NBA era stato nel frattempo ceduto ai Cleveland Cavaliers insieme a Reggie Williams per la guardia Ron Harper, uno dei migliori realizzatori della NBA.\nI primi Playoffs con Larry Brown.\nProprio con l'arrivo del promettente Harper, la percentuale di vittorie rest\u00f2 ancora bassa ed erano ancora impensabili i playoff, ma almeno Los Angeles non era pi\u00f9 la squadra-materasso di met\u00e0 anni '80, mostrando lenti segni di miglioramento (30-52 nel 1989-90 e una vittoria in pi\u00f9 l'anno seguente). Nel 1991-92, con l'arrivo di Larry Brown in panchina, i Clippers raggiunsero finalmente i loro primi playoff con l'attuale nome, con un record di 45 vittorie e 37 sconfitte, superiore anche a quello dei rivali Lakers. Playoff ripetuti anche l'anno seguente, con un record di 41-41 e con Manning a capeggiare la squadra con 22,8 punti a gara e conclusi di nuovo al primo turno.\nLo stato di grazia ebbe un rapido stop nella stagione 1993-94, con l'addio di Larry Brown diretto ad allenare gli Indiana Pacers. Manning, che stava viaggiando a 23,7 punti di media ed era reduce dal suo secondo All Star Game consecutivo, venne ceduto il 24 febbraio 1994 agli Atlanta Hawks in cambio del veterano Dominique Wilkins, che riusc\u00ec a portare ancora pi\u00f9 punti (ben 29,1 di media) e rimbalzi (7 di media). Il nuovo coach Bob Weiss e l'esperienza di Wilkins non riuscirono a portare i rosso-blu oltre le 27 vittorie stagionali. Con la contemporanea debacle dei Lakers, fu la peggiore stagione per la citt\u00e0 di Los Angeles, con un record complessivo di 60 vittorie e ben 104 sconfitte.\nCon Wilkins e Harper divenuti free agent e l'arrivo come coach di Bill Fitch, la leadership della squadra venne retta dall'ala Loy Vaught e dalla matricola Lamond Murray, 7\u00aa scelta del Draft del 1994, che nulla poterono per evitare il peggior record della lega, solo 17 vittorie. Nel 1995, con la seconda chiamata, scelgono Antonio McDyess, subito ceduto ai Denver Nuggets in cambio di Brent Barry, figlio di Rick Barry e dotato di buonissime doti atletiche, e di Rodney Rogers. Senza notevoli cambiamenti nel roster, Los Angeles riusc\u00ec a raggiungere i playoff nel 1996-97, pur concludendo con un record negativo (43.9%), spazzati subito via al primo turno dai potentissimi Utah Jazz in tre partite.\nGli anni seguenti furono puro oblio, con la squadra che a malapena raggiunse il 20% di vittorie e una prima scelta sprecata nel 1998, quando selezionarono il centro nigeriano Michael Olowokandi, giudicato come la peggior prima scelta di tutto il decennio. Nel 1999, la squadra si trasfer\u00ec insieme ai Lakers e ai Kings della NHL al nuovo Staples Center, e si rifece del clamoroso errore del Draft precedente, scegliendo con la 4\u00aa chiamata Lamar Odom, promettente ala dal rimbalzo facile proveniente dalla Rhode Island University, anche se i risultati in campionato continuarono a essere disastrosi.\nL'epoca Dunleavy-Brand-Maggette.\nNel 2000 inizi\u00f2 una serie di cambiamenti, che port\u00f2 in rosso-blu la guardia-ala Corey Maggette e il playmaker Keyon Dooling dagli Orlando Magic, oltre alla 3\u00aa e la 18\u00aa scelta del Draft, rispettivamente il giovanissimo Darius Miles e la guardia Quentin Richardson. In quell'anno, Maggette partecip\u00f2 alla gara delle schiacciate durante l'All Star Game Weekend. Nel Draft seguente, con la 2\u00aa scelta chiamarono Tyson Chandler scambiandolo subito insieme a Brian Skinner ai Chicago Bulls per la loro stella Elton Brand. Brand divenne immediatamente il punto di riferimento del team, guadagnandosi anche il suo primo All Star Game nel 2002. La squadra pot\u00e9 seriamente pensare di puntare alla post-season, che sfum\u00f2 per un clamoroso crollo nel finale della regular season, con 13 sconfitte nelle ultime 16 gare, che li releg\u00f2 in decima posizione nella Western Conference con un record di 39-43.\nIl 2002-03 sembrava sperare bene per i Clippers, con l'ottima coppia Odom-Brand, i cenni di miglioramento di Olowokandi e l'arrivo del play Andre Miller, fresco vincitore della classifica degli assist. Fu invece una profonda delusione, con appena 27 vittorie. Stessa sorte l'anno seguente, che vide Mike Dunleavy come coach, con una sola vittoria in pi\u00f9, complici anche le partenze di giocatori chiave come Miller e Odom divenuti free agent. Ci\u00f2 nonostante, il trio Brand-Maggette-Richardson assicurava quasi 60 punti complessivi in ogni gara.\nAl Draft del 2004, i Clippers scambiano la loro 2\u00aa scelta con la 4\u00aa dei neonati Charlotte Bobcats chiamando Shaun Livingston, proveniente direttamente dall'high school; la squadra mostr\u00f2 timidi miglioramenti concludendo con 37 vittorie finali, 3 in pi\u00f9 dei Lakers, vice-campioni NBA subito decaduti dopo la dipartita di Shaquille O'Neal, finendo cos\u00ec davanti ai \"cugini\" giallo-viola per la prima volta dal 1993. Da citare il premio rivelazione dell'anno assegnato a Bobby Simmons.\nL'estate del 2005 port\u00f2 altri cambiamenti, come l'arrivo dai Minnesota Timberwolves del play Sam Cassell. Il campionato si rivel\u00f2 nettamente proficuo per la franchigia, con un Brand stellare alla sua migliore stagione di sempre (con tanto di seconda partecipazione all'All Star Game). La squadra viaggi\u00f2 con alte prestazioni per tutto l'anno, anche grazie al solito Maggette e ai notevoli progressi del centro Chris Kaman soprattutto a rimbalzo. L'arrivo dall'ala Vladimir Radmanovi\u0107, specialista nel tiro dalla lunga distanza, fu un ulteriore aiuto. Il 2005-06 si concluse con un ottimo risultato di 47-35 (57,3%), il migliore della loro storia dopo aver lasciato Buffalo. Brand venne incluso nel \"Secondo miglior quintetto NBA\" e si aggiudic\u00f2 lo \"Sportmanship Award\" come premio alla sua sportivit\u00e0, mentre Elgin Baylor fu nominato General Manager dell'anno. Giunti sesti nella Western Conference, ancora una volta davanti ai Lakers, affrontarono al primo turno dei playoff i Denver Nuggets di Carmelo Anthony, che batterono 4 a 1. Alle semifinali di conference (mai avevano raggiunto questo livello), incontrarono i Phoenix Suns, che, dopo una serie combattutissima, ebbero la meglio alla settima e ultima partita.\nNel 2006, non ebbero nessuna scelta nel primo giro dei Draft, avendola utilizzata in vecchi scambi di mercato. Prolungarono di due anni il contratto di Cassell, ritenuto uno dei protagonisti del successo appena vissuto, e ingaggiarono i free agent Tim Thomas e Aaron Williams. Purtroppo, diversi infortuni che afflissero Kaman, Cassell, Thomas e soprattutto Livingston impedirono una nuova stagione positiva. In particolare, Livingston sub\u00ec un pesantissimo danno ai legamenti del ginocchio sinistro durante una gara in casa con i Charlotte Bobcats nel febbraio del 2007, saltando l'intero campionato successivo e compromettendo cos\u00ec la sua carriera. Los Angeles cerc\u00f2 di ridurre al minimo i danni, e sfior\u00f2 i playoff per appena due vittorie mancanti con un record di 40-42.\nIl 2007-08 inizi\u00f2 peggio di com'era finito il campionato precedente, con Brand vittima di una lesione al tendine d'Achille sinistro che lo tenne fuori per buona parte della stagione. A tenere le redini del team furono Maggette (22,1 punti di media) e Chris Kaman, protagonista di un notevole exploit con 15,7 punti e ben 12,7 rimbalzi a gara. Assolutamente negativo il record finale di 23 vittorie e ben 59 sconfitte.\nCon la 7\u00aa scelta al Draft 2008 ingaggiarono Eric Gordon, abile guardia proveniente dalla Indiana University. Nel tentativo di sopperire alle partenze dei suoi migliori giocatori, i Clippers si dimostrarono estremamente attivi nel mercato estivo. Brand e Maggette passarono rispettivamente a Philadelphia 76ers e Golden State Warriors, ma i Clippers li sostituirono prontamente mettendo sotto contratto uno tra i free agent pi\u00f9 appetibili in circolazione, il playmaker Baron Davis, uomo da 20 punti e 8 assist a gara, che aveva lasciato proprio i Warriors e avrebbe cos\u00ec giocato nella sua Los Angeles. Per sostituire Brand venne invece ingaggiato Marcus Camby dai Denver Nuggets, ala-centro tra i migliori difensori in circolazione; vennero inoltre ingaggiate le guardie Ricky Davis e Jason Williams, entrambi dai Miami Heat (Williams non gioc\u00f2 mai, annunciando il suo ritiro a settembre). I Clippers vantavano un quintetto di tutto rispetto, con Davis e il giovane Gordon potenzialmente tra le migliori coppie di \"piccoli\" di tutta l'NBA, e con le \"torri\" Kaman-Camby a garantire 20 rimbalzi a gara. Poco prima dell'inizio del campionato, i Clippers annunciarono che coach Dunleavy avrebbe ricoperto anche la posizione di General Manager al posto di Baylor. A novembre, un nuovo scambio di mercato: Tim Thomas e Cuttino Mobley ai New York Knicks in cambio dell'ala forte Zach Randolph, all'apice della sua carriera e avrebbe potenziato ancora di pi\u00f9 il settore offensivo e il gioco sotto i tabelloni. Mobley non ha mai vestito la maglia dei Knicks, annunciando il suo improvviso ritiro subito dopo lo scambio a causa di un pericoloso disturbo al cuore, la cardiomiopatia ipertrofica. Nonostante una squadra di assoluto rispetto, la stagione \u00e8 terminata con un record di 19-63.\nLe ultime stagioni negative.\nAl Draft del 2009 arriva una nuova prima scelta assoluta, con cui viene chiamato Blake Griffin, ala di 2,08 proveniente dalla University of Oklahoma e vincitore del \"Naismith Award\" come giocatore dell'anno nell'NCAA. Con il settore ali stracolmo, per far posto a Griffin, viene ceduto Randolph ai Memphis Grizzlies per Quentin Richardson, girato a sua volta ai Minnesota Timberwolves in cambio di Sebastian Telfair, Mark Madsen e Craig Smith. Griffin, che ha un fratello di nome Taylor scelto nello stesso Draft dai Phoenix Suns, parte bene in pre-season, segnando quasi 14 punti e con oltre 8 rimbalzi a gara, ma subisce un grave infortunio al ginocchio poco prima dell'inizio del campionato che lo terr\u00e0 fuori per l'intera stagione, rimandando il suo debutto da rookie al 2010-2011..\nCon Griffin inutilizzabile e Davis in leggero calo, \u00e8 Chris Kaman a prendere in mano la squadra. Il centro (6\u00aa scelta del 2003, immediatamente dietro stelle come LeBron James, Carmelo Anthony, Dwyane Wade e Chris Bosh e per questo considerato a lungo come una promessa mancata) si rivela a sorpresa tra i migliori nel suo ruolo, guidando i Clippers con 18,5 punti e 9,3 rimbalzi a gara e guadagnandosi la prima convocazione all'All Star Game. Camby continua il suo lavoro di rimbalzista di lusso e Gordon aggiunge altri punti importanti. Nel febbraio 2010, Mike Dunleavy lascia il ruolo di head coach a Kim Hughes per concentrarsi esclusivamente al management e, dopo l'All-Star Game di Dallas, i rosso-blu si danno da fare per gli ultimi movimentati giorni di mercato: in uno scambio che coinvolge i Washington Wizards e i Cleveland Cavaliers, arriva dalla capitale Drew Gooden, con Telfair diretto ai Cavs e viene ceduto Camby ai Portland Trail Blazers (assolutamente bisognosi di un lungo rimbalzista vista la perenne assenza di Greg Oden) in cambio del promettente assistman Steve Blake e di Travis Outlaw; ma l'affare pi\u00f9 importante \u00e8 la cessione di Davis pi\u00f9 una prima scelta non protetta del draft 2011 per Jamario Moon ma soprattutto per Mo Williams, che poteva essere considerato degno sostituto dello stesso Davis (se non addirittura pi\u00f9 forte visti gli ultimi anni in calo del \"Barone\") con il vantaggio di essere pi\u00f9 giovane.. La squadra, tuttavia, continua a dare risultati scadenti, terminando la stagione nettamente fuori dai playoff, quartultima nella Western Conference con un 29-53.\nLob City.\nMa nella stagione 2011-2012 la squadra si afferma improvvisamente come una delle favorite al titolo NBA: dopo il termine del Lockout NBA viene infatti ingaggiato Caron Butler, ottimo giocatore che poteva vantare gi\u00e0 un All-Star Game e un titolo NBA con i Dallas Mavericks, ma soprattutto Chris Paul; il giocatore, considerato insieme a Deron Williams e Derrick Rose il migliore al mondo nel suo ruolo viene ingaggiato da New Orleans in cambio di Gordon, Kaman e Al-Farouq Aminu. Nonostante i sacrifici di Gordon e Kaman, la squadra ne esce nettamente rinforzata e affermandosi come squadra pi\u00f9 forte della Western Conference insieme a Los Angeles Lakers e Oklahoma City Thunder e seria pretendente al titolo NBA. La squadra pu\u00f2 infatti contare su un quintetto con giocatori come Paul, Butler, Griffin, Foye, il giovane centro Jordan e di una riserva di lusso come Chauncey Billups (acquistato anch'egli prima dell'inizio della stagione, inizialmente nel ruolo poi preso da Paul), uno dei pi\u00f9 forti playmaker della lega, potenziale titolare in molte altre squadre. Poco dopo, in ritorno da una breve avventura in Cina dovuta al lock-out, i Clippers ingaggiano anche l'ex Nets e Nuggets Kenyon Martin. La squadra si guadagna il soprannome di \"Lob City\" a causa dei numerosi e spettacolari giochi di alley-oop creati solitamente da Paul in favore di Griffin o Jordan. La stagione regolare viene chiusa con un bilancio di 40 vittorie e 26 sconfitte, il che permette ai Los Angeles Clippers l'ingresso ai play-off come non accadeva dalla stagione 2005-2006. I Clippers affrontano nel primo turno di play-off i Memphis Grizzlies che battono vincendo la serie 4-3 passando in semifinale della Western Conference. Qui la squadra si scontra con i San Antonio Spurs, che appena arrivati da un brillante 4-0 contro gli Utah Jazz, travolgono anche i Clippers in soli quattro match.\nIn vista della stagione 2012-13 i Clippers cedono Williams (ormai diventato superfluo a causa dell'abbondante presenza nel roster di altri giocatori nel suo ruolo) agli Utah Jazz in una trade che coinvolge anche Dallas Mavericks e Houston Rockets, ottenendo in cambio dai Mavericks Lamar Odom (gi\u00e0 vincitore di 2 titoli NBA con i Lakers). I Clippers tentano poi l'ingaggio di Ray Allen, senza successo; fallito l'ingaggio della guardia i Clippers rifirmano allora Billups e ingaggiano Jamal Crawford. Il 19 luglio 2012 realizzano un colpo di mercato ingaggiando il free-agent veterano Grant Hill. Il mercato dei Clips \u00e8 chiaramente volto a rafforzare massicciamente la panchina: grazie infatti alle acquisizioni di Odom, Crawford, Hill, Matt Barnes e Ronny Turiaf la squadra pu\u00f2 contare sulla miglior panchina della NBA, candidandosi ancora pi\u00f9 prepotentemente tra le favorite al titolo. Tra novembre e dicembre del 2012 i Clippers riscrivono tutti i record della franchigia con una striscia di 17 vittorie consecutive che li porta ad avere il miglior record della lega. Pur rallentando un po' la corsa nei mesi successivi l'annata si rivela comunque storica per la franchigia di Los Angeles. Infatti il 3 aprile grazie alla vittoria 126 a 101 contro i Phoenix Suns i Clippers raggiungono per la prima volta nella loro storia quota 50 vittorie stagionali ed il 7 aprile dopo la vittoria per 109 a 95 nel derby contro i Lakers, sconfitti in tutte e 4 le sfide stagionali per la prima volta dal 1975, la squadra si laurea per la 1\u00aa volta campione della Pacific Division. La stagione dei record termina con il 4\u00ba posto nella Western Conference dietro a Oklahoma City Thunder, San Antonio Spurs e Denver Nuggets, con 56 vittorie e 26 sconfitte. Ai play-off i Clippers sono nuovamente accoppiati con i Memphis Grizzlies, questa volta per\u00f2 con il vantaggio del fattore campo. La post season comincia bene per i californiani, infatti in gara1 i Clippers ottengono un'agevole vittoria mentre gara-2 viene decisa da un canestro allo scadere di Paul. Da questo momento per\u00f2 la serie svolta totalmente e i Grizzlies, dopo aver vinto le due gare a Memphis riescono ad espugnare lo Staples Center e a chiudere il discorso in gara 6 condannando i Clippers all'eliminazione. L'eliminazione costa cara all'allenatore Del Negro, al quale non viene rinnovato il contratto.\nIl 24 giugno 2013 viene ufficializzato l'ingaggio come nuovo allenatore di Doc Rivers, ex allenatore Boston Celtics, con i quali aveva vinto il titolo NBA nel 2008, per arrivare al quale i Clippers cedono addirittura ai Celtics una prima scelta al draft 2015. Durante l'estate il roster viene mantenuto sostanzialmente invariato; la modifica principale \u00e8 una trade con Phoenix Suns e Milwaukee Bucks, vengono ceduti Caron Butler ed Eric Bledsoe e vengono acquisiti J.J. Redick e Jared Dudley. Con il sistema di gioco ormai consolidato, basato su Paul e sui due lunghi Griffin e Jordan, i Clippers si mantengono fin dall'inizio della stagione tra le posizioni pi\u00f9 alte della Western Conference. In vista dei play-off vengono ingaggiati diversi veterani; inizialmente vengono firmati Stephen Jackson e Sa\u0161a Vuja\u010di\u0107, mentre in seguito vengono firmati Danny Granger, Hedo T\u00fcrko\u011flu e Glen Davis. La squadra chiude la stagione con un record di 57-25, al 3\u00ba posto in Western Conference. A testimonianza del grande contributo fornito anche dalle riserve Jamal Crawford viene nominato Sixth Man of the Year. Ai play-off i Clippers incontrano i Golden State Warriors, che riescono a sconfiggere per 4-3. Durante il primo turno dei play-off viene per\u00f2 resa nota un'intercettazione dello storico proprietario dei Clippers Donald Sterling, nella quale intima ad un'amica, rea di aver pubblicato sul suo account di Instagram una foto con l'ex stella NBA Magic Johnson, di non farsi vedere pubblicamente con persone appartenenti a \"minoranze\" e di non portarli alle partite dei Clippers. L'intercettazione ha generato diverse reazioni e gli stessi Clippers sono scesi in campo durante una partita contro i Warriors con la maglia girata per nascondere il logo della squadra in segno di protesta. Il commissario NBA Adam Silver ha inoltre bandito Sterling a vita dalla NBA, gli ha inflitto una multa di 2,5 milioni di dollari e lo ha costretto a mettere in vendita la squadra.\nIn semifinale la franchigia di Los Angeles viene sconfitta 4 a 2 dagli Oklahoma City Thunder.\nIn estate i Clippers non operano grandi colpi di mercato, assicurandosi per\u00f2 il playmaker Jordan Farmar e i due centri Ekpe Udoh e Spencer Hawes.\nIl 12 agosto viene raggiunto l'accordo per l'acquisto della franchigia da parte di Steve Ballmer, per la cifra record di 2 miliardi di dollari.\nLa stagione procede bene, con il sistema di gioco basato sempre su Chris Paul e su Jordan e Griffin, costretto a saltare tutto il mese di febbraio a causa di un infortunio. Nel frattempo a dirigenza firma alcuni giocatori importanti come Austin Rivers, figlio di coach Doc in arrivo dai New Orleans Pelicans; la squadra si qualifica terza a Ovest con un record di 56-26 e incontra i San Antonio Spurs campioni in carica al primo turno; la serie \u00e8 una delle pi\u00f9 equilibrate degli ultimi anni e viene decisa solo negli ultimi secondi dell'ultima gara, con un canestro di Paul allo scadere che permette ai Clippers di prevalere per 4-3. Al turno successivo la squadra di Los Angeles incontra gli Houston Rockets e si porta subito in vantaggio sul 3-1 con due rocambolesche vittorie casalinghe allo Staples Center, ma i texani riescono in una clamorosa rimonta culminata con l'ennesima eliminazione a danni dei Clippers a gara 7, la quarta sconfitta consecutiva ai playoff per i californiani.\nLa squadra \u00e8 una delle pi\u00f9 attive durante la free agency, rivoluzionando totalmente la panchina e alcune pedine importanti del quintetto base; i Clippers fanno a meno di Matt Barnes e Spencer Hawes per la stagione successiva ma firmano i due veterani Paul Pierce e Pablo Prigioni, le due ali Josh Smith e Wesley Johnson, la guardia Lance Stephenson e i due lunghi Cole Aldrich e Luc Mbah a Moute, vantando ancora una volta la migliore panchina della lega e candidandosi nuovamente al titolo NBA. \nLe aspettative non vengono deluse, infatti i Clippers si mantengono tra i primi posti della Western Conference, nonostante l'assenza di Blake Griffin per tre mesi a causa di una frattura alla mano, causata secondo alcune fonti da un diverbio con un membro dello staff di squadra; intanto a Los Angeles arriva Jeff Green da Memphis in cambio di Stephenson mentre Josh Smith viene ceduto agli Houston Rockets; i californiani si qualificano ai playoff con la quarta testa di serie e incontrano al primo turno i Portland Trail Blazers, dati decisamente per sfavoriti; i Clippers si portano agevolmente in vantaggio sul 2-0, ma non riescono a vincere nessuna delle due partite seguenti in Oregon e in gara 4 subiscono la perdita dei loro migliori giocatori, Griffin e Paul, a causa di un infortunio; la serie prende cos\u00ec una piega diversa, con Portland che riesce a vincere le successive due gare, eliminando sorprendentemente la squadra di Los Angeles, che subisce un'altra eliminazione nella postseason. L'unica consolazione \u00e8 il premio di Sixth Man of the Year per Jamal Crawford, terzo riconoscimento per lui e secondo in maglia Clippers.\nLa stagione successiva, l'ultima di Paul Pierce e del trio Paul-Griffin-Jordan al completo, vede i Clippers raggiungere nuovamente i playoff come quarta forza a Ovest, grazie a un record di 51 vittorie e 31 sconfitte nella stagione regolare. Vengono per\u00f2 eliminati ancora una volta al primo turno, questa volta sconfitti dagli Utah Jazz (4-3 nella serie), e concludono una stagione martoriata dagli infortuni che colpiscono i giocatori chiave della squadra (Paul e Griffin in primis).\nNell'estate 2017 Chris Paul si trasferisce ai Houston Rockets, in una trattativa che coinvolge diversi giocatori e che porta in California, tra gli altri, Lou Williams e Patrick Beverley. Il 3 luglio i Clippers si garantiscono inoltre le prestazioni sportive di Danilo Gallinari, offrendogli 65 milioni di dollari in tre anni. Durante la stagione l'italiano non riuscir\u00e0 per\u00f2 a esprimersi al meglio, complici diversi infortuni che ne limitano la sua presenza sul parquet. Nonostante l'arrivo in societ\u00e0 dell'affermato dirigente Jerry West e del notevole apporto tecnico di Lou Williams (premiato Sixth Man of the Year 2018), dopo sei anni consecutivi di presenza ai playoff, i Clippers falliscono l'accesso alla post-season e terminano la stagione al 10\u00ba posto in Western Conference.\nFine della Lob City e inizio della ricostruzione.\nAlla vigilia della stagione 2018-2019 il roster della squadra si rivoluziona e subisce un nuovo, sostanziale cambiamento. Il trasferimento di DeAndre Jordan ai Dallas Mavericks decreta ufficialmente la fine dell'era della \"Lob City\" e l'ultimo addio dei \"Big Three\", con Chris Paul ormai ai Rockets dal 2017 e Griffin che si era gi\u00e0 accasato a febbraio 2018 ai Pistons. L'obiettivo dichiarato della franchigia di Doc Rivers rimane comunque il raggiungimento di un posto ai playoff, cercando di ritrovare un Gallinari finalmente al meglio della condizione e sfruttando l'apporto di giocatori d'esperienza come Lou Williams e la vivacit\u00e0 di due promettenti dal draft come Shai Gilgeous-Alexander e Jerome Robinson. Nonostante alcune cessioni di rilievo a febbraio 2019 (come quella di Tobias Harris ai Sixers) le promesse vengono mantenute e i Clippers fanno ritorno alla post-season dopo un anno, raggiungendo matematicamente l'obiettivo dopo la vittoria del 26 marzo contro i Minnesota Timberwolves. Dopo aver concluso la stagione regolare all'ottavo posto in Western Conference (con un recordo di 48-34), i Clippers affrontano al primo turno dei playoff i campioni in carica dei Warriors. Dopo aver perso il primo incontro, i losangelini pareggiano la serie e durante la seconda partita stabiliscono il record della pi\u00f9 grande rimonta nella storia dei playoff NBA, recuperando un margine di 31 punti nel terzo quarto e sconfiggendo i Warriors 135 a 131. Nonostante ci\u00f2, la serie si chiude in 6 partite con la franchigia di Oakland che avanza alle semifinali di conference.\n2019-.\nDurante la free agency del 2019 la squadra californiana ingaggia Kawhi Leonard con un contratto al massimo salariale per due anni con Player option per il terzo, ufficializzando poco tempo dopo l'acquisizione di Paul George dagli Oklahoma City Thunder in cambio di Danilo Gallinari, Shai Gilgeous-Alexander, le prime scelte del 2022, 2024, 2026 pi\u00f9 le scelte del 2021 e 2023 dei Miami Heat e la possibilit\u00e0 per i Thunder di scambiarsi le scelte nel 2023 e 2025. Iniziano la stagione con enormi aspettative legate alle grandi potenzialit\u00e0 del roster. La squadra per\u00f2 non si amalgama alla perfezione ma nonostante ci\u00f2 raggiunge i playoff agevolmente con il secondo record della Western Conference di 49-23 (numero delle partite ridotto per via della pandemia di covid-19 scoppiata nel Marzo 2020 con conseguente stop della stagione fino a Giugno). Ai playoff sfidano al primo turno i Dallas Mavericks di Luka Don\u010di\u0107 vincendo la serie in 6 gare. Successivamente alle semifinali di Conference si trovano di fronte i Denver Nuggets e dopo essere stati in vantaggio per 3-1 si fanno rimontare mancando l'accesso alle finali di Conference contro i rivali di sempre dei Los Angeles Lakers. Pesano sull'eliminazione le prestazioni deludenti di PG13 ma soprattutto la mancata sintonia creata dalla squadra durante tutto l'arco della stagione.\nLa stagione 2020-21 comincia con la promozione da vice ad allenatore di Tyronn Lue, dopo sette anni trascorsi con Doc Rivers. Per la prima volta nella storia della franchigia, i Clippers giocano le finali di conference. Al primo turno dei playoff rimontano contro i Dallas Mavericks dopo due sconfitte, vincendo 4-3. Alle semifinali di conference vincono contro gli Utah Jazz 4-2, rimontando di nuovo dopo due sconfitte, nonostante l'infortunio di Kawhi Leonard. Perdono, invece, nelle finali di conference contro i Phoenix Suns per 2-4. In questa corsa ai playoff, i Clippers sono stati i primi a rimontare per due turni dopo uno svantaggio di 2-0.\nAllenatori.\n\"Note: Statistiche aggiornate a fine stagione 2020-2021.\"\nPremi e riconoscimenti individuali.\nNBA Most Valuable Player Award\nNBA All-Star Game Most Valuable Player Award\nNBA Rookie of the Year Award\nNBA Sixth Man of the Year Award\nNBA Most Improved Player Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA Defensive First Team\nNBA Rookie First Team\nNBA Rookie Second Team\nNBA Slam Dunk Contest"}
{"id": "45310", "revid": "348618", "url": "https://it.wikipedia.org/wiki?curid=45310", "title": "NBA Rookie of the Year Award", "text": "L'NBA Rookie of the Year Award \u00e8 il riconoscimento che ogni anno la NBA conferisce al miglior \"rookie\" (matricola, un giocatore al suo primo anno da professionista) della stagione.\nIl premio fu conferito per la prima volta nella stagione 1952-1953. Gli unici cinque giocatori non statunitensi ad aver vinto il premio sono lo spagnolo Pau Gasol (2002), il canadese Andrew Wiggins (2015), il dominicano (nato negli Stati Uniti d'America) Karl-Anthony Towns (2016), l'australiano Ben Simmons (2018) e lo sloveno Luka Don\u010di\u0107 (2019), mentre Tim Duncan e Kyrie Irving hanno una seconda cittadinanza oltre a quella statunitense."}
{"id": "45311", "revid": "834", "url": "https://it.wikipedia.org/wiki?curid=45311", "title": "Milwaukee Hawks", "text": ""}
{"id": "45313", "revid": "834", "url": "https://it.wikipedia.org/wiki?curid=45313", "title": "Chicago Packers", "text": ""}
{"id": "45314", "revid": "834", "url": "https://it.wikipedia.org/wiki?curid=45314", "title": "Chicago Zephyrs", "text": ""}
{"id": "45315", "revid": "834", "url": "https://it.wikipedia.org/wiki?curid=45315", "title": "Kansas City Kings", "text": ""}
{"id": "45317", "revid": "834", "url": "https://it.wikipedia.org/wiki?curid=45317", "title": "San Diego Clippers", "text": ""}
{"id": "45330", "revid": "785863", "url": "https://it.wikipedia.org/wiki?curid=45330", "title": "Berserk (manga)", "text": " \u00e8 un manga scritto e illustrato da Kentar\u014d Miura. Le vicende si incentrano su Gatsu, un guerriero maledetto costretto a vagare senza sosta per sopravvivere e trovare vendetta. La storia, inizialmente horror ma via via arricchita di elementi del genere fantasy, esplora gli anfratti pi\u00f9 profondi della natura umana. Le tematiche principali sono l'illusoriet\u00e0 del libero arbitrio, l'oscuro e necessario potere della violenza, il destino dell'uomo, l'onnipresenza del male. Tanto l'anime quanto il manga sono noti per la loro cruda violenza.\nIl manga \u00e8 serializzato in Giappone da Hakusensha nella collana \"Young Animal\" dal 1989. In Italia \u00e8 pubblicato dalla Panini Comics: la prima edizione italiana risale all'agosto 1996 ed in seguito sono state edite diverse ristampe che portano il nome di \"Berserk Collection\", \"Maximum Berserk\" e \"Berserk Collection Serie Nera\".\nIl successo del manga ha portato alla realizzazione, nel 1997, di una prima serie televisiva anime, di una trilogia di film tra il 2012 e il 2013, il cui progetto si intitola \"Berserk - L'epoca d'oro\", e di una seconda serie televisiva nel 2016, seguita da una seconda stagione nel 2017, oltre a diversi videogiochi.\nTrama.\nIn una sorta di Medioevo alternativo, Gatsu \u00e8 un formidabile guerriero mercenario che nella vita non ha conosciuto altro che guerra e violenza. Nato dal cadavere di una donna impiccata, all'et\u00e0 di due anni Gatsu perde a causa della peste anche la madre adottiva, venendo quindi allevato nella compagnia di ventura del padre adottivo, Gambino, dove impara fin dalla tenera et\u00e0 a combattere per sopravvivere. Gambino \u00e8 tuttavia un padre distaccato e violento: in un raptus di rabbia tenta di uccidere Gatsu, che, nel tentativo di difendersi, trafigge a morte il padre, vedendosi quindi costretto a lasciare la compagnia. Combattendo spietatamente sui pi\u00f9 svariati campi di battaglia, Gatsu attira l'attenzione del carismatico leader della Squadra dei Falchi, Grifis, il quale lo sconfigge a duello e lo costringe a entrare a far parte della sua compagnia di mercenari. Nel periodo che segue, Gatsu sviluppa una profonda ammirazione per Grifis, sperimenta per la prima volta affetto e amicizia per i suoi nuovi commilitoni e si innamora di Caska, braccio destro del leader.\nLa Squadra dei Falchi viene arruolata dal regno delle Midlands, in lotta contro la vicina Tudor nella guerra dei cent'anni, e riesce a guadagnare rapidamente vittorie e fama grazie all'intelligenza tattica di Grifis, che sogna di fondare un proprio regno, e all'abilit\u00e0 in combattimento di Gatsu. Al termine del vittorioso conflitto, sentendosi sempre pi\u00f9 imprigionato all'ombra del leader, Gatsu decide di lasciare la squadra in cerca della propria identit\u00e0. L'abbandono, tuttavia, devasta emotivamente Grifis: il leader dei Falchi disintegra ogni possibilit\u00e0 di scalata sociale costringendo ad un rapporto la giovane principessa Charlotte e, una volta scoperto, venendo imprigionato e sottoposto ad atroci torture per un anno intero. Gatsu apprende della sorte dell'amico e decide di riunire i rimanenti membri della Squadra dei Falchi, ormai allo sbando, per liberarlo; quando il gruppo finalmente trova Grifis, egli \u00e8 barbaramente mutilato e irrimediabilmente distrutto nello spirito.\nIn preda alla disperazione per le proprie condizioni, Grifis tenta il suicidio, attivando involontariamente un artefatto in suo possesso, il \"bejelit\"; di conseguenza, la Squadra dei Falchi viene trasportata in un piano astrale in cui dimorano gli arcidemoni della Mano di Dio. Incoraggiato da queste creature, Grifis sacrifica le vite dei suoi soldati agli Apostoli, potenti creature demoniache, in un banchetto di morte chiamato Eclisse, per poter in cambio rinascere come Phempt, quinto membro della Mano di Dio, e poter continuare ad inseguire il proprio sogno. Grazie all'intervento del Cavaliere del Teschio, Gatsu e Caska riescono a sfuggire alla carneficina, pagando per\u00f2 un prezzo carissimo: Gatsu ha perso un occhio e un braccio nei combattimenti, Caska \u00e8 in preda alla follia a causa della violenza sessuale subita da Phemt nel corso dell'Eclissi, ed entrambi vengono marchiati con un simbolo che li identifica come sacrifici umani, attirando ogni notte creature soprannaturali che li tormentano.\nGatsu inizialmente d\u00e0 la caccia agli Apostoli, giurando vendetta contro Phemt e la Mano di Dio, ma \u00e8 costretto ad interrompere i suoi propositi per salvare Caska, che rischia di essere messa al rogo come strega nella citt\u00e0 di Sant'Albione, e per condurla sana e salva nel regno degli elfi di Elfhelm, dove c'\u00e8 la possibilit\u00e0 che riacquisti la ragione. Nel corso del suo viaggio incontra l'elfo Pak, i membri dell'ordine cavalleresco della Santa Catena Ferrea Farnese e Serpico, il giovane Isidoro e la strega Shilke, che decidono di aiutarlo nella sua missione.\nNel frattempo, Grifis rinasce nella sua forma fisica e, grazie al supporto di numerosi Apostoli a lui fedeli, crea una nuova Squadra dei Falchi per combattere l'esercito dell'Impero Kushan, che ha invaso le Midlands. Lo scontro finale tra Grifis e l'imperatore Ganishuka, un apostolo ribelle, porta alla trasformazione del mondo e al sovrapporsi della dimensione astrale con quella reale; di conseguenza, numerose creature magiche incominciano ad invadere il mondo. Dopo la vittoria, Grifis si fidanza ufficialmente con la principessa Charlotte e riceve la benedizione del papa e l'acclamazione del popolo, che lo considerano l'incarnazione del Falco di Luce che avrebbe salvato il mondo. Il leader dei Falchi, di fatto nuovo sovrano delle Midlands, riesce a realizzare il suo sogno e costruisce una nuova capitale, Falconia, trasformandola in un candido regno utopico dove gli umani vivono in prosperit\u00e0 al riparo dai mostri.\nPersonaggi.\nDifferenze dei nomi dei personaggi.\nMolte delle differenze tra i nomi originali e dell'edizioni italiane di manga e anime (serie TV e film) sono dovuti al fatto che gli ideogrammi giapponesi si possono traslitterare in caratteri occidentali in pi\u00f9 modi soprattutto quando si tratta di termini non giapponesi, tuttavia, quelle usate nelle trasposizioni animate corrispondono decisamente di pi\u00f9 a quelle corrette nonch\u00e9 ufficiali, rispetto agli adattamenti liberi usati nel manga.\nOggetti.\nBejelit.\nIl Bejelit (\"Behelit\" nella versione inglese e nell'edizione italiana della serie animata) \u00e8 un ciondolo magico, nonch\u00e9 un essere sovrannaturale, che ha il potere di evocare la Mano di Dio. Ha le fattezze di un uovo, sulla cui superficie spuntano due occhi, un naso e una bocca, disposti caoticamente come in un quadro cubista. Nella storia si fa riferimento a lui come ad un vero e proprio essere vivente, simile ad una conchiglia, tant'\u00e8 vero che, nonostante abbia la consistenza della pietra, in pi\u00f9 di un'occasione sembra che muova un occhio a fissare uno dei protagonisti. Pak avendo fatto una propria casa nella borsa di Gatsu, usa il Bejelit come cuscino, dandogli a volte da mangiare il formaggio, affermando che ne \u00e8 ghiotto.\nIn particolari condizioni, che contemplano sia aspetti oggettivi come il verificarsi di particolari fenomeni astronomici, sia aspetti soggettivi inerenti allo stato psicologico del possessore, \u00e8 possibile richiamarne il potere di evocare i cinque arcidemoni che compongono la Mano di Dio. Sembra comunque che i Bejelit tendano ad entrare in possesso delle persone che in seguito li useranno; per questo motivo chi non \u00e8 destinato ad utilizzare un Bejelit, per quanto stretto lo tenga a s\u00e9, finir\u00e0 per perderlo, mentre chi ne sfrutter\u00e0 il potere non avr\u00e0 modo di disfarsene.\nSolitamente \u00e8 di colore verde acqua e conferisce a chi lo possiede la facolt\u00e0 di diventare un apostolo della Mano di Dio, ossia un loro emissario sulla terra. Gli apostoli sono pressoch\u00e9 immortali, tuttavia non sono invulnerabili e morendo finiscono aspirati dal vortice infernale. Ne esiste tuttavia uno speciale, il leggendario \"Bejelit scarlatto\" di cui \u00e8 entrato in possesso Grifis, che d\u00e0 la facolt\u00e0 di diventare membro integrante della stessa Mano di Dio, luogotenenti (come affermato dal loro capo Boid) dell'unico vero Dio non creato dagli uomini.\nIl Cavaliere del Teschio \u00e8 alla ricerca dei Bejelit, come \u00e8 possibile vedere nella cerimonia di reincarnazione di Grifis, durante la quale questo personaggio mangia letteralmente uno di questi oggetti. In seguito viene mostrato il perch\u00e9 di questa ricerca: ingoiando la lama della sua spada (o almeno pare che venga ingoiata) egli le conferisce il potere di aprire un varco tra gli strati della coscienza, dominio del Dio degli Abissi e dei suoi cinque luogotenenti. La spada si ricopre della carne dei Bejelit, compresi nasi, bocche e occhi, pur mantenendo la sua forma.\nL\u2019adattamento corretto del nome Bejelit \u00e8 molto probabilmente Beherit, parola in siriaco che significa Satana.\nArmatura del Berserker.\nL'armatura del Berserker \u00e8 una corazza magica creata dai nani, in apparenza un'armatura nera che copre quasi tutto il corpo. Questo artefatto ha la capacit\u00e0 di sbloccare totalmente i limiti imposti del corpo umano, inibendo totalmente la paura, il dolore e la fatica subiti dall'utilizzatore.\nInoltre possiede la capacit\u00e0 di \"riparare\" le ossa rotte infilzandole con degli spuntoni di ferro provenienti dall'armatura stessa, e nonostante l'indossatore non senta il dolore di tale processo, rischia in ogni caso di morire dissanguato se le fratture aumentano. In ogni caso, l'utilizzatore dell'armatura berserker continuer\u00e0 a combattere fino a quando anche l'ultima goccia di sangue non \u00e8 uscita dal corpo e l'ultimo osso non \u00e8 completamente rotto.\nQuando indossata, l'armatura emana una forte influenza negativa sull'indossatore, portandolo a combattere in modo quasi autodistruttivo, spinto quasi come una bestia assetata di sangue, offuscandone la capacit\u00e0 di distinguere amici e nemici e rendendolo insensibile alla ferite che subisce, ma \u00e8 possibile mitigare questa influenza attraverso la magia, come fa Shilke con Gatsu.\nL'armatura muta aspetto a seconda dell'utilizzatore, rivelandone la \"vera forma\". Per esempio, nel caso di Gatsu l'elmo assume una forma simile a quella di un lupo mostruoso, lo stesso che appare nei suoi sogni, mentre quando l'armatura viene presentata, l'elmo ha una forma simile ad un cranio umano, ci\u00f2 perch\u00e9 il Cavaliere del teschio era il precedente possessore dell'armatura.\nCon il proseguire degli eventi della storia, si scopre infine che l'armatura \u00e8 una sorta di guscio che permette alla parte oscura di un individuo di emergere completamente. In questo caso con Gatsu, il mostro oscuro che alberga in lui \u00e8 di un mostruoso lupo demoniaco, che col progredire del tempo si fa sempre pi\u00f9 forte, riuscendo ad impedire a Shilke di controllarlo.\nAmmazzadraghi.\nIl famoso spadone \"(Dragon Slayer\") che usa Gatsu per uccidere gli Apostoli. Le sue imponenti dimensioni la rendono sia un'arma che uno scudo allo stesso tempo. Molti che hanno visto Gatsu usarla ritengono che una simile arma sia impossibile da usare per un comune essere umano. Gatsu infatti \u00e8 stato capace di brandirla con una mano sola per i continui estenuanti allenamenti fatti nel corso della propria vita. Col proseguire della storia la spada acquisisce infine capacit\u00e0 sovrannaturali per essere stata costantemente bagnata nel sangue di esseri non umani. La streghetta Shilke nel vederla nota un'aura oscura avvolgerla, e il Cavaliere del Teschio afferma che la spada \u00e8 imbevuta del rancore e della rabbia dei morti. Infatti, dopo aver massacrato centinaia e centinaia di demoni, la spada esiste anche sul piano astrale, e quindi \u00e8 potenzialmente in grado di ferire ogni essere non terreno. La spada fu forgiata tempo addietro dal famoso fabbro Godor, su richiesta di un re, che pretendeva un'arma che fosse in grado di uccidere un Drago. Nonostante il pesante compito, Godor riusc\u00ec nell'impresa, ma di seguito la spada venne dimenticata in un angolo della forgia, in quanto impossibile non solo da usare ma anche da sollevare. Gatsu dopo essere sopravvissuto all'Eclissi venne successivamente attaccato da un Apostolo che fiut\u00f2 il suo marchio. Trovando la spada se ne serv\u00ec infine per ucciderlo.\nCon una lunghezza di pi\u00f9 di due metri, Ammazzadraghi pu\u00f2 tagliare senza alcuno sforzo qualsiasi uomo o cavallo, non importa quanto corazzato. Perfino i demoni e gli Apostoli possono venire facilmente uccisi da un fendente di questa spada titanica. Inoltre si \u00e8 dimostrata in grado di distruggere persino colonne portanti. Virtualmente pare non esistere nulla che non possa essere distrutto da quest'arma.\nBejelit Artificiale.\n\u00c8 un gigantesco Bejelit creato fondendo insieme svariati Apostoli. L'imperatore Ganishuka, riusci a catturare alcuni Apostoli, e con l'aiuto dell'alchimia e della magia nera dei suoi stregoni li fuse insieme tenendoli in vita collegandoli a dei tubi. L'imperatore se ne serve principalmente per creare le sue truppe demoniache immergendovi un individuo. Il Bejelit artificiale che \u00e8 collegato nella zona pi\u00f9 profonda del mondo degli spiriti contamina col male il malcapitato rendendolo un mostro demoniaco privo di ogni umanit\u00e0. Vi vengono principalmente immerse donne incinte il cui bambino nel grembo viene contaminato tramutandosi in un orco sanguinario che va ad infoltire le truppe demoniache. L'imperatore Ganishuka, comprendendo di quanto Grifis gli sia superiore, si serve infine del Bejelit artificiale per superare la sua condizione di Apostolo, rinascendo per una seconda volta diventando un gigantesco demone tentacolato munito di molte facce sputafuoco.\nInfluenze.\nPer stessa ammissione dell'autore, film come L'amore e il sangue di Paul Verhoeven, Ladyhawke di Richard Donner e Hellraiser di Clive Barker oltre alla saga di romanzi giapponese Guin Saga sono stati essenziali per ricreare la sua cupa e drammatica visione di un Medioevo realistico permeato di elementi fantasy. Va anche notato che le similitudini tra Gatsu e Ash, il protagonista della serie La casa (\"Evil Dead\"), sono del tutto casuali, in quanto Miura non aveva ancora visionato, all'epoca della realizzazione del primo \"tank\u014dbon\", le pellicole di Sam Raimi.\nPer quanto riguarda il suo stile grafico, Miura utilizza come suo punto di riferimento il maestro G\u014d Nagai, ricreando lo stesso tratto nevrotico, cercando addirittura di renderlo pi\u00f9 energico ed elegante. Negli ultimi capitoli usciti in Giappone, Miura ha anche riprodotto alcuni spezzoni dell'inferno dei quadri del pittore olandese Hieronymus Bosch.\nMedia.\nManga.\n\"Berserk - The Prototype\".\nIl primo lavoro di Miura su quello che sarebbe diventato \"Berserk\" risale al 1988 ed \u00e8 un \"one-shot\" di 48 pagine intitolato \"Berserk - The Prototype\". Gi\u00e0 da questo prototipo, traspare l'interesse di Miura per la mitologia induista, che sar\u00e0 presente anche nel manga serializzato. Il capitolo tratta le vicende di Gatsu, un antesignano del protagonista di \"Berserk\". In un villaggio sperduto tra le montagne, un uomo salva una giovane ragazza di nome Frika da alcuni assalitori e accetta di riportarla a casa in cambio di cibo. I compaesani della ragazza gli chiedono di uccidere il malvagio Vlad l'impalatore, granduca del loro Paese, impazzito dopo la fine della guerra, ma Gatsu rifiuta. Tuttavia Gatsu si accorge che Frika viene condotta al castello di Vlad e decide di seguirla per salvarla. Giunto a confrontarsi con Vlad, Gatsu scopre la natura non umana del suo avversario, ma lo sconfigge comunque. Sul punto di morte, Vlad osserva che sul petto di Gatsu \u00e8 impresso il marchio dei sacrificati a Varna, il Dio supremo dell'Oscurit\u00e0. Infine Gatsu riaccompagna a casa Frika e riprende il suo viaggio per vendicare la madre morta.\nL'opera venne scritta dall'autore per il concorso della \"Scuola di Manga Comi\" della casa editrice Hakusensha. Soddisfatti del prodotto, gli editori gli proposero di serializzare la sua opera in quella che divenne la serie \"Berserk\". Il capitolo autoconclusivo \u00e8 stato in seguito pubblicato come bonus nel volume 14 della serie e associato all'arco narrativo dei \"Capitoli della Condanna.\"\n\"Berserk\".\nScritto e illustrato da Kentar\u014d Miura, \"Berserk\" ha debuttato il 25 agosto 1989 sulle pagine della rivista \"seinen\" \"Monthly Animal House\", che ha cambiato denominazione in \"Young Animal\" dal 1992. Fino al 2006 i nuovi capitoli sono stati pubblicati a cadenza bimensile ogni secondo e quarto venerd\u00ec del mese. In seguito la pubblicazione si \u00e8 fatta irregolare, con frequenti pause e interruzioni da parte di Miura. A luglio 2015 la serie \u00e8 ripresa a cadenza mensile, salvo incappare in nuove interruzioni, l'ultima delle quali nella seconda met\u00e0 del 2017. I capitoli sono periodicamente raccolti in volumi \"tank\u014dbon\" editi da Hakusensha sotto l'etichetta Jet Comics. Essi sono pubblicati dal 26 novembre 1990 inizialmente a cadenza semestrale e successivamente in modo irregolare. Il 6 maggio 2021 Miura \u00e8 deceduto, lasciando il manga incompiuto; la casa editrice ha dichiarato che non \u00e8 stata ancora presa una decisione definitiva sulla prosecuzione o meno dell'opera.\nIl manga \u00e8 stato tradotto ed esportato in vari Paesi nel mondo. \u00c8 pubblicato in Francia e nei Paesi Bassi da Gl\u00e9nat; in Brasile, Germania, Messico e Spagna da Panini Comics; in Nord America da Dark Horse Comics; in Corea del Sud da Daiwon; e a Taiwan da Tong Li Publishing.\nIn Italia \"Berserk\" \u00e8 pubblicato dall'etichetta Planet Manga di Panini Comics a partire da agosto 1996 in volumetti corrispondenti a met\u00e0 degli originali giapponesi. Secondo una pratica diffusa all'epoca della pubblicazione, l'editore ha ribaltato le tavole per rendere il fumetto leggibile da sinistra a destra, facendo s\u00ec che nell'edizione italiana ogni cosa risulti specchiata rispetto all'originale: Gatsu perde cos\u00ec il braccio destro e l'occhio sinistro, costringendo tra le altre cose a modificare il titolo del capitolo 87 in \"L'immagine persistente dell'occhio sinistro\". Le ristampe \"Berserk Collection\" e \"Serie nera\" mantengono il formato specchiato, mentre l'edizione \"Maximum Berserk\" preserva il senso di lettura originale in volumi che comprendono un \"tank\u014dbon\" e mezzo.\nAnime.\nPrima serie televisiva.\nUna serie televisiva anime, intitolata e composta da 25 episodi di 25 minuti, \u00e8 stata trasmessa in Giappone dalla Nippon Television dal 7 ottobre 1997 al 31 marzo 1998. La produzione \u00e8 della VAP, con animazioni della Oriental Light and Magic; la regia \u00e8 di Naohiko Takahashi, il character design di Yoshihiko Umakoshi e le musiche di Susumu Hirasawa. La sigla di apertura utilizzata \u00e8 \"Tell me Why\", dei Penpals e la sigla di chiusura \"Waiting so long\" dei Silver Fins.\nLa serie televisiva ripercorre gli archi narrativi del Guerriero Nero e de L'et\u00e0 dell'oro fino all'Eclissi, ma si differenzia dal manga in numerosi particolari: la rimozione di alcune scene, come l'infanzia di Gatsu o le sequenze pi\u00f9 violente e brutali, e l'assenza di alcuni personaggi, come l'elfo Pak o il Cavaliere del Teschio. Le tematiche di amicizia e ambizione sono inoltre pi\u00f9 sviluppate rispetto agli aspetti soprannaturali e del fato.\nL'edizione italiana dell'anime \u00e8 stata curata da Yamato Video, che ne ha affidato il doppiaggio alla Merak Film. La serie \u00e8 stata trasmessa da Mediaset su Italia 1 tra dicembre 2001 e aprile 2002, in collocazione notturna e in seguito \u00e8 stata raccolta in 13 videocassette e poi in cinque DVD da Yamato Video. I nomi ufficiali inglesi sono stati utilizzati al posto delle loro traslitterazione italiane, generando delle differenze rispetto all'edizione Panini Comics del manga, ad esempio (Gatsu) diventa Guts, mentre (Grifis) diventa Griffith, considerando come la trascrizione giapponese del gruppo th.\nTrilogia cinematografica.\nCon l'uscita del volume 35 \u00e8 stata annunciata la produzione di un nuovo anime, consistente in una serie di tre film, realizzati da Studio 4\u00b0C in CGI e motion capture, per la regia di Toshiyuki Kubooka.\nIl primo lungometraggio \u00e8 uscito nelle sale giapponesi il 4 febbraio 2012 con il titolo come il primo di una trilogia che adatta l'arco de L'et\u00e0 dell'oro. Il secondo, , \u00e8 uscito il 23 giugno nelle sale cinematografiche giapponesi, ed \u00e8 incentrato sullo scontro tra le Midlands e Tuder. L'ultimo film della trilogia, , \u00e8 uscito il 1\u00ba febbraio 2013 in Giappone. Questo capitolo mostra la liberazione di Grifis dalle segrete, in cui era stato rinchiuso dopo essere stato accusato dal re di tradimento per averlo sorpreso con la principessa, fino alla fine dell'Eclissi e l'inizio del viaggio di Gatsu per trovare la sua vendetta.\nTutti i tre film sono stati distribuiti dalla Warner Bros. e pubblicati in italiano in DVD e Blu-ray da Yamato Video.\nSeconda serie televisiva.\nUna nuova serie televisiva anime \u00e8 stata annunciata su \"Young Animal\" il 22 dicembre 2015. Intitolata semplicemente \"Berserk\", \u00e8 stata realizzata dagli studi Liden Films, Gemba e Millepensee, per la regia di Shin Itakagi e la supervisione dello stesso Kentar\u014d Miura. Rispetto alla prima serie televisiva e ai tre film, con i quali condivide solo le musiche di Shir\u014d Sagisu e il cast dei doppiatori giapponesi, la serie \u00e8 stata realizzata quasi interamente in animazione digitale.\nLa storia riprende da dove si erano fermate la prima serie TV e i tre film, quindi con l'intento di mostrare per la prima volta in animazione tutte le vicende che vanno oltre l'Eclissi. Una prima stagione di 12 episodi, che ha adattato l'arco del Guerriero Nero e i capitoli della condanna, \u00e8 andata in onda su WOWOW dal 1\u00ba luglio 2016. Una seconda stagione di 12 episodi, adattamento della prima parte dei capitoli del falco del regno millenario, \u00e8 andata in onda dal 7 aprile 2017. Entrambe sono state trasmesse in simulcast su Crunchyroll sottotitolate in diverse lingue tra cui l'italiano.\nColonna sonora.\n\"Ash Crow - Susumu Hirasawa\" Soundtracks for BERSERK, \u00e8 una raccolta di canzoni composte per i media dal 1999-2016 pubblicata il 14 settembre 2016 da CHAOS UNION (TESLAKITE)\nAltro.\n\"Berserk Trading Card Game\" \u00e8 un gioco di carte collezionabili pubblicato in cinque edizioni, dal 2003 al 2006, da Konami con la supervisione ufficiale e le illustrazioni di Kentar\u014d Miura. Lo scopo del gioco \u00e8 conquistare almeno tre delle cinque citt\u00e0 o lasciare il nemico senza pi\u00f9 carte nel mazzo.\nNel 2018 \u00e8 stato pubblicato il romanzo \"Il cavaliere del drago di fuoco\", scritto da Makoto Fukami, gi\u00e0 collaboratore nell'anime 2016, illustrato da Kentar\u014d Miura e incentrato sul cavaliere Gurnbeld.\nAccoglienza.\n\"Berserk\" ha avuto un'accoglienza generalmente positiva. \nA luglio 2015, il manga ha venduto oltre 27 milioni di copie stampate in Giappone e 8 milioni all'estero. A gennaio 2016, il manga ha superato 40 milioni di copie in circolazione. Nel 2016, \"Berserk\" si \u00e8 classificato 38\u00b0 nella diciassettesima lista \"Book of the Year\" della rivista \"Da Vinci\". I volumi di \"Berserk\" hanno superato le classifiche manga giapponesi, con il volume 40 che ha debuttato come il manga pi\u00f9 venduto nella settimana della sua uscita.\nNel 2018, il manga ha raggiunto i 40 milioni di copie vendute a livello globale. Nel settembre dello stesso anno, \u00e8 stato reso noto che \"Berserk\" \u00e8 il prodotto pi\u00f9 venduto di tutti i tempi dell'editore statunitense Dark Horse Comics con oltre 2 milioni di copie vendute.\nIl capitolo del prototipo del 1988 ha vinto il 2\u00ba posto al 7\u00ba premio \"ComiComi's\" Manga-School. \"Berserk\" ha vinto l'Award for Excellence alla sesta edizione del premio culturale Osamu Tezuka nel 2002.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Berserk\" si \u00e8 classificata al 91\u00ba posto.\nCollegamenti esterni.\nManga\nAnime (1997)\nAnime (2016)"}
{"id": "45335", "revid": "124632432", "url": "https://it.wikipedia.org/wiki?curid=45335", "title": "NBA Coach of the Year Award", "text": "L'NBA Coach of the Year Award \u00e8 il premio conferito dalla lega americana al miglior allenatore della stagione. Il trofeo consegnato al vincitore \u00e8 intitolato a Red Auerbach."}
{"id": "45336", "revid": "1788047", "url": "https://it.wikipedia.org/wiki?curid=45336", "title": "William Seward Burroughs (inventore)", "text": "Biografia.\nInizialmente lavor\u00f2 come impiegato di banca, ma lasci\u00f2 questo lavoro per dedicarsi alla realizzazione di una macchina addizionatrice scrivente in grado di semplificare realmente il lavoro di contabilit\u00e0 bancaria.\nLa sua addizionatrice non fu in assoluto la prima di questo tipo (cfr. Comptograph), ma fu la prima a cui arrise un effettivo successo commerciale (tanto che Burroughs viene spesso considerato come l'inventore di queste macchine e dello \"scontrino\" da esse prodotto). Per la produzione della sua invenzione fond\u00f2 nel 1886, con alcuni soci, la \"American Arithmometer Company\" (che nel 1904, in suo onore, sarebbe diventata la \"Burroughs Adding Machine Company\"). La Burroughs fu la prima ditta a raggiungere, nel 1927, un milione di calcolatrici prodotte. In seguito a fusioni ed acquisizioni la societ\u00e0 cambi\u00f2 pi\u00f9 volte la propria ragione sociale, fino ad essere inglobata nell'attuale Unisys insieme ad altri storici marchi americani.\nL'effettiva data di nascita di Burroughs \u00e8 incerta, in quanto, secondo alcune fonti nacque nel 1855, secondo altre nel 1857.\nMor\u00ec a Citronelle (Alabama) e venne sepolto al \"Bellefontaine Cemetery\" di Saint Louis.\nIl nipote e il pronipote (che avevano esattamente lo stesso nome) furono due noti scrittori."}
{"id": "45337", "revid": "287204", "url": "https://it.wikipedia.org/wiki?curid=45337", "title": "William Seward Burroughs (disambigua)", "text": ""}
{"id": "45338", "revid": "2116773", "url": "https://it.wikipedia.org/wiki?curid=45338", "title": "NBA Sixth Man of the Year Award", "text": "L'NBA Sixth Man of the Year Award \u00e8 il premio conferito dalla National Basketball Association al miglior giocatore che, partendo dalla panchina (da cui \"sesto uomo\") \u00e8 riuscito a dare un maggiore contributo alla squadra. Il vincitore viene eletto da una giuria di giornalisti di basket.\nFu istituito nella stagione 1982-1983."}
{"id": "45339", "revid": "121185348", "url": "https://it.wikipedia.org/wiki?curid=45339", "title": "NBA Defensive Player of the Year Award", "text": "L'NBA Defensive Player of the Year Award \u00e8 il premio assegnato al miglior difensore della lega.\nStatistiche.\nAccoppiate con altri premi NBA.\nGli unici giocatori ad essersi aggiudicati il titolo di miglior difensore e quello di MVP nello stesso anno sono Michael Jordan (stagione 1987-1988, nella quale fu anche il miglior realizzatore) , Hakeem Olajuwon (stagione 1993-1994, nella quale fu anche MVP delle finali) e Giannis Antetokounmpo (stagione 2019-2020)"}
{"id": "45343", "revid": "110157", "url": "https://it.wikipedia.org/wiki?curid=45343", "title": "Problema di Brocard", "text": "In teoria dei numeri, il problema di Brocard chiede di trovare per quali interi \"n\", l'espressione \"n\"! + 1 \u00e8 un quadrato perfetto; si congettura che ci\u00f2 avvenga solo per \"n\" uguale a 4, 5 o 7. In altre parole, non \u00e8 noto se esistano altre soluzioni (\"n\", \"m\") dell'equazione diofantea\na parte le coppie (4, 5), (5, 11) e (7, 71). Queste coppie vengono chiamate numeri di Brown.\nIl problema fu posto per la prima volta da Henri Brocard nel 1876, e indipendentemente, nel 1913, da Srinivasa Ramanujan. Nel 1906 A. G\u00e9rardin dimostr\u00f2 che, se esistono soluzioni per \"m\" &gt; 71, allora \"m\" ha almeno 20 cifre. Nel 1935 H. Gupta afferm\u00f2 che non vi fossero soluzioni per \"n\" \u2264 63 oltre a quelle gi\u00e0 note.\nNel 1993 M. Overholt dimostr\u00f2 che, se la forma debole della congettura di Szpiro \u00e8 vera, allora esistono solo un numero finito di soluzioni dell'equazione.\nNel 1986 Wells verific\u00f2 che non ci sono soluzioni per \"n\" \u2264 107, e nel 2000 Bruce Berndt e William Galway hanno esteso questo risultato ad \"n\" \u2264 109.\nGeneralizzazione.\n\u00c8 naturale generalizzare il problema, e, fissato un intero positivo \"k\", chiedersi quante e quali siano le soluzioni dell'equazione\nA. Dabrowski dimostr\u00f2 che le soluzioni sono finite se \"k\" non \u00e8 un quadrato perfetto. Inoltre, assumendo la forma debole della congettura di Szpiro, dimostr\u00f2 che le soluzioni sono in numero finito anche se \"k\" \u00e8 un quadrato perfetto."}
{"id": "45346", "revid": "536103", "url": "https://it.wikipedia.org/wiki?curid=45346", "title": "Hirohiko Araki", "text": "Ha fatto il suo debutto nel 1980 con lo \"one-shot\" \"Buso Poker\", firmato come , e ha cominciato la carriera artistica con le storie brevi \"Magical B.T.\", \"Gorgeous Irene\" e \"Baoh\". Araki \u00e8 conosciuto principalmente per la sua longeva serie \"Le bizzarre avventure di JoJo\", pubblicata su \"Weekly Sh\u014dnen Jump\" a partire dal 1987, che ha venduto pi\u00f9 di 100 milioni di copie nel solo Giappone. La storia \u00e8 piena di riferimenti alla musica rock e all'Italia, due passioni di cui l'autore non ha mai fatto mistero.\nBiografia.\nInfanzia e giovent\u00f9.\nAraki \u00e8 nato e cresciuto a Sendai, insieme ai suoi genitori e alle sorelle gemelle minori. Ha imputato alle scocciature della sorella il motivo per il quale passava spesso tempo da solo nella sua stanza a leggere manga. Ha citato \"Ai to makoto\" di Ikki Kajiwara come il suo preferito e l'ammirazione per gli \"artbook\" di suo padre come il motivo che lo spinse a disegnare manga. \u00c8 stato particolarmente influenzato dal pittore francese Paul Gauguin. Dopo che un amico gli fece i complimenti per le sue creazioni, cominci\u00f2 a disegnare manga ad insaputa dei suoi genitori. Present\u00f2 quindi il suo primo lavoro ad una rivista durante il suo primo anno di scuola superiore. Tutte le sue bozze vennero rifiutate, mentre altri artisti della sua et\u00e0 o pi\u00f9 giovani debuttavano con successo. Decise quindi di recarsi personalmente agli uffici degli editori a Tokyo, per capire il motivo del suo insuccesso, portandosi dietro un manga a cui aveva lavorato tutta la notte. L'editore della Sh\u016beisha che incontr\u00f2 critic\u00f2 il suo lavoro, ma disse che aveva potenziale e gli sugger\u00ec di rifinirlo in vista dell'imminente Premio Tezuka. Abbandonata l'universit\u00e0 prima di essersi laureato, nel 1980 present\u00f2 infine lo \"one-shot\" \"Buso Poker\", ambientato nel far west, che ottenne un riconoscimento al Premio Tezuka di quell'anno.\nDebutto e \"Le bizzarre avventure di JoJo\".\nLa sua prima opera serializzata fu \"Magical B.T.\", pubblicata in sei capitoli su \"Weekly Sh\u014dnen Jump\" dal 1982 al 1983, su di un giovane mago che risolve misteri. Ma la prima serie a mostrare il livello di violenza che sar\u00e0 poi la caratteristica di tutte le sue opere fu, nel 1984, \"Baoh\". Narra la storia di un uomo che viene infettato da un parassita per conto di un'organizzazione criminale; ottenendo cos\u00ec dei super poteri che poi utilizza per combattere il gruppo. Con \"Gorgeous Irene\", nel 1985, svilupp\u00f2 il suo personalissimo stile artistico, fatto di personaggi robusti e muscolosi e caratterizzato da uno stile appariscente e sgargiante.\nLa sua serie successiva, pubblicata a partire dal 1987 con il titolo di \"Le bizzarre avventure di JoJo\", sarebbe diventata la sua \"opera magna\". La storia \u00e8 ambientata nell'Inghilterra di fine ottocento e segue le avventure di Jonathan Joestar (soprannominato \"JoJo\") e del suo fratello adottivo, Dio Brando, che avr\u00e0 l'intenzione di uccidere il loro padre per ottenere la ricca eredit\u00e0. Determinato a proteggere il genitore, Jojo apprende la tecnica di combattimento delle \"onde concentriche\", contrastando Dio, entrato in possesso di un'antica maschera di pietra in grado di tramutarlo in vampiro. Gli archi narrativi successivi di \"JoJo\" si incentrano su diversi discendenti della famiglia Joestar, e sono ambientati in epoche e luoghi diversi. La terza parte, \"Stardust Crusaders\", che sarebbe diventata la pi\u00f9 popolare e apprezzata, abbandona la storia di vampiri e introduce le abilit\u00e0 conosciute come Stand, che rimarranno un marchio di fabbrica per tutta la durata della serie.\nFama internazionale e altri lavori.\nNel 2009 Araki \u00e8 stato uno dei cinque artisti internazionali selezionati dal Museo del Louvre per rappresentare la variet\u00e0 artistica nel settore dei fumetti. Per l'occasione cre\u00f2 l'opera \"Rohan au Louvre\", con protagonista Rohan Kishibe della serie di \"JoJo\" ed ambientata proprio al Louvre, le cui tavole sono state esposte dal 19 gennaio al 13 aprile all'interno della mostra \"Le Louvre invite la bande dessin\u00e9e\" (\"Il Louvre invita il fumetto\"). L'anno successivo il manga \u00e8 apparso in Giappone sulla rivista \"Ultra Jump\", mentre nel 2012 \u00e8 stato pubblicato in Italia da 001 Edizioni.\nDal 17 settembre al 6 ottobre 2011 il negozio Gucci di Shinjuku ha ospitato l'esposizione \"Gucci x Hirohiko Araki x Spur 'Kishibe Rohan Gucci e Iku' Exposition\", una collaborazione tra la casa di moda italiana, l'autore giapponese e la rivista di moda di Sh\u016beisha \"Spur\". La mostra celebrava i novant'anni di attivit\u00e0 della Gucci e ha presentato diverse tavole di Araki, incluse illustrazioni di pezzi della collezione autunno/inverno 2011-2012 e le pagine del manga \"one-shot\" \"Kishibe Rohan Gucci e Iku\", realizzato dall'artista per l'edizione di ottobre della rivista \"Spur\". Un'ulteriore \"spin-off\" di \"JoJo\" realizzato da Araki, \"Jolyne, Gucci de tobu\", \u00e8 apparso su \"Spur\" nell'edizione di febbraio 2013.\nPer aumentare la consapevolezza dell'opera di ricostruzione in atto nel sito UNESCO di Hiraizumi, danneggiato dal terremoto e maremoto del T\u014dhoku del 2011, Araki ha realizzato dei disegni dei siti e dei monumenti protetti. Una mostra intitolata \"Hirohiko Araki JoJo Exhibition\" \u00e8 stata inaugurata nella citt\u00e0 natale di Araki, Sendai, nel luglio 2012, per celebrare i 25 anni di pubblicazione de \"Le bizzarre avventure di JoJo\", ed \u00e8 stata poi spostata a Tokyo a ottobre."}
{"id": "45382", "revid": "287204", "url": "https://it.wikipedia.org/wiki?curid=45382", "title": "Ivan V di Russia", "text": "Biografia.\nUna successione incerta.\nIvan era il secondo figlio maschio dello zar Alessio I e della sua prima moglie Marija Il'ini\u010dna Miloslavskaja.\nDopo il decesso del fratello pi\u00f9 anziano, lo zar F\u00ebdor III, Ivan gli succedette sul trono. Essendo egli un minorato mentale ed affetto da salute cagionevole, la Duma dei boiari decise dietro suggerimento del patriarca di Mosca Gioacchino di nominare reggente il decenne fratellastro Pietro, il che condusse a contestazioni per il trono.\nLe cause sono da ricercare nei due matrimoni del padre di Ivan, lo zar Alessio I, poich\u00e9 la famiglia della prima moglie Maria Miloslavskaja, madre di Ivan, e quella della seconda Natal'ja Kirillovna Nary\u0161kina, madre di Pietro, si combattevano con tutti i mezzi per assicurare la successione al trono al proprio discendente. Giuridicamente nulla ostava all'ascesa al trono di Ivan, mancando una legge o una consuetudine sulle successioni da poter applicare al caso.\nGli Strelizi.\nGi\u00e0 intorno al 1540 la fedelt\u00e0 allo zar degli Strelizi era stata messa alla prova. Essi si consideravano uno speciale corpo di tiratori dello zar. Tuttavia, nel loro modo di agire, non andavano molto per il sottile, ed avevano fama di essere ubriaconi e sensibili alla corruzione.\nNella vicenda della successione al trono essi si schierarono dalla parte di Sof'ja, la sorella di Ivan. Inizi\u00f2 cos\u00ec una brutale e sanguinosa azione di pulizia e in occasione della rivoluzione moscovita del maggio 1682 furono giustiziati dagli Strelizi circa settanta appartenenti alle famiglie del partito avverso, in un bagno di sangue.\nUn compromesso per la successione al trono.\nA seguito della rivolta dei parenti di Ivan, specialmente dei seguaci dei Miloslavskij, condotta dalla sorella di Ivan e di Pietro, Sof'ja Alekseevna Romanova, contro la scelta di Pietro come zar, la Duma dei boiari defin\u00ec Ivan come primo zar e Pietro come secondo mentre la sorella Sof'ja fu nominata reggente. Ivan e Pietro furono incoronati insieme il 25 luglio 1682.\nMa Ivan, a causa delle sue condizioni di salute fisica e mentale non ebbe alcun ruolo nel governo reale del paese, che spett\u00f2 inizialmente a Sofia e poi al fratello Pietro che le succedette.\nMatrimonio e figli.\nIvan spos\u00f2 nel 1684 Praskovia Feodorovna Saltykova (1664\u20131723) che gli diede cinque figlie:"}
{"id": "45391", "revid": "3732", "url": "https://it.wikipedia.org/wiki?curid=45391", "title": "Roberto Busa", "text": "A detta di Thomas Nelson Winter \u00e8 stato un pioniere nell'uso dell'informatica applicata alla linguistica (disciplina nota oggi col nome di Linguistica Computazionale). Ha realizzato l'\u00abIndex Thomisticus\u00bb, lemmatizzazione dell'opera omnia di Tommaso d'Aquino e dei testi a lui pi\u00f9 strettamente collegati.\nBiografia.\nSecondo di cinque figli, frequenta il liceo a Belluno e nel 1928 entra nel locale seminario, compagno di Albino Luciani, futuro papa Giovanni Paolo I. Nel 1933 entra nella Compagnia di Ges\u00f9. Si dedicher\u00e0 per tredici anni agli studi linguistici (1933-1946), imparando latino, greco, ebraico, francese, inglese, spagnolo e tedesco. Nel 1937 consegue la licenza in filosofia, seguita da quella in teologia (1941).\nIl 31 maggio 1940 viene ordinato sacerdote, appena dieci giorni prima dell'ingresso dell'Italia nella Seconda guerra mondiale. Busa \u00e8 destinato a diventare un cappellano militare, ma il Provinciale lo sceglie per il servizio culturale. Per tutta la durata della guerra rimane all'Universit\u00e0 Gregoriana, dove \u00e8 assegnatario di una libera docenza. Lavora a una tesi sulla dottrina della \"presenza\" in San Tommaso. Esamina tutta l'opera del santo aquinate, quantificabile in circa nove milioni di parole.\nNel 1946 consegue la laurea in filosofia alla Pontificia Universit\u00e0 Gregoriana con una tesi intitolata \"La terminologia tomistica dell'interiorit\u00e0\" (pubblicata nel 1949). Professore ordinario di ontologia, teodicea e metodologia scientifica, per qualche anno \u00e8 anche bibliotecario all'Aloisianum di Gallarate.\nHa insegnato alla Pontificia Universit\u00e0 Gregoriana di Roma, all'Aloisianum di Gallarate, all'Universit\u00e0 Cattolica del Sacro Cuore di Milano.\nMuore il 9 agosto 2011 all'et\u00e0 di 97 anni. \u00c8 sepolto nel cimitero di Crenna, un rione di Gallarate.\nL'\"Index Thomisticus\".\nNel 1946, durante la stesura della tesi di laurea all'Universit\u00e0 Gregoriana, matura l'idea di una verifica puntuale e integrale del lessico di Tommaso d'Aquino. Lo spunto della vastissima ricerca viene dall'osservazione di un particolare: in San Tommaso il concetto di \"interiorit\u00e0\" \u00e8 presente nella forma \"essere in\"; tuttavia \u00able ricorrenze della particella \"in\" non erano reperibili in alcuna delle concordanze dedicate alle opere del teologo aquinate all'epoca disponibili\u00bb.\nPadre Busa decide di ricominciare da capo il suo lavoro e scrive a mano 10.000 schede. Poi si rende conto che il compito era improbo ed inizia a cercare macchine automatiche in grado di svolgere l'analisi dei lemmi. Tra i vari istituti cui si rivolse, vi fu l'IBM di New York. Nel 1949 conobbe il presidente Thomas Watson e lo convinse a mettergli a disposizioni i calcolatori (macchine a schede perforate) con cui realizzare il suo progetto. Allestisce a Gallarate un laboratorio ed inizia l'esame parola per parola di tutti i testi di San Tommaso. Il lavoro consisteva nell'analisi lessicografica dei quasi nove milioni di parole che costituiscono l'opera omnia di San Tommaso d'Aquino, pi\u00f9 due milioni di parole di altri autori latini. Padre Busa crea il metodo, la terminologia e le procedure.\nIn quel periodo gli unici supporti di registrazione sono le schede perforate: padre Busa calcol\u00f2 che avrebbe dovuto stampare 12 milioni di schede. Calcol\u00f2 lo spazio che avrebbe occupato lo schedario: 90 metri di facciata, 1,20 m di altezza, 1 m di profondit\u00e0 per un peso di circa 500 tonnellate. Quando arriva a met\u00e0 del lavoro (6 milioni di schede) appaiono i nastri magnetici. Padre Busa sperimenta subito questa nuova soluzione tecnologica passando dalle schede perforate ai nastri magnetici (1800 pezzi per una lunghezza complessiva di circa 1500\u00a0km).\nNel 1980, al termine di un lavoro durato trent'anni, completa l'edizione a stampa dell'\"Index Thomisticus\" in 56 volumi, per quasi 70.000 pagine e 11 milioni di parole. Anche per questa operazione padre Busa utilizza l'informatica: l'IBM gli ha messo a disposizione un computer per applicazioni scientifiche \"360/44\" ed una stampante laser 2686 (prototipo che poi non ebbe diffusione commerciale). I volumi sono stampati dai nastri magnetici mediante la fotocomposizione computerizzata. L'\"Index Thomisticus\" \u00e8 la prima grande opera editoriale ad essere stampata con la nuova tecnologia; per questo merita di essere ricordata nella storia dell'editoria.\nNel corso degli anni ottanta apparvero sul mercato i cd-rom. L'opera di padre Busa consisteva di un miliardo e 630 milioni di bytes. Quindi sarebbero stati necessari tre cd-rom per racchiudere l'opera. Utilizzando opportuni algoritmi di compressione, l'Index Thomisticus fu contenuto in un solo cd-rom. Nel 1989, con l'aiuto di Piero Slocovich, padre Busa riesce ad ottenere una versione dell'Index sotto forma di ipertesto consultabile interattivamente.\nNel 2005 l'opera ha fatto il suo debutto sul web. Tale versione \u00e8 stata sponsorizzata dalla \"Fundaci\u00f3n Tom\u00e1s de Aquino\" e dall'Associazione per la Computerizzazione delle Analisi Ermeneutiche Lessicologiche (CAEL). La progettazione \u00e8 stata affidata a E. Alarc\u00f3n e ad E. Bernot, che hanno lavorato in collaborazione con padre Busa.\nIl \u00abPremio Busa\u00bb.\nNel 1998 la Association for Literary and Linguistic Computing (ALLC) e la Association for Computers in the Humanities (ACH)\nhanno istituito il \"Premio Busa\" (\"Busa Award\") che premia chi si \u00e8 distinto nel campo dell'informatica umanistica.\nGli ultimi progetti.\nBusa \u00e8 stato insegnante alla Pontificia Universit\u00e0 Gregoriana di Roma alla facolt\u00e0 di Filosofia dell'Aloisianum di Gallarate, all'Universit\u00e0 Cattolica del Sacro Cuore di Milano.\nNegli ultimi anni ha lavorato al progetto del Lessico Tomistico Biculturale (LTB) col proposito di interpretare i concetti in latino di Tommaso d'Aquino nei termini della cultura contemporanea. In parallelo con il progetto LTB, Padre Busa stava promuovendo la ripresa, su una base concettuale differente da quella in uso negli anni '60, delle traduzioni automatiche da una lingua all'altra, con il metodo delle Lingue Disciplinate (LD) con l'obiettivo di rendere praticabile la traduzione automatica di testi (ad esempio, libri di testo) che siano scritti in un sottoassieme \"disciplinato\" di una lingua, in maniera automatica, da una lingua all'altra.\nTelematica e Social Network. Per iniziativa di Francesca Bruni (Art Valley) \u00e8 stato avviato un dibattito in un gruppo su Facebook, (intitolato Padre Roberto Busa S.J.) a cui hanno aderito numerosi studiosi e docenti di universit\u00e0 americane, italiane, tedesche, norvegesi, danesi, olandesi. Gli oltre 100 aderenti provenienti da vari continenti hanno testimoniato della diffusione dell'opera di Busa."}
{"id": "45397", "revid": "124985038", "url": "https://it.wikipedia.org/wiki?curid=45397", "title": "Ce", "text": ""}
{"id": "45404", "revid": "125284058", "url": "https://it.wikipedia.org/wiki?curid=45404", "title": "Colonie nell'antichit\u00e0", "text": "Le colonie nell'antichit\u00e0 erano citt\u00e0-stato fondate da una citt\u00e0 madre (la \"metropoli\"). Il legame tra la colonia e la sua metropoli ha assunto forme specifiche nel tempo: pi\u00f9 in generale, nei casi di colonie fondate dagli antichi fenici, Cartagine, Roma, Alessandro Magno ed i suoi successori, rimase il legame con le rispettive metropoli, e furono utilizzate per l'espansione e la costruzione dell'impero; le colonie greche, invece, erano sovrane e autonome sin dal loro inizio, venivano spesso fondate per risolvere disordini sociali interni alla citt\u00e0 madre, ad esempio espellendo una parte della popolazione.\nColonie fenicie.\nI Fenici erano la maggior potenza commerciale nel Mar Mediterraneo nella prima parte del I millennio a.C.\nAvevano contatti commerciali in Egitto e in Grecia e fondarono colonie in Occidente fino alla moderna Spagna, a \"Gila\" (Cadice) e in seguito a \"Barchino\" (Barcellona).\nDa qui controllavano ogni commercio l'accesso all'Oceano Atlantico ed alle orrendi commerciali per la Britannia.\nLa pi\u00f9 famosa e potente delle colonie fenicie fu \"Kartagine\" (Cartagine), fondata da Tiro.\nCartagine stessa a sua volta fond\u00f2 numerose colonie nel Mar Mediterraneo occidentale, come \"Carthago nova\" (Cartagena), \"Hispalis\" (Siviglia), \"Mozia\" (Mothia), \"Lilibeo\" (Marsala).\nAltre citt\u00e0 fenicie in Italia furono \"Karalis\" (Cagliari) e \"Panormus\" (Palermo).\nColonie greche.\nNel VII secolo a.C. navi cariche di uomini, animali, aratri e oggetti di uso quotidiano lasciarono le coste greche e si diressero verso le coste del Mar Nero, su quelle iberiche, su quelle francesi e su quelle italiane.\nI motivi di questo fenomeno furono diversi:\nLa colonia greca (\"\") veniva fondata da gruppi di coloni, provenienti in genere da un'unica polis, che creavano una nuova entit\u00e0 politica completamente autonoma; essi s'imbarcavano verso la nuova terra sotto la guida di un aristocratico chiamato ecista ( oikist\u0113s), letteralmente \"fondatore\", che aveva consultato precedentemente l'oracolo di Delfi e che aveva anche l'incarico di dirigere le prime fasi della colonizzazione. Con la citt\u00e0 di partenza, detta metropoli, cio\u00e8 \"citt\u00e0 madre\", venivano mantenuti legami di culto e di lingua e a volte anche politici e militari.Una colonia greca sorgeva in genere vicino a un porto naturale, su un'altura che ne diventava l'acropoli ed era protetta da una cinta di mura; i coloni prendevano poi possesso delle terre circostanti, per coltivarle. I rapporti con le popolazioni circostanti erano in genere abbastanza buoni, anche per i numerosi vantaggi che tutta la zona traeva dalla fondazione.\nA partire dall'XI secolo a.C., i Greci iniziarono a fondare nuove citt\u00e0 dapprima dirigendosi verso oriente, sulle coste dell'Asia Minore e del Mar Nero, che costellarono di colonie; si ricordano almeno: \"Tanais\" (nell'attuale Russia, nei pressi di Rostov sul Don), \"Teodosia\" (ora Feodosia, in Ucraina), \"Olbia\" (ora Odessa, sempre in Ucraina), \"Trapezunta\" (ora Trebisonda, in Turchia), \"Tomis\" (ora Costanza, in Romania), \"Apollonia\" (Sozopol, in Bulgaria); nell'attuale costa turca dell'Egeo sorsero invece \"Smyrnai\" (Smirne), \"Ephesos\" (Efeso), \"Halikarnassos\" (Alicarnasso).\nIn un secondo momento, a partire dall'VIII secolo a.C., i Greci iniziarono a fondare citt\u00e0 anche ad occidente della loro patria. Famose e potenti colonie furono quelle dell'Italia meridionale, che costituirono la Magna Grecia, e quelle della Sicilia greca, grazie anche al clima favorevole alla coltivazione di grano, vite, ulivo; grazie ai loro commerci ed alle loro scuole artistiche e filosofiche, furono fari di civilt\u00e0 nel Mediterraneo.\nNella Magna Grecia (termine latino che traduce il greco \"Meg\u00e1le Hell\u00e1s\", ossia \"grande Grecia\") si ricordano: \"Parthenope\", poi \"Neapolis\" (Napoli), \"Kyme\" (Cuma), \"Poseidonia\" (Paestum), \"Hyele\", poi \"Elaia\" (Elea), \"Rhegion\" (Reggio Calabria), \"Lokroi Epizephyrioi\" (Locri Epizefiri), \"Kroton\" (Crotone), \"Sybaris\" (Sibari), \"Hipponion (Vibo Valentia)\" (Metaponto), \"Taras\" (Taranto).\nIn Sicilia i Greci fondarono invece, tra le altre: \"Zancles\", poi \"Messana\" (Messina), \"Katane\" (Catania), \"Leontinai\" (Lentini), \"Syraka\", poi \"Syracousai\" (Siracusa), \"Ghelas\" (Gela), \"Akragas\" (Agrigento) ed \"Himera\" (Termini Imerese). La colonia italiana pi\u00f9 antica fu quella di \"Pithekoussai\", nei pressi di Lacco Ameno nell'odierna isola di Ischia, mentre tra le pi\u00f9 recenti vi furono quelle delle isole Eolie. In Italia centrale e settentrionale sorgevano invece le colonie di \"Ank\u00f3n\" (Ancona) ed \"Adr\u00eca\" (Adria). Come si vede, la maggior parte delle antiche colonie greche d'Italia sono ancor oggi fiorenti citt\u00e0, spesso ancora legate ai traffici marittimi.\nNell'opposta sponda dell'Adriatico si ricordano, tra le altre, le colonie di \"Issa\" (Lissa) e \"Korkyra Melaina\" (Curzola), nell'attuale Croazia, e quelle di \"Lissos\" (Alessio), \"Epidamnos\" (Durazzo) ed \"Apollonia\" (Apollonia), nell'attuale Albania.\nNell'attuale Francia molto importanti erano le colonie di \"Massalia\" (Marsiglia) e \"Nikaia\" (Nizza); ad opera di \"Massalia\" sorsero nell'odierna Spagna mediterranea \"Emporion\" (Ampurias) ed \"Hemeroskopion\" (D\u00e9nia).\nIn Africa la colonizzazione greca si limit\u00f2 alla Cirenaica, a motivo della breve distanza da Creta, con gli importanti centri di \"Kyrene\" (Cirene) ed \"Apollonia\" (Apollonia).\nColonie romane.\nCon la deduzione di una colonia i Romani immettevano nel territorio una serie di persone, di norma in et\u00e0 militare, romani o latini. In questo modo riducevano la pressione demografica dell'Urbe e controllavano i nuovi territori.\nIn genere la deduzione avveniva in un centro gi\u00e0 abitato da altre popolazioni. \nEsistevano diversi tipi di colonia. I pi\u00f9 importanti erano le colonie romane e le colonie di diritto latino.\nNel primo caso i coloni mantenevano i diritti della cittadinanza romana, nel secondo caso venivano istituite nuove entit\u00e0 statali, con magistrati locali, autonomia amministrativa e, in alcuni casi, con l'emissione di monete, ma comunque con l'obbligo di fornire, in caso di guerra, l'aiuto richiesto da Roma secondo la \"formula togatorum\".\nGli abitanti delle colonie latine non erano \"Cives Romani Optimo Jure\", ma possedevano il diritto di \"commercium et connubium\" secondo i diritti del \"Nomen Latinum\"."}
{"id": "45405", "revid": "696787", "url": "https://it.wikipedia.org/wiki?curid=45405", "title": "Linus (periodico)", "text": "linus \u00e8 una storica rivista italiana mensile di fumetti, fondata da Giovanni Gandini e pubblicata inizialmente dalla casa editrice Figure nell'aprile del 1965. Fu la prima rivista italiana dedicata esclusivamente ai fumetti, destinata a un pubblico adulto e con una spiccata caratterizzazione politica. Il nome si riferisce all'omonimo personaggio dei fumetti della celebre serie a strisce \"Peanuts\" pubblicata sulle pagine del periodico. Viene pubblicata da oltre 50 anni e nel 2015, per il cinquantesimo, le sono state dedicate varie mostre commemorative oltre che una ristampa anastatica dei primi numeri.\nStoria editoriale.\nEsordi e anni sessanta.\nIl fortunato riscontro a due volumi che proponevano per la prima volta in Italia i fumetti dei Peanuts - \"Arriva Charlie Brown!\" (1963) e \"Il secondo libro di Charlie Brown \"(1964), editi da una casa editrice fondata appositamente per pubblicarli e che fino al 1968 continuer\u00e0 a chiamarsi Figure s.r.l per poi prendere il nome dalla libreria di Gandini, la Milano Libri Edizioni - convinse della buona idea di realizzare una rivista nella quale proporre fumetti analoghi e, a seguito di contatti con il distributore United Feature Syndicate, vengono acquisiti i diritti di altre importanti serie di fumetti a strisce americane e, nell'aprile 1965, la nuova testata esord\u00ec pubblicata in un formato spillato di grandi dimensioni (20,5x27 cm); nel tempo il formato cambier\u00e0 pi\u00f9 volte diventando tascabile nel 1979 (15,5x21 cm) e dal 1981 brossurato a parit\u00e0 di formato fino al 1992 quando si ritorna al formato grande spillato. Il nome della testata venne scelto riferendosi a uno dei personaggi principali dei Peanuts, celebre striscia a fumetti, in quanto \u00ab\"\u00e8 un personaggio pieno di fantasia, \u00e8 simpatico e ha un nome facile da dire e da ricordare\"\u00bb. Nel primo numero della rivista, l'editore Gandini cos\u00ec present\u00f2 la testata: \u00ab\"Questa rivista \u00e8 dedicata per intero ai fumetti. Fumetti s\u2019intende di buona qualit\u00e0, ma senza pregiudizi intellettualistici. Accanto alle storie e ai personaggi pi\u00f9 moderni e significativi come i \"Peanuts\" (...), la rivista intende presentare fumetti di avventura, classici per l\u2019infanzia, inediti di giovani autori. L\u2019unico criterio di scelta di questa \"letteratura grafica\" \u00e8 quello del valore delle singole opere, del divertimento che ne pu\u00f2 trarre il lettore, oggi; non quello di un interesse puramente documentario o archeologico. I classici della storia del fumetto che pubblicheremo saranno solo quelli veramente originali e ancora validi oggi, verificati a una lettura il pi\u00f9 possibile disinteressata, scevra di mitologie. Cercheremo poi di presentare al pubblico italiano quei fumetti che ancora non conosce, di rivelargli tempestivamente le nuove scoperte di tutto il mondo, di tenerlo informato su quanto avviene e si dice in questo campo.\"\u00bb Nel primo numero compariva anche, nella prima pagina, un'intervista di Umberto Eco a Elio Vittorini e Oreste Del Buono fatta presso la libreria della moglie di Gandini, incentrata su \u00ab\"una cosa che riteniamo molto importante e seria, anche se apparentemente frivola: i fumetti di Charlie Brown\"\u00bb.\nLe serie a fumetti che vennero pubblicate, precedute tutte nel primo numero da una presentazione, sono alcune dei classici del fumetto internazionale e, oltre ai Peanuts di Schulz, che saranno sempre presenti nella lunga vita editoriale della testata, presentava nel primo periodo anche Li'l Abner di Al Capp, Braccio di Ferro di Elzie Crisler Segar, Krazy Kat di Herriman, B.C. di Johnny Hart, Pogo di Walt Kelly e Jeff Hawke di Sydney Jordan. Fra gli autori italiani pubblicati in questo periodo ci furono Guido Crepax, con i personaggi di Neutron e Valentina, ed Enzo Lunari, con la serie di Girighiz. Erano anche presenti articoli e approfondimenti sul fumetto italiano e straniero, di politica e rubriche come \"Wutki,\" dedicata a giochi logici e matematici. Successivamente compariranno rubriche su vari argomenti come la narrativa, il cinema, la musica, con collaborazioni di nomi noti del giornalismo, ma anche di scrittori e critici. Seguiranno poi altre serie a fumetti come Bristow, Wizard of Id, Barbarella, Fearless Fosdick, Dick Tracy e Felix the Cat, e autori come Jules Feiffer e l'italiano Dino Battaglia.\nIl successo della rivista porta poi a pubblicare gi\u00e0 dagli anni sessanta dei supplementi che presentano racconti e fumetti nello stile della rivista e che hanno titoli che ricordano la testata originale come \"linusestate, ReLinus, AcquaLinus, LinusDaieDai, linusilrosso,\" dove venne proposto il materiale acquistato dall'editore per la serie regolare ma non ancora pubblicato; vennero realizzati fino al 1973 trenta volumi privi di numerazione; in particolare, sul primo volume della serie, \"linusestate\", del 1966, esord\u00ec la serie \"Fantastici Quattro\", primo esempio di supereroi Marvel pubblicato in Italia mentre sul successivo \"Asterlinus\" esord\u00ec Asterix. Oltre ai supplementi, dal 1965 al 1974 venne pubblicato un albo a cadenza annuale noto come \"almanacco\" \"linus\" che veniva dato in omaggio agli abbonati; si trattava di volumi cartonati antologici o monografici; dal 1975 la serie si rinnova e viene venduta in edicola; si tratta di volumi spillati o brossurati pubblicati annualmente fino al 2000 inizialmente come supplemento al primo numero dell'anno della serie regolare mentre, dal 1980, vengono pubblicati come tredicesimo numero dell'anno della testata principale; dal 1996 divengono una pubblicazione autonoma pubblicata due volte all'anno con formati variabili.\nAnni settanta.\nNel 1972 la rivista \u00e8 ceduta alla Rizzoli insieme a tutta la casa editrice e la direzione passa al giornalista e scrittore Oreste Del Buono e conquista una posizione assolutamente centrale nel panorama del fumetto e della cultura italiana. In questo periodo la testata arriva a vendere 110.000 copie al mese. La nuova direzione rinnova la testata dando molto pi\u00f9 spazio alla satira, presentando serie come Fritz il gatto di Robert Crumb, Doonesbury di Garry Trudeau, l'Eternauta di Alberto Breccia ed H\u00e9ctor Germ\u00e1n Oesterheld e Inside Woody Allen. Arrivarono autori come Georges Wolinski, Jean-Marc Reiser, G\u00e9rard Lauzier, Copi e nuove serie a strisce americane come Crock e Beetle Bailey oltre a opere di autori italiani come Corto Maltese di Hugo Pratt, le vignette con il personaggio di Cipputi di Altan o le serie di Lunari e Filippo Scozzari, Renato Calligaro, Perini e Pericoli o le vignette di Vincino e Vauro, oltre alla riscoperta di Benito Jacovitti.\nNel 1974, inoltre, esord\u00ec la testata \"gemella\" di \"linus\", \"alterlinus\", la cui proposta consisteva essenzialmente in fumetti d'avventura \u2013 laddove \"linus\" ospitava perlopi\u00f9 (e sempre pi\u00f9) strisce sindacate e fumetti umoristici. La rivista dur\u00f2 fino al 1986, vivendo fasi alterne (nel 1977 cambi\u00f2 testata in \"alteralter\", nel 1986 in \"Il grande ALTER\").\nAnni ottanta e novanta.\nNel 1981 la direzione pass\u00f2 a Fulvia Serra quando, a seguito del coinvolgimento della casa editrice Rizzoli nello scandalo della P2 di Licio Gelli, Del Buono lascia l'incarico per protesta. Serra rimarr\u00e0 in carica fino al 1995 quando ritorner\u00e0 Oreste del Buono. Nel 1985, per i venti anni della rivista, esce l'almanacco \"Il meglio di linus\", a cura di Fulvia Serra e Claudio Castellacci.\nIn questo periodo compariranno altri autori sia italiani che stranieri come Andrea Pazienza, Daniele Panebarco con la serie Big Sleeping e altre oltre al Bobo di Staino, i Frustrati e Agrippine di Claire Bret\u00e9cher, Bloom County di Berkeley Breathed, Kako di Flora Graiff, Ciacci di D'Alfonso e Cascioli, le vignette di Angese ed Ellekappa oltre al famosissimo Calvin &amp; Hobbes di Bill Watterson. Oltre ai fumetti continuano a comparire articoli di vari autori e giornalisti come Saverio Tutino, Michele Serra, Giampaolo Spinato, Pier Vittorio Tondelli, Stefano Benni, Alessandro Baricco, Omar Calabrese.\nNel 1986 la rivista inizi\u00f2 la pubblicazione di \"Caffeina d'Europa. Vita di F.T. Marinetti\" di Pablo Echaurren, pubblicazione poi interrotta all'improvviso e senza una spiegazione, la quale, a detta dell'autore, \u00e8 da ricercare nella volont\u00e0 di censurare il periodo fascista della vita di Filippo Tommaso Marinetti.\nLa testata viene poi rilevata nel 1995 dalle Edizioni Baldini e Castoldi e arriveranno nuove serie a fumetti mentre altre scompariranno dalla rivista. Fra le nuove proposte esordiscono: Liberty Meadows, Dilbert, Mutts, Monty, The Far Side di Gary Larson, Zits, Get Fuzzy, The Boondocks e altri.\nAnni duemila e duemiladieci.\nAltri autori e serie che esordiscono sulla testata in questo periodo sono Cul de Sac di Richard Thompson, Maakies di Tony Millionaire. Anche dopo la morte di Schulz, la testata continua a pubblicare i Peanuts ristampando vecchie strisce.\nVengono inaugurate rubriche dedicate alla rete internet come \"Digital Graffiti\" e viene aperto un blog legato alla testata.\nIl mensile \u00e8 diretto, dopo la morte di del Buono, da Stefania Rumor fino al 2015 quando le subentra Giovanni Robertini e dal 2016 da Pietro Galeotti.\nNel 2013 la rivista non \u00e8 stata pubblicata nei mesi di maggio e giugno, a seguito di \u00ab\"una serie di problemi gravi e di complicata soluzione, riguardanti stampa e logistica e conseguenti a un difficile momento della societ\u00e0 editrice\"\u00bb, riprendendo poi col numero di luglio.\nA partire da dicembre 2014 la rivista \u00e8 disponibile anche in versione digitale, acquistabile dal sito dell'editore Baldini e Castoldi.\nNel giugno 2017 Baldini e Castoldi viene acquistata dalla casa editrice La nave di Teseo, divenuta titolare del 95% del capitale sociale.\nA partire dal numero 636 (maggio 2018) la rivista \u00e8 diretta da Igort (pseudonimo di Igor Tuveri), regista, fumettista ed editore, gi\u00e0 fondatore di Coconino Press e attualmente direttore editoriale di Oblomov."}
{"id": "45406", "revid": "2179263", "url": "https://it.wikipedia.org/wiki?curid=45406", "title": "Dallas Mavericks", "text": "I Dallas Mavericks (IPA: ) sono una delle trenta squadre di pallacanestro che militano nella NBA, il campionato professionistico degli Stati Uniti d'America, hanno sede a Dallas, Texas. I Mavericks giocano le partite casalinghe all'American Airlines Center. Dal 2000 il proprietario della franchigia \u00e8 Mark Cuban, mentre l'attuale allenatore \u00e8 Jason Kidd.\nI Mavericks insieme ai San Antonio Spurs e agli Houston Rockets sono una delle tre squadre NBA del Texas. Il nome \"Dallas Mavericks\" deriva dalla serie televisiva western \"Maverick\" (1957-1962) e fu scelto dai tifosi che lo preferirono a \"Wranglers\" ed \"Express\"; l'attore James Garner che interpretava Bret Maverick \u00e8 stato un membro del primo gruppo di proprietari. Nelle 40 stagioni a cui hanno preso parte, i Mavericks hanno partecipato a 22 edizioni dei Playoff NBA. Nel 2011 Dallas ha conquistato il primo titolo NBA della sua storia battendo nelle finali NBA i Miami Heat per 4-2. Nel 2019, secondo la rivista \"Forbes\", la valutazione dei Dallas Mavericks \u00e8 di 2.300 milioni di dollari statunitensi, di cui il 10% sono i debiti accumulati; il reddito invece \u00e8 di 287 milioni di dollari. Dal 2010 i Mavericks sono proprietari dei Texas Legends della NBA Development League, precedentemente erano affiliati con gli Albuquerque Thunderbirds. Nel 2017, i Mavericks hanno fatto registrare un \"tutto esaurito\" nelle gare casalinghe di 707 partite consecutive dal 15 dicembre 2001, la pi\u00f9 lunga striscia tutto esaurito attiva di ogni sport in Nord America.\nStoria della franchigia.\nLa nascita dei Mavericks e l'era Aguirre (1980-1988).\nNati nel 1980 dalla richiesta di Don Carter e Norm Sonju di riportare a Dallas il basket dopo l'esperienza dei Dallas Chaparrals tra il 1967 e il 1973 nella ABA, i Dallas Mavericks effettuarono l'expansion draft, ovvero la possibilit\u00e0 di selezionare giocatori dalle altre squadre, il 28 maggio 1980 dopo essere stata accettata dal voto dei proprietari delle altre squadre all'NBA All-Star Game 1980 e dopo aver pagato 12 milioni di dollari statunitensi. Sonju e Carter avevano inizialmente cercato di acquistare i Milwaukee Bucks o i Kansas City Kings, ma un disaccordo sulla rilocazione di una delle due franghigie aveva messo i negoziati in una fase di stallo, portandoli a puntare, invece, per una squadra di espansione. Le altre squadre della lega erano inizialmente riluttanti ad un'espansione per una franchigia a Dallas, essendo gi\u00e0 presenti squadre nello stato del Texas a San Antonio e a Houston. Il primo allenatore fu Dick Motta che aveva guidato i Washington Bullets al titolo nella stagione 1977-78; il primo giocatore selezionato fu Kiki Vandeweghe che per\u00f2 si rifiut\u00f2 di firmare per la nuova franchigia. Fu anche deciso di puntare sui giovani e di non assumere giocatori d'esperienza come Earl Monroe, Rick Barry e Pete Maravich. La prima partita NBA dei Mavericks \u00e8 stata giocata alla Reunion Arena contro i San Antonio Spurs battuti per 103-92. Il primo canestro della storia della franchigia \u00e8 stato segnato da Abdul Jeelani. La prima stagione si chiuse con 15 vittorie e 67 sconfitte nella stagione regolare, che permise per\u00f2 a Dallas di avere la prima scelta al draft del 1981, dove venne scelto Mark Aguirre; negli anni seguenti vennero ingaggiati giocatori come Brad Davis, Rolando Blackman, Bill Wennington, Jay Vincent, Derek Harper, Al Wood, Sam Perkins, Austin Carr, Dale Ellis, Mark West e Detlef Schrempf.\nNella stagione 1983-84 conclusero la stagione regolare con il record di 43-39 che valse il primo accesso ai playoff della loro storia dove al primo turno eliminarono i Seattle SuperSonics all'overtime di gara 5 prima di uscire alle semifinali di conference dai Los Angeles Lakers di Magic Johnson e Kareem Abdul-Jabbar. Durante la stagione Aguirre fu il primo Maverick della storia ad essere convocato per l'NBA All-Star Game e risult\u00f2 il secondo miglior top scorer della stagione con una media di 29,5 ppg. Nel 1984-1985 e 1985-1986 i texani continuarono a migliorare, ma giocando in una divisione che comprendeva gli Houston Rockets e i Denver Nuggets non poterono mai fare meglio di terzi, raggiungendo ancora i playoff dove furono eliminati facilmente dai Portland Trail Blazers e dai Los Angeles Lakers. Negli anni successivi, guidati dal trio Aguirre-Blackman-Davis, i Mavs divennero una delle squadre pi\u00f9 forti della Western Conference, e una presenza fissa nei playoff. Nella stagione 1986-1987, malgrado il trasferimento di James Worthy venne annullato all'ultimo momento, Dallas raggiunse il primo posto della Midwest Division con il record di 55-27. Nonostante le grandi aspettative che si erano create intorno alla squadra Dallas venne eliminata al primo turno di play-off dai pi\u00f9 deboli Seattle SuperSonics che, battuti di 22 punti in gara 1, furono capaci di sconfiggere la squadra texana nelle successive 3 partite. L'anno successivo arriv\u00f2 in panchina John MacLeod dai Phoenix Suns che con le stelle James Donaldson e Roy Tarpley poi nominato sesto uomo dell'anno ottenne il secondo posto nella divisione con un record di 53-29, dietro ai Denver Nuggets. L'arrivo ai Mavericks dei due forti centri diede alla squadra un'ancora in difesa che era stata assente nel corso primi cinque anni della franchigia. Ai playoff Dallas elimin\u00f2 nell'ordine Hakeem Olajuwon e gli Houston Rockets per 3-1 e i Nuggets per 4-2 raggiunse le finali di Conference dove furono sconfitti dai Los Angeles Lakers campioni in carica per 4-3, perdendo l'occasione di fare il primo viaggio alle finali. Ad ogni modo i risultati incoraggianti diedero a Dallas un senso di ottimismo sulle loro chance di vincere il titolo in futuro. A quel tempo i Mavericks divennero la squadra pi\u00f9 importante e seguita della citt\u00e0 approfittando anche del lento declino dei Dallas Cowboys della NFL.\nLa crisi e la speranza dei Three Js (1988-1999).\nNella stagione seguente inizi\u00f2 un periodo difficile per la franchigia a causa di alcuni infortuni, come quello di Donaldson che rimase fermo per tutta la stagione a causa della rottura del tendine rotuleo che cost\u00f2 ai Mavericks l'accesso ai playoff, e ad alcuni eventi extra-sportivi, come l'arresto per guida in stato di ebbrezza e resistenza all'arresto di Tarpley l'anno successivo; a tutto ci\u00f2 si aggiunsero anche le partenze di Mark Aguirre e Detlef Schrempf rimpiazzati con Adrian Dantley, Herb Williams, Alex English, Rodney McCray e Popeye Jones. John MacLeod fu rimpiazzato dal suo vice Richie Adubato che nel 1989-1990 riusc\u00ec a portare Dallas ai playoff con un record di 47-35 dove furono spazzati via in 3 partite dai Portland Trail Blazers di Clyde Drexler. Le stagioni successive furono negative a causa degli infortuni di Fat Lever, che rest\u00f2 fermo per quasi due anni, di Brad Davis che per problemi fisici si ritir\u00f2 nel gennaio 1992; inoltre perse anche Tarpley che fu squalificato a vita dall'NBA per aver violato per la terza volta la politica della lega sull'abuso di sostanze stupefacenti, anche Rolando Blackman venne ceduto ai New York Knicks. Tutti questi fattori miscelati insiemi completarono il disastro: tra il 1992 e il 1994 con Gar Heard e Quinn Buckner i Mavericks andarono pi\u00f9 volte vicini a battere il peggior record nella storia, 9-73 dei Philadelphia 76ers. Nel 1992-93 i Mavericks che erano sulla strada di un 4-57 riuscirono ad evitare l'infamia con un 11-71 finale, il secondo peggior record nella storia della NBA. L'anno successivo i Mavs si ritrovarono di nuovo pericolosamente vicini a impostare il record quando partirono 1-23, ma riuscirono a evitare di riscrivere la storia finendo 13-69 subendo anche una serie di 20 sconfitte consecutive. Quella di Buckner fu invece la stagione regolare chiusa con il peggior record di sempre per un allenatore esordiente.\nNella stagione 1994-1995 venne richiamato in panchina Dick Motta con cui arriv\u00f2 la giovane promessa Jason Kidd con la seconda scelta al draft del 1994 poi nominato matricola dell'anno con 7,7apg che form\u00f2 un solido attacco con Jim Jackson con 25,7ppg e Jamal Mashburn con 24,1ppg, soprannominato \"Three Js\" e i texani riuscirono a chiudere la stagione con 36-46 a sole 5 partite dall'ottavo posto dei Denver Nuggets. Il tandem Jackson-Mashburn in particolare, si rivel\u00f2 a fine anno la coppia di compagni di squadra con la media punti pi\u00f9 alta di tutta la lega. Per la franchigia fu il pi\u00f9 grande balzo in avanti, in termini di vittorie, nel corso di un anno nella loro storia, e il pi\u00f9 alto nella NBA in quella stagione. Molti analisti pensavano che i Mavericks avrebbero fatto la loro prima incursione nei playoff in cinque anni in poco tempo. Nel 1995-1996 dopo una grande partenza i Mavericks persero per infortunio Mashburn per tutto l'anno che venne sostituito da Scott Brooks e George McCloud e scivolarono in poco tempo fuori dalla zona playoff, Kidd fu selezionato per l'NBA All-Star Game. Nel complesso, i Mavericks misero a segno 735 dei loro 2.039 canestri da 3 punti tentati, entrambi nuovi record della lega. Ma questa particolare statistica era pi\u00f9 indicativa della disperazione dei Mavs per segnare da qualsiasi parte del campo rispetto a quanto fossero stati competitivi come squadra. A fine stagione Motta fu sollevato dall'incarico, mentre la franchigia fu acquistata dal magnate texano Ross Perot Jr. per 125 milioni di dollari. Nell'anno successivo con il nuovo allenatore Jim Cleamons si alternarono 27 giocatori nel roster senza riuscire a portare Dallas ai playoff. Nel 1998-99 la stagione cominci\u00f2 solo a febbraio a causa del lockout ma i Mavericks cominciarono a mostrare segnali di vita chiudendo con un record di 19-31.\nL'arrivo di Cuban e Nowitzki e la rinascita (1999-2005).\nNel 1999-2000 chiudono la stagione regolare con un record di 40-42 e in questa stagione, La forte personalit\u00e0 di Mark Cuban, sempre polemico e in guerra con i vertici della NBA rivitalizza i Mavericks e incrementa la popolarit\u00e0 della franchigia verso i fan grazie anche all'arrivo di Dennis Rodman, trasformando i Mavs in una delle squadre pi\u00f9 forti del decennio. Da l\u00ec in avanti la squadra inizi\u00f2 a trovare continuit\u00e0 di risultati e a vincere partite costantemente. In particolare fu il giovane Nowitzki ad affermarsi come leader indiscusso e trascinatore dei Mavs, grazie alle sue doti di tiratore e al suo immarcabile fade-away, poi diventato suo marchio di fabbrica. Nel 2000-2001 Nelson era stato costretto a saltare diverse partite per curarsi da un cancro alla prostata, il figlio Donnie che aveva preso in mano la squadra aveva permesso a Dallas di chiudere con 53-29 la stagione regolare e grazie alla potenza offensiva del triangolo Michael Finley con 21,5ppg, Steve Nash con 7,3apg, Dirk Nowitzki con 21,8ppg, soprannominato \"Dirty-Filthy-Nashty\". I Mavericks tornano ai playoff dopo undici anni di astinenza e dopo essersi sbarazzati velocemente degli Utah Jazz di Karl Malone vengono eliminati al secondo turno in 5 partite dai San Antonio Spurs. Nel 2001-2002 Dallas si trasferisce dalla Reunion Arena, sua storica casa, al nuovo American Airlines Center mentre Cuban decide di blindare Finley con un contratto da 102 milioni di dollari statunitensi e Nowitzki con uno da 90 milioni. La squadra si arricchisce con Raef LaFrentz, Nick Van Exel, Courtney Alexander, Danny Manning, Raja Bell, Tariq Abdul-Wahad e Avery Johnson e furono fatti anche molti tentativi per arrivare a Karl Malone, mentre lasciano Dallas Juwan Howard, Tim Hardaway e Christian Laettner; la stagione regolare si chiude con un nuovo record di 57-25 ed entrambi Nowitzki e Nash furono inseriti nell'All-NBA Team. Ai playoff per\u00f2 giunge l'eliminazione ancora al secondo turno, questa volta dai Sacramento Kings. Ma fu solo nella stagione successiva, che i Mavericks poterono lottare seriamente per il titolo. Nella stagione 2002-03 i Mavericks partono bene vincendo le prime 14 partite arrivando a un passo dal record dei 15 successi degli Houston Rockets del 1993-1994; ma a causa della debolezza difensiva la stagione regolare viene chiusa con un 60-22 al pari dei San Antonio Spurs che vincono la Midwest Division per via degli scontri diretti. Ai play-off raggiungono le finali di Conference perdendole per 4-2 nel derby texano con gli Spurs di Tim Duncan anche a causa di un infortunio al ginocchio di Dirk Nowitzki quando la serie era sul 1-1. Durante il loro cammino i Mavs avevano eliminato i Trail Blazers per 4-3 e i Sacramento Kings per 4-3, curiosamente durante la serie contro Portland i texani rischiarono di diventare la prima squadra della storia a farsi eliminare dopo aver avuto un vantaggio di 3-0 nella serie.\nNel 2003-04 arrivano Marquis Daniels, Josh Howard, Antoine Walker e Antawn Jamison ma a interrompere il cammino di Dallas al primo turno dei playoff sono i Sacramento Kings. Nonostante quell'anno la squadra non trov\u00f2 mai una buona chimica tra i suoi giocatori, i Mavericks guidarono la lega, per il terzo anno consecutivo col migliore attacco con 105,2ppg. Nella stagione 2004-2005 i Mavericks perdono Steve Nash, che si trasferisce ai Phoenix Suns, e i diritti del promettente Vasil\u012bs Spanoul\u012bs ma mantengono in rosa le stelle Finley e Nowitzki e ingaggiano nuovi giocatori come Jason Terry, Alan Henderson, Devin Harris, Erick Dampier, Jerry Stackhouse e Darrell Armstrong. Dopo una buona stagione regolare chiusa con 58-24 in cui si dimostrano una delle migliori squadre della lega arrivano ai playoff dove eliminano gli Houston Rockets di Yao Ming in 7 partite dopo avere rimontato da uno 0-2 ma vengono eliminati dai Phoenix Suns nelle semifinali di conference per 4-2. Venne successivamente alla luce che durante la serie contro Houston, l'arbitro Tim Donaghy, al tempo coinvolto in un giro di scommesse, aveva cercato di condizionare il risultato a favore dei Mavs.\nLe prime finali NBA (2005-2006).\nIl 2005-06 inizia con la cessione di Michael Finley ai San Antonio Spurs e l'arrivo del nuovo allenatore Avery Johnson nominato poi allenatore dell'anno. Sotto la guida di Johnson, la difesa dei Mavericks divenne rapidamente pi\u00f9 forte e ordinata, rendendo i texani una vera contendente al titolo. Dopo un lungo duello nella stagione regolare con i San Antonio Spurs per vincere la Southwest Division, Dallas accede ai playoff con un record di 60-22 e sconfiggono nell'ordine i Memphis Grizzlies per 4-0, gli Spurs campioni in carica per 4-3 e i Phoenix Suns per 4-2 nelle finali della Western Conference, laureandosi per la prima volta campioni. La vittoria in finale permette alla franchigia di disputare, per la prima volta della sua storia, le finali NBA contro i Miami Heat di Dwyane Wade e Shaquille O'Neal. Pur essendosi portati in vantaggio per 2-0 nella serie, in gara 3, con un vantaggio di 13 punti a sette minuti dal termine, si fanno rimontare concedendo a Miami una vittoria che sar\u00e0 il prologo del 4-2 finale. \nIl periodo post-finali e il ritorno di Kidd (2006-2010).\nNel 2006-07 nonostante la stagione regolare sia iniziata con uno 0-4 si conclude con il miglior record di tutta la lega. Lo stile corri e tira iniziale si era trasformato man mano in uno gioco pi\u00f9 equilibrato e fluido e i Mavs hanno cominciato a viaggiare ad un ritmo sconvolgente che comprendeva anche una striscia di 17 vittorie consecutive chiudendo con un 67-15 finale, sesto record assoluto nella storia dell'NBA, che vale ai Mavericks il titolo della Southwest Division e a Dirk Nowitzki quello di MVP con 24,6ppg e percentuali al tiro di 50-40-90. Di fatto i Mavericks avrebbero vinto facilmente 70 partite se non avessero chiuso l'anno 6-4. Ai playoff Dallas testa di serie, era secondo molti destinata ad arrivare fino alle finali della Western Conference contro le avversarie pi\u00f9 forti San Antonio Spurs e Phoenix Suns, ma perde clamorosamente contro i Golden State Warriors al primo turno per 4-2, Il risultato non aveva sorpreso i pi\u00f9 esperti visto che Dallas perse tutti e tre gli incontri disputati contro la squadra californiana nella stagione regolare. L'anno successivo parte Devin Harris e torna Jason Kidd, insieme agli innesti di Eddie Jones, Tyronn Lue, Brandon Bass e Jamaal Magloire, Cuban prov\u00f2 anche a prendere il free agent Kevin Garnett senza successo, ma i Mavericks ancora storditi per il modo in cui avevano terminato le ultime due stagioni vengono eliminati per il secondo anno di fila al primo turno dei play-off dai New Orleans Hornets di Chris Paul per 4-1. Nel 2008-09 Rick Carlisle prende il posto in panchina di Johnson e il nuovo allenatore porta la squadra texana per il nono anno consecutivo sopra le 50 vittorie nella stagione regolare. Il 30 dicembre 2008 riuscirono a battere i Minnesota Timberwolves dopo aver rimontato uno svantaggio di 29 punti, il sesto \"comeback\" pi\u00f9 grande della storia della lega. Nowitzki, da parte sua, termin\u00f2 l'anno con una striscia di 25 partite consecutive con almeno 20 punti. Ai play-off al primo turno superano i San Antonio Spurs, vincendo la serie per 4-1, punteggio che si ripeter\u00e0 in negativo contro i Denver Nuggets di Carmelo Anthony. Nel 2009-10 partono Gerald Green e DeSagana Diop e i Mavericks vincono la Southwest Division con un record di 55-27 grazie agli innesti di Shawn Marion, Tim Thomas, Drew Gooden, Eduardo N\u00e1jera, Caron Butler, Brendan Haywood, Kris Humphries e Deshawn Stevenson. Guidati dal trio di veterani Nowitzki-Kidd-Terry, questa nuova reincarnazione dei Mavericks si era rivelata ben presto in grado di contendere per la vittoria del titolo. In quella stagione vengono comunque eliminati al primo turno dei play-off dagli odiati rivali dei San Antonio Spurs per 4-2.\nIl primo titolo NBA (2010-2011).\nL'anno successivo, dopo aver perso la possibilit\u00e0 di arrivare a LeBron James e Shaquille O'Neal, i Mavs riescono a trattenere Nowitzki e ingaggiare Tyson Chandler, Aleksandar Pavlovi\u0107, Corey Brewer, Ian Mahinmi e Predrag Stojakovi\u0107. I nuovi giocatori fornirono alla squadra una maggiore profondit\u00e0 in panchina, e contemporaneamente diedero a Nowitzki un cast di supporto di qualit\u00e0. I texani partono bene con un 24-5, dimostrandosi una pericolosa contendente al titolo e terminando la stagione regolare con un record di 57-25. Nei playoff, a dispetto della loro reputazione recente, i Mavs iniziano una marcia inarrestabile: eliminano agevolmente i Portland Trail Blazers per 4-2, i Los Angeles Lakers campioni in carica di Kobe Bryant per 4-0 con anche una vittoria di 36 punti in gara quattro raggiungendo le finali di Conference dove battono i parvenu Oklahoma City Thunder per 4-1 raggiungendo cos\u00ec le finali NBA per la seconda volta nella loro storia. Alle finali NBA i Mavericks si ritrovano di fronte un nemico a loro familiare, i Miami Heat gi\u00e0 incontrati cinque anni prima. quando la serie \u00e8 iniziata i texani si sono subito trovati in difficolt\u00e0 finendo sotto 2-1, prima di infilare 3 vittorie consecutive che hanno permesso loro di mettere le mani sull'ambito trofeo Larry O'Brien con una vittoria per 105-95 in gara 6 sufficiente per archiviare la serie per 4-2, con Dirk Nowitzki nominato MVP delle finali con 27,7ppg. Dopo i Texas Western, gli Houston Rockets e i San Antonio Spurs i Mavericks diventano la quarta squadra texana a vincere un grande titolo di pallacanestro entrando nella storia.\nPeriodo di transizione e i flop in free agency (2011-2017).\nDopo aver vinto il primo titolo nella loro storia i Mavericks erano chiamati a ripetersi, arrivano cos\u00ec i veterani Lamar Odom, Vince Carter, Yi Jianlian, Delonte West e Brandan Wright. La corsa per la difesa dell'anello non inizia sotto i migliori propositi anche a causa della partenza di Tyson Chandler verso i New York Knicks e di Jos\u00e9 Barea ai Minnesota Timberwolves e Dallas chiude la stagione accorciata a causa del lockout con un povero 36-30 che chiude una striscia di ben 11 stagioni consecutive con almeno 50 vittorie. Nel frattempo, Odom a causa dei suoi problemi di tossicodipendenza, si era rivelato un bidone per i Mavericks, che decidono di metterlo fuori rosa per gli ultimi due mesi della stagione. I campioni in carica arrivano ai playoff, dove incontrano al primo turno Kevin Durant e gli Oklahoma City Thunder, che, ironia della sorte, avevano battuto l'anno prima alle finali di Conference, animati anche dalla voglia di prendersi la rivincita, i Thunder sconfiggono per 4-0 i Mavs, terza squadra campione in carica nella storia dell'NBA a subire un cappotto al primo turno. La stagione successiva inizia con la perdita di Jason Kidd e Jason Terry, e dopo aver perso la possibilit\u00e0 di ingaggiare Deron Williams vengono sostituiti con l'ingaggio di Chris Kaman, Elton Brand, O.J. Mayo, Darren Collison, Dahntay Jones, Derek Fisher, Eddy Curry, Jae Crowder e Anthony Morrow. Della squadra che aveva vinto l'anello appena due anni prima erano rimasti ormai solamente l'inossidabile Nowitzki e Marion. La stagione dei Dallas Mavericks per\u00f2 si sarebbe rivelata un fiasco totale: un infortunio al ginocchio che ha impedito a Nowitzki di giocare la prima parte della stagione ha contribuito a fare scivolare i Mavs fuori dai playoff per la prima volta dopo 12 stagioni consecutive andando a perdere 12 partite su 14 a met\u00e0 anno. Nel 2013-2014 l'obiettivo di Cuban \u00e8 quello di riportare Dallas ai playoff, e avendo a disposizione uno dei pi\u00f9 ampi spazi salariali della lega prova a ricostruire una squadra da titolo dopo il lungo smantellamento del roster degli anni precedenti: dopo aver fallito l'inseguimento a Dwight Howard e aver abbandonato la possibilit\u00e0 di prendere Andrew Bynum a causa dei suoi problemi alle ginocchia arrivano Jos\u00e9 Calder\u00f3n, Monta Ellis, Devin Harris, DeJuan Blair e Samuel Dalembert. Il nuovo duo composto da Ellis con 19,0ppg e Nowitzki con 21,7ppg aiuta Dallas a conquistare un posto ai playoff nella brutale Western Conference ai danni di squadroni come Phoenix Suns, Minnesota Timberwolves e Denver Nuggets dove vengono eliminati al primo turno dagli Spurs per 4-3.\nNel 2014-2015 Dallas vede il ritorno di Tyson Chandler grazie a una trade coi Knicks che ha visto arrivare anche Raymond Felton in cambio di Jos\u00e9 Calder\u00f3n, Shane Larkin e Samuel Dalembert. Il roster viene poi puntellato con giovani talentuosi come Chandler Parsons e veterani d'esperienza come Jameer Nelson, Jos\u00e9 Barea, Al-Farouq Aminu e Richard Jefferson. Da subito Carlisle era riuscito a tirare fuori il meglio dai propri giocatori, trasformando l'attacco dei texani in uno dei pi\u00f9 letali di tutta la lega, come dimostrato dalla vittoria record per 123-70 ai danni dei Sixers. A dicembre i Mavs realizzano una trade con i Boston Celtics che porta in Texas l'estro di Rajon Rondo e due mesi dopo mettono sotto contratto anche Amar'e Stoudemire, grazie a questi preziosi innesti i Mavericks vincono 50 partite ma vengono eliminati ai playoff ancora al primo turno, questa volta dagli Houston Rockets di James Harden per 4-1. Il 2015-2016 vede la partenza di entrambe le guardie Monta Ellis e Rajon Rondo che vengono prontamente sostituiti da Deron Williams e Wesley Matthews, Tra mille polemiche i Mavs sono costretti frettolosamente a sostituirlo con Zaza Pachulia e JaVale McGee mentre arrivano anche John Jenkins, David Lee, Justin Anderson, Dwight Powell e Jeremy Evans a completare il roster. Il continuo cambiamento di giocatori ha comunque reso difficile instaurare un qualsiasi tipo di chimica di squadra durante l'anno. I Mavericks infatti chiudono la stagione regolare con un modesto record di 42-40 raccogliendo anche una pesantissima vittoria contro i Golden State Warriors di Stephen Curry per 114-91, per poi cadere ai playoff contro gli Oklahoma City Thunder in 5 partite. L'anno successivo mantengono Williams e Nowitzki e arrivano Andrew Bogut, Dorian Finney-Smith, Quincy Acy, Harrison Barnes, Yogi Ferrell Nerlens Noel e Seth Curry. Nonostante la grande stagione di Barnes che ha guidato la squadra con 19,2ppg i Mavericks hanno terminato la stagione fuori dai play-off con un misero record 33-49.\nL'era Don\u010di\u0107-Porzi\u0146\u0123is (2017-).\nNel draft del 2017 viene selezionato Dennis Smith mentre nel draft del 2018 viene selezionato Trae Young che venne subito scambiato con l'ala slovena Luka Don\u010di\u0107 selezionato dagli Atlanta Hawks destinato a diventare il nuovo giocatore simbolo della franchigia dopo il ritiro di Nowitzki, con lui vengono ingaggiati anche i veterani Josh McRoberts, Doug McDermott, DeAndre Jordan, Jeff Withey, Trey Burke, Maximilian Kleber, Tim Hardaway Jr., Courtney Lee, Jalen Brunson e soprattutto Kristaps Porzi\u0146\u0123is che si uniscono a una squadra ringiovanita rispetto agli anni precedenti e in cerca di una nuova identit\u00e0. Don\u010di\u0107, poi nominato matricola dell'anno, guida Dallas ad un record di 33-49, non sufficiente per un posto nel play-off ma comunque nove vittorie meglio dell'anno precedente. In estate vengono acquistati Michael Kidd-Gilchrist, Boban Marjanovi\u0107, Delon Wright e Willie Cauley-Stein, e Dallas guidata dal duo Don\u010di\u0107-Porzi\u0146\u0123is torna ai play-off dove viene eliminata in sei partite dai Los Angeles Clippers. Il 27 dicembre 2020, alla terza partita di regular season, i Dallas Mavericks guidati da Luka Don\u010di\u0107, vincono la partita con 51 punti di margine dai Los Angeles Clippers (124-73); un distacco cos\u00ec ampio non si vedeva dal 17 dicembre 1991 quando i Cleveland Cavaliers vinsero contro i Miami Heat con un distacco di 68 punti (148-80).\nEvoluzione divisa.\nDal 1980 al 2001, la divisa casalinga \u00e8 stata creata da Nike, Reebok e attualmente da Adidas ed \u00e8 stata bianca con i bordi verdi e blu con la scritta \"Mavericks\" sul petto, quella da trasferta invece ha alternato nel corso degli anni una versione blu con bordi verdi e una versione verde con bordi blu con scritto \"Dallas\". Nel 2001 i Mavericks hanno aggiornato il logo e le divise, con un nuovo schema di colori bianco, blu e argento per la casa con la scritta \"Dallas\", mentre per la divisa da trasferta \u00e8 diventato blu, azzurro e argento con la scritta \"Dallas\" o \"Mavs\". Nel 2003 Dallas aveva debuttato con una divisa argento lucido, ironicamente soprannominata dai tifosi \"Trash Bag\". Nel 2010 i Mavericks introducono una nuova divisa da trasferta azzurra coi bordi blu. Mark Cuban ha annunciato che nel 2015 i Mavericks vestiranno delle nuove uniformi da trasferta blu con lo sfondo della citt\u00e0 di Dallas sul petto. Nel 2017, le designazioni di casa e di trasferta vengono sostituite con \"Icon\", \"Association\", \"Statement\" e \"City\". Per le nuove divise \"City\", i Mavericks indossavano delle uniformi nere con \"DAL\" con numeri in blu con finiture verdi, un riferimento ai colori originali della franchigia texana.\nRivalit\u00e0.\nRivalit\u00e0 con i San Antonio Spurs.\nLa rivalit\u00e0 tra San Antonio Spurs e Dallas Mavericks meglio nota come \"Lone Star State Showdown\" \u00e8 relativamente nuova ma molto feroce. Entrambe le franchigie sono nate a Dallas, gli Spurs hanno incominciato la loro vita nella ABA come Dallas Chaparrals e si sono trasferiti a San Antonio solo nel 1973. Gli Spurs sono sempre stati gli avversari dei Mavs pi\u00f9 ostici da battere nella Midwest Division/Southwest Division tanto che a volte neanche vincere 60 partite era sufficiente a catturare il titolo divisionale. Nei playoff i Mavericks hanno eliminato gli Spurs nel 2006 e nel 2009, mentre gli Spurs hanno eliminato i Mavs nel 2001, 2003, 2010 e nel 2014. Le loro serie sono sempre state molto fisiche e caratterizzate da duri falli e scorrettezze commessi da entrambe le parti. Nel 2005 la rivalit\u00e0 ha assunto un nuovo significato quando Avery Johnson ex-playmaker degli Spurs campioni NBA del 1999 \u00e8 diventato l'allenatore dei Mavs. A San Antonio Johnson era allenato da Gregg Popovich, attualmente ancora in carica agli Spurs, e grazie alla familiarit\u00e0 dello stile e della filosofia del suo ex-coach Johnson \u00e8 riuscito ad infliggere un 4-3 agli Spurs. Il 2005 \u00e8 stato anche l'anno del passaggio di Michael Finley da Dallas a San Antonio. Negli scontri diretti attualmente San Antonio ha ottenuto 102 vittorie contro le 66 di Dallas.\nRivalit\u00e0 con i Phoenix Suns.\nLa rivalit\u00e0 con i Phoenix Suns \u00e8 nata quando nel 2004 Steve Nash \u00e8 passato nella franchigia dell'Arizona vincendo l'MVP nel 2005 e nel 2006, e contribuendo all'eliminazione dei Mavs nei playoff 2005. L'anno dopo i Mavericks hanno colto l'occasione per vendicarsi battendo i Suns nelle finali di Conference con anche una grande prestazione di Dirk Nowitzki che in gara 5 riusc\u00ec a mettere a segno ben 50 punti e accedendo per la prima volta alle finali NBA dove perdono per mano dei Miami Heat. Tra il 2004 e il 2008 i Suns e i Mavericks, insieme agli Spurs sono state le squadre dominatrici della Western Conference questo fattore ha contribuito ad alimentare le loro rivalit\u00e0 sempre di pi\u00f9. Nel 2013, la striscia di 12 apparizioni consecutive ai play-off dei Mavericks, che durava dal 2001, \u00e8 stata stroncata dopo una sconfitta contro i Suns per 102-91. L'anno dopo sono stati i Mavs a eliminare i Suns dalla corsa ai playoff con una cruciale vittoria per 101-98. Inoltre nel 1996 Jason Kidd pass\u00f2 da Dallas a Phoenix in cambio di Michael Finley. Negli scontri diretti attualmente Phoenix ha ottenuto 77 vittorie contro le 70 di Dallas.\nAltre rivalit\u00e0.\nI Mavericks vivono anche una particolare rivalit\u00e0, anche se in tono minore, con gli Houston Rockets e i Miami Heat. La rivalit\u00e0 con Houston meglio nota come \"I-45 rivalry\" eliminati nel 1988 e 2005, che \u00e8 iniziata quando i Mavericks sono stati l'ultima squadra del Texas a entrare in NBA. L'11 aprile 1995 contro Houston campione in carica, i Mavericks riuscirono a ottenere una delle loro pi\u00f9 superbe vittorie per 156-147 segnando ben 23 punti nel primo tempo supplementare. Due anni dopo i Rockets e i Mavericks si sono scontrate nella loro prima partita di regular season giocata a Citt\u00e0 del Messico e vinta dai Rockets per 108-106. La rivalit\u00e0 ha vissuto un nuovo capitolo quando i Rockets hanno preso Dwight Howard obiettivo dei Mavs e li hanno eliminati dai playoffs nel 2015. Negli scontri diretti attualmente Houston ha ottenuto 86 vittorie contro le 81 di Dallas.\nLa rivalit\u00e0 con i Miami Heat \u00e8 spesso associata al destino delle finali NBA del 2006: Durante la serie inoltre, D. J. Mbenga venne sospeso per ben 6 partite per essere salito sugli spalti per sedare una discussione fra la moglie di Avery Johnson con due fan degli Heat. Le due franchigie si sono incontrate nelle finali NBA ancora nel 2011 quando i Mavs hanno vinto il loro primo anello. Negli scontri diretti attualmente Dallas ha ottenuto 30 vittorie contro le 29 di Miami.\nPremi e riconoscimenti individuali.\nNBA Most Valuable Player Award\nBill Russell NBA Finals Most Valuable Player Award\nNBA Rookie of the Year Award\nNBA Coach of the Year Award\nNBA Sixth Man of the Year Award\nTwyman-Stokes Teammate of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive Second Team\nNBA All-Rookie First Team\nNBA All-Rookie Second Team\nNBA Three-point Shootout\nNBA Sportsmanship Award\nJ. Walter Kennedy Citizenship Award\nGiocatori.\nTra i cestisti dei Mavericks Dirk Nowitzki detiene numerosi record: il tedesco \u00e8 il leader di franchigia per partite giocate (1.340), minuti giocati (47.249), canestri realizzati (10.392), tiri liberi realizzati (7.006), tiri da 3 punti realizzati (1.701), rimbalzi (10.540) e punti realizzati (31.187), inoltre detiene il record di maggior punti segnati in una singola partita, 53 nel 2004 contro gli Houston Rockets. Oltre a lui solo Jim Jackson e Jamal Mashburn sono riusciti a segnare 50 punti entrambi nel 1994 contro Denver Nuggets e Chicago Bulls. Steve Nash detiene il record di pi\u00f9 alta percentuale di tiri liberi realizzati (89,8%), Derek Harper \u00e8 il leader negli assist (5.111) e nelle palle recuperate (1.551), Shawn Bradley \u00e8 il leader nelle stoppate (1.250) e l'unico ad essere stato il miglior stoppatore NBA (3,4) nel 1997, Michael Finley detiene il record di maggior numero di minuti a partita (39,7), Mark Aguirre di punti a partita (24,6), Roy Tarpley di rimbalzi a partita (10,0) e Jason Kidd di assist a partita (8,4), che nel 1996 contro gli Utah Jazz ne fece 26, il maggior numero in una singola partita. Luka Don\u010di\u0107 detiene il record di triple doppie in carriera (22). Nowitzki detiene anche il record di 82 tiri liberi consecutivi realizzati, la terza striscia pi\u00f9 lunga di tutti i tempi.\nAllenatori.\nCi sono stati nove allenatori nella storia dei Dallas Mavericks. Il primo allenatore fu Dick Motta, che ha lavorato per due periodi non consecutivi, e ha allenato per nove stagioni totali i Mavericks. Motta \u00e8 il leader di tutti i tempi della franchigia per numero di partite dirette nella stagione regolare (738); Rick Carlisle, \u00e8 il leader di tutti i tempi per numero di vittorie nella stagione regolare (380); Avery Johnson invece detiene la pi\u00f9 alta percentuale di vittorie nella stagione regolare (73,5). Quinn Buckner e Jim Cleamons hanno trascorso tutta la loro carriera NBA da allenatori con i Mavericks. Johnson \u00e8 l'unico allenatore ad aver vinto il premio miglior allenatore dell'anno, nel 2006. ed \u00e8 stato anche inserito nella lista dei 10 migliori allenatori della storia NBA. Carlisle \u00e8 l'unico allenatore ad aver vinto il campionato NBA nel 2011 ed \u00e8 leader di tutti i tempi per numero di partite dirette ai playoff (53), e per numero di vittorie ai playoff (27). I general manager invece sono stati nell'ordine Norm Sonju, Keith Grant, Frank Zaccanelli, Don Nelson, Donnie Nelson e Gersson Rosas."}
{"id": "45410", "revid": "1547726", "url": "https://it.wikipedia.org/wiki?curid=45410", "title": "Porta di Brandeburgo", "text": "La Porta di Brandeburgo (in tedesco \"Brandenburger Tor\") \u00e8 una porta in stile neoclassico di Berlino. Si trova sul lato occidentale del Pariser Platz, nel quartiere di Mitte al confine con il quartiere del Tiergarten.\n\u00c8 il monumento pi\u00f9 famoso di Berlino ed \u00e8 conosciuto in tutto il mondo come simbolo della citt\u00e0 stessa e dell\u2019intera Germania.\nStoria.\nAperta al traffico il 6 agosto del 1791, la porta venne costruita a partire dal 1788 da Carl Gotthard Langhans, che prese spunto dalla ricostruzione dei Propilei di Atene, pubblicata nel 1758 da Leroy nelle sue \"Ruines des plus beaux Monuments de la Gr\u00e8ce\". La sua costruzione era stata commissionata dal re Federico Guglielmo II di Prussia in segno di pace. Lo stile utilizzato da Langhans \u00e8 un dorico-romano riveduto: al piede delle colonne sono infatti presenti delle basi e alla fine del fregio, da un lato e dall'altro del prospetto, compaiono mezze metope, in contrasto con lo stile dorico autentico, che prevedeva colonne senza basi e parti terminali del fregio risolte con semplici triglifi. Essa costituisce il punto finale occidentale del viale Unter den Linden presso la Pariser Platz.\nLa porta \u00e8 alta 26 metri e larga 65. Le colonne doriche in pietra, che a terra hanno un diametro di 1,75 metri, creano 5 varchi di passaggio.\nDopo l'abbattimento delle mura cittadine, Johann Heinrich Strack aggiunse nel 1868 ai lati della costruzione centrale due basse costruzioni.\nLa quadriga sulla sua sommit\u00e0 fu creata nel 1794 da Johann Gottfried Schadow. Napoleone I la trasport\u00f2 nel 1807 a Parigi, come bottino di guerra. Nel 1814 i prussiani la riportarono indietro, e aggiunsero la croce di ferro alla corona che sormonta l'asta in mano alla dea della pace.\nNella battaglia di Berlino divenne l'obiettivo finale delle truppe dell'Armata Rossa che convergevano verso il centro della capitale tedesca; dopo la resa della guarnigione tedesca il 2 maggio 1945, i carri armati sovietici della 2\u00aa Armata carri della Guardia si incontrarono davanti alla porta di Brandeburgo con i mezzi corazzati del 11\u00ba Corpo carri e festeggiarono la vittoria sovietica nella battaglia e nella seconda guerra mondiale. \nDurante la Guerra Fredda si trovava a Berlino Est vicino al muro che divise Berlino dal 1961 al 1989. Divenne allora il simbolo della neonata Repubblica Democratica Tedesca.\nVista l'imponenza dell'opera e la larghezza delle 5 entrate, specie quella centrale, le autorit\u00e0 della DDR non esitarono a costruire una sezione di muro, sebbene alta meno di 3 metri, spessa ben 1 metro per scongiurare il passaggio di carri armati nemici in caso di guerra. In tutta Pariser Platz, infatti, non erano necessari I cosiddetti panzersperre o ostacoli anti carro armato; la piazza rimasta chiusa, in quanto divenuta striscia della morte, era costantemente controllata da soldati di frontiera rendendo la fuga di qualsiasi cittadino dell'est un'impresa ostica.\nLa costruzione e la quadriga vennero seriamente danneggiate durante la seconda guerra mondiale e restaurate tra il 1956 e il 1958.\nGli stampi originali della quadriga si trovavano fortunatamente ancora nel deposito della fonderia Noack a Berlino ovest.\nI resti del Muro di Berlino e dei vari sbarramenti nelle vicinanze della porta vennero a mano a mano completamente demoliti.\nLa notte di Capodanno del 1989 la quadriga venne di nuovo danneggiata, ma gi\u00e0 nel 1991 vennero terminati i lavori di restauro.\nAttualmente \u00e8 raffigurata su alcune monete (10, 20 e 50 cent di euro) emesse dalla zecca tedesca.\nSignificato politico della porta.\nNel 1963, quando il presidente degli Stati Uniti d'America John Fitzgerald Kennedy visit\u00f2 la porta di Brandeburgo, i sovietici appesero grandi striscioni rossi su di essa per impedirgli di guardare a est. Negli anni ottanta, denunciando l'esistenza di due Stati tedeschi, il sindaco di Berlino Ovest Richard von Weizs\u00e4cker disse: \u00abLa questione tedesca \u00e8 aperta fino a quando la porta di Brandeburgo rester\u00e0 chiusa\u00bb. Proprio davanti alla porta, inoltre, venne eretto il celebre Muro di Berlino.\nIl 12 giugno 1987, il presidente statunitense Ronald Reagan parl\u00f2 alla popolazione di Berlino Ovest dalla porta di Brandeburgo, chiedendo che il Muro di Berlino fosse abbattuto. Rivolgendosi al segretario generale del PCUS Michail Gorba\u010d\u00ebv, Reagan disse: \u00abSegretario generale Gorba\u010d\u00ebv, se cerca la pace, se cerca la prosperit\u00e0 per l'Unione Sovietica e per l'Europa Orientale, se cerca la liberalizzazione, venga qui a questa porta. Mr. Gorba\u010d\u00ebv, apra questa porta. Mr. Gorba\u010d\u00ebv, abbatta questo muro!\u00bb"}
{"id": "45411", "revid": "1008732", "url": "https://it.wikipedia.org/wiki?curid=45411", "title": "Planetesimo", "text": "Un planetesimo \u00e8 un oggetto roccioso primordiale alla base della formazione dei pianeti, asteroidi e del sistema solare.\nFormazione.\nUna teoria largamente accettata, la cosiddetta ipotesi planetesimale di Viktor Safronov, afferma che i pianeti si formino grazie a granelli di polvere che collidono e si aggregano per formare corpi sempre maggiori. Raggiunte le dimensioni di un chilometro, possono attrarsi a vicenda tramite la propria forza gravitazionale, aggiungendo altra massa che contribuisce alla crescita degli oggetti fino a diventare dei protopianeti. Gli oggetti minori dei planetesimi, invece, seguono il moto browniano oppure seguono movimenti turbolenti nel gas che causano collisioni le quali conducono alla loro aggregazione. I planetesimi si possono formare anche in uno strato molto denso di granelli di polvere caratterizzato da una grande instabilit\u00e0 gravitazionale nel piano centrale di un disco protoplanetario. Molti planetesimi vengono alla fine distrutti da collisioni violente, mentre i pochi di grandi dimensioni sopravvivono a questi scontri, continuando a crescere fino a diventare protopianeti e, infine, pianeti.\nPlanetesimi nel nostro sistema solare.\nSi pensa che circa 3,8 miliardi di anni fa, dopo un periodo conosciuto come l'intenso bombardamento tardivo (LHB), la maggior parte dei planetesimi del nostro sistema solare siano stati espulsi in orbite distanti come la nube di Oort, oppure che si siano scontrati con oggetti di dimensioni maggiori grazie alle spinte gravitazionali dei pianeti gioviani (in particolare Giove e Nettuno). \u00c8 possibile che alcuni planetesimi siano diventati lune, come Fobos e Deimos (le lune di Marte), oppure come le piccole lune dei pianeti gioviani.\nI planetesimi sopravvissuti fino al giorno d'oggi sono molto preziosi per gli scienziati in quanto contengono informazioni che riguardano la nascita del nostro sistema solare. Nonostante l'esterno sia stato sottoposto ad intense radiazioni solari che potrebbero aver alterato la loro composizione chimica, il loro interno potrebbe contenere materia incontaminata dai tempi della formazione. Questo fa diventare ciascun planetesimo una capsula del tempo e la loro composizione potrebbe fornirci informazioni preziose sulle condizioni sulla nebulosa solare nella quale si \u00e8 formato il nostro sistema planetario. Vedi i meteoriti e le comete.\nDefinizione.\nIl termine planetesimo deriva dal concetto matematico infinitesimo, che letteralmente significa la frazione pi\u00f9 piccola di un pianeta. Nonostante il nome definisca piccoli oggetti che contribuiscono al processo di formazione dei pianeti, alcuni scienziati utilizzano il termine planetesimo riferendosi ai piccoli corpi del sistema solare\u00a0\u2013 come gli asteroidi e le comete \u2013 che sono delle rimanenze del processo di formazione.\nClassificazione.\nNell'attuale sistema solare, questi piccoli corpi sono generalmente classificati in base alla loro dinamica e composizione. Essi possono diventare per esempio comete, oggetti della fascia di Kuiper oppure asteroidi troiani."}
{"id": "45414", "revid": "125323937", "url": "https://it.wikipedia.org/wiki?curid=45414", "title": "Memphis Grizzlies", "text": "I Memphis Grizzlies sono una delle trenta squadre di pallacanestro che militano nella NBA (National Basketball Association), il campionato professionistico degli Stati Uniti d'America. Sono membri della Western Conference Southwest Division della Lega. Giocano le partite casalinghe al FedExForum situato nel centro di Memphis, nello stato del Tennessee. La squadra \u00e8 di propriet\u00e0 di Robert Pera. Sono attualmente l'unica squadra dei principali campionati sportivi nordamericani con sede nella citt\u00e0 di Memphis.\nOriginariamente sono stati fondati come Vancouver Grizzlies, un team di espansione che si \u00e8 unito alla NBA nella stagione 1995-96. Al termine della stagione 2000-01, i Grizzlies si sono trasferiti a Memphis.\nStoria della franchigia.\nVancouver Grizzlies.\nI Vancouver Grizzlies iniziarono a giocare nell'NBA nel 1995, assieme ai Toronto Raptors. Entrambe le squadre erano simbolo della crescita dell'NBA, e furono le prime squadre basate in Canada dai tempi dei Toronto Huskies (1946-47). I Grizzlies furono inizialmente composti da giocatori presi da altre squadre tramite un \"expansion draft\", cui si aggiunse la prima scelta Bryant Reeves. La prima stagione dei Grizzlies fu tipica delle nuove squadre: finirono infatti con il peggior record dell'NBA. Nel 1996, i Grizzlies ottennero una delle posizioni pi\u00f9 alte nel draft, prendendo Shareef Abdur-Rahim come terza scelta. Nonostante il gioco solido, i Grizzlies continuarono a lottare, ottenendo nuovamente il peggior record dell'NBA.\nNel 1997 arriva Antonio Daniels, con la quarta scelta, e qualche miglioramento, con la sesta posizione finale. Comunque, il 1998 avrebbe riportato la squadra in ultima posizione, nonostante l'eccellente gioco mostrato dalla matricola Mike Bibby. Nella stagione accorciata dallo sciopero dei giocatori, i Grizzlies vinsero solo 8 partite.\nDopo la serrata dei giocatori NBA, il pubblico dei Grizzlies inizi\u00f2 a calare, e la squadra cominci\u00f2 a perdere soldi. La propriet\u00e0 della squadra venne trasferita alcune volte, ma niente sembrava in grado di aiutare. Anche il fatto che i Grizzlies non fossero competitivi non fu d'aiuto.\nMemphis Grizzlies.\nTrasferimento.\nNel 2001, nonostante le iniziali promesse di lasciare la squadra a Vancouver, il proprietario, Michael Heisley, la sposta a Memphis. Molti ritengono che Heisley abbia acquistato la squadra con il solo intento di spostarla. Si sono accordati con la NBA lo stesso giorno degli Charlotte Hornets, il 26 marzo 2001. Memphis divenne quindi la citt\u00e0 pi\u00f9 orientale della Western Conference. Dal momento in cui i Grizzlies si erano trasferiti, la FedEx, compagnia di Memphis, aveva sperato che la squadra cambiasse nome in Memphis Express, ma la NBA ha subito rigettato l'idea, dal momento che non era permesso alle squadre di cambiare il nome in base alla societ\u00e0.\nL'era di Pau Gasol.\nLa squadra si sposta a Memphis per la stagione 2001-02. Al draft 2001 gli Atlanta Hawks selezionano con la terza scelta assoluta Pau Gasol, ma lo cedono subito ai Grizzlies. Nella sua prima stagione con la maglia dei Grizzlies, Gasol vince l'NBA Rookie of the Year Award. I Grizzlies avevano inoltre scelto al draft Shane Battier, che diventa rapidamente un portavoce non ufficiale della societ\u00e0 e un beniamino dei tifosi. Nonostante la presenza di talento nella squadra, al direttore generale Billy Knight non viene rinnovato il contratto.\nJerry West (vincitore di un titolo NBA da giocatore e 7 titoli NBA da dirigente con i Los Angeles Lakers e membro della Naismith Memorial Basketball Hall of Fame) viene nominato direttore generale nel 2002, che nella stagione 2003-04 vincer\u00e0 l'NBA Executive of the Year Award. West rivoluziona completamente la squadra, licenziando l'allenatore Sidney Lowe dopo una partenza di 0-8 e attuando un gran numero di acquisizioni e cessioni, con giocatori come James Posey e Mike Miller che diventano fondamentali per i futuri successi della squadra. Durante la stagione 2002-03 Hubie Brown diviene allenatore dei Grizzlies, e vince il NBA Coach of the Year Award.\nI Grizzlies arrivano ai play-off per la prima volta nella primavera del 2004 dopo essersi classificati al 6\u00ba posto in Western Conference, attuando cos\u00ec un drastico cambiamento dall'essere perennemente una delle peggiori squadre della NBA.\nTuttavia Brown si dimette da capoallenatore durante la stagione 2004-05. Al momento delle dimissioni i Grizzlies avevano un bilancio perdente, ma Jerry West riesce a ingaggiare Mike Fratello, esperto allenatore e opinionista della TNT. Il bilancio migliora e la squadra accede alla postseason per la seconda stagione consecutiva. I Grizzlies vengono tuttavia nuovamente eliminati al primo turno, questa volta dai Phoenix Suns.\nA fine stagione, che si era conclusa con degli screzi tra Mike Fratello e alcuni giocatori, in particolare Bonzi Wells e Jason Williams, la squadra attua un mercato molto attivo nella \"off-season\" del 2005, rinnovando la rosa e aggiungendo veterani. Ceduti Wells, Williams, Stromile Swift e James Posey, vengono acquisiti Damon Stoudamire, Bobby Jackson, Hakim Warrick e Eddie Jones. Nella stagione successiva i Grizzlies si qualificano per i play-off per il terzo anno consecutivo. Qualificatisi al 5\u00ba posto affrontano i Dallas Mavericks, che li sconfiggono in quattro partite.\nDopo il draft 2006, West cede Battier agli Houston Rockets in cambio della loro prima scelta Rudy Gay e di Stromile Swift. Prima della stagione 2006-07 Gasol si rompe il piede sinistro giocando con la Spagna ai Mondiali del 2006. I Grizzlies sono partiti con un bilancio di 5-17 con Gasol fuori, e un bilancio di 1-7 con il suo utilizzo per 25 minuti a partita. A questo punto Mike Fratello viene licenziato e sostituito da Tony Barone, come allenatore ad interim. Barone era il direttore sportivo dei Grizzlies e non aveva mai allenato in NBA, ma aveva avuto solo delle esperienze con le universit\u00e0 di Creighton e Texas A&amp;M, vincendo per tre volte il premio di allenatore dell'anno nella sua divisione. I Grizzlies chiudono la stagione 2006-07 con un bilancio di 22-60 (il peggiore della lega) e Jerry West annuncia le dimissioni da direttore generale poco dopo la fine della stagione regolare.\nI Grizzlies hanno quindi assunto l'altamente propagandato assistente allenatore dei Phoenix Suns Marc Iavaroni. Nonostante avessero chiuso la stagione all'ultimo posto, ottenendo quindi le maggiori possibilit\u00e0 di ottenere la prima scelta al draft 2007, i Grizzlies ricevono solo la quarta scelta, con la quale selezionano Mike Conley. Il 18 giugno 2007 i Grizzlies nominano il direttore generale dei Boston Celtics Chris Wallace nuovo direttore generale e vicedirettore tecnico. Qualche giorno pi\u00f9 tardi vengono ingaggiati Johnny Davis (ex allenatore di Orlando Magic e Philadelphia 76ers), Gordon Chiesa (storico assistente allenatore nella NBA) e Dave Joerger (fresco campione di D-League alla guida dei Dakota Wizards) come assistenti allenatori e Gene Bartow, leggenda della pallacanestro di Memphis, viene nominato direttore tecnico il 16 agosto 2007. Il 1\u00ba febbraio 2008 Pau Gasol viene ceduto ai Los Angeles Lakers in cambio di Kwame Brown, Javaris Crittenton, Aaron McKie, i diritti di Marc Gasol (fratello di Pau) e le prime scelte ai draft 2008 e 2010.\nEra Rudy Gay.\nAl draft 2008 i Grizzlies selezionano con la terza scelta O.J. Mayo. Il 22 gennaio 2009 Iavaroni viene licenziato e sostituito ad interim da Davis. Il 25 gennaio 2009 viene assunto come allenatore Lionel Hollins.\nIl 25 giugno 2009 i Grizzlies selezionano al draft con la 2\u00aa scelta Hasheem Thabeet e con la 27\u00aa scelta DeMarre Carroll. Nel settembre del 2009, prima dell'inizio della stagione, i Grizzlies riescono a mettere sotto contratto il free agent Allen Iverson, MVP del 2001. La sua avventura in Tennessee per\u00f2 si interrompe bruscamente dopo sole 3 partite giocate, non avendo ottenuto il posto da titolare fisso che aveva chiesto come garanzia. Dopo la partenza di Iverson i Grizzlies migliorano notevolmente. Con l'acquisizione di Zach Randolph, che mantiene un rendimento da All-Star, e il netto miglioramento di Gasol, i Grizzlies rimangono in zona play-off per gran parte della stagione, chiudendo al 10\u00ba posto in Western Conference con un bilancio di 40-42.\nNel 2010-11 i Grizzlies celebrano i dieci anni dallo spostamento a Memphis; la stagione parte con un grande entusiasmo e un grande supporto dei tifosi. L'8 aprile 2011, con la vittoria in casa contro i Sacramento Kings per 101-96, i Grizzlies si qualificano sorprendentemente per i play-off. Nel febbraio 2011 i Grizzlies cedono Hasheem Thabeet, DeMarre Carroll e una prima scelta al draft agli Houston Rockets in cambio di Shane Battier (che ritorna cos\u00ec ai Grizzlies dopo 5 anni) e Ishamel Smith. Dopo aver chiuso la stagione regolare con un bilancio di 46-36 (8\u00ba posto in Western Conference, i Grizzlies si qualificano quindi per la \"post-season\" con l'ultimo posto disponibile e si trovano subito di fronte degli avversari apparentemente proibitivi come i San Antonio Spurs, a lungo dominatori della stagione regolare. Ribaltando il pronostico, i Grizzlies battono i San Antonio Spurs in gara-1 (vincendo la loro prima gara nei play-off) facendo valere la loro maggiore freschezza atletica. Dopo aver condotto la serie addirittura per 3-1, Memphis perde gara-5 in modo rocambolesco, ma chiude il conto in gara-6, vincendo la serie per 4-2 ed accedendo cos\u00ec, per la prima volta nella sua storia, al 2\u00ba turno dei play-off. Qui Memphis incontra gli Oklahoma City Thunder del duo emergente Durant-Westbrook. Anche qui i Grizzlies non smettono di stupire, portando la serie fino a gara-7 grazie soprattutto alle prestazioni di Zach Randolph, diventato ormai il loro giocatore-guida (e premiato con un'estensione quadriennale del contratto). Alla fine sono i Thunder a prevalere, ma nonostante la sconfitta Memphis non pu\u00f2 che gioire per l'ottima stagione disputata, la migliore da quando la squadra \u00e8 nella NBA. La forza della squadra si basa sul fatto che al leader Gay vengono affiancati ottimi giocatori come Randolph, Gasol, Mayo e Conley.\nA fine stagione i Grizzlies rinnovano il contratto a Gasol e Hamed Haddadi; viene inoltre ingaggiato Gilbert Arenas (2 volte All-Star e Most Improved Player nel 2003) come riserva di Conley. Nella stagione 2011-2012 i Grizzlies riescono ad andare per la seconda volta consecutiva nei play-off arrivando quarti e superando proprio i futuri avversari dei Los Angeles Clippers all'ultima partita della stagione regolare. La serie tra queste due squadre sembra la pi\u00f9 equilibrata del primo turno dei play-off e si conlcuder\u00e0 a gara-7 con la vittoria dei Clippers.\nL'11 giugno 2012 l'ESPN ha annunciato che Heisley aveva raggiunto un accordo di massima per vendere i Grizzlies al magnate della tecnologia delle comunicazioni Robert J. Pera, che a 34 anni era apparso in una classifica di Forbes dei 10 pi\u00f9 giovani miliardari nel mondo. Il 23 agosto Pera raggiunge un accordo con un gruppo locale composto tra gli altri da J.R. \"Pitt\" Hyde, Staley Cates, Ed Dobbs, Duncan Williams e Billy Orgel, che avrebbe garantito la permanenza a Memphis per altri 15 anni. Il 25 ottobre Pera diventa ufficialmente il nuovo proprietario dei Grizzlies e il 4 novembre 2012 nomina Jason Levien amministratore delegato e socio della direzione dei Grizzlies.\nEra Gasol-Conley.\nIn vista della stagione 2012-13 i Grizzlies perdono Mayo, che, free agent, viene ingaggiato dai Dallas Mavericks. Il 31 gennaio 2013 cedono Gay e Hamed Haddadi ai Toronto Raptors in uno scambio che coinvolge anche i Detroit Pistons, ottenendo in cambio Tayshaun Prince, Ed Davis e Austin Daye. Nonostante la cessione di Gay i Grizzlies chiudono un'ottima stagione con un bilancio di 56-26, 5\u00b0 in Western Conference. La forza della squadra, assolutamente modesta in attacco, si basa sulla straordinaria difesa; i Grizzlies si dimostrano infatti la squadra pi\u00f9 forte della NBA dal punto di vista difensivo, come testimonia anche il fatto che Gasol (ormai nuovo leader della squadra, come anni prima il fratello Pau) vince il Defensive Player of the Year. Ai play-off i Grizzlies incontrano i Los Angeles Clippers, che avevano chiuso in 4\u00aa posizione; dopo essere andati in svantaggio per 0-2 i Grizzlies riescono a chiudere la serie sul 4-2. Al secondo turno i Grizzlies incontrano gli Oklahoma City Thunder, che avevano chiuso la Western Conference in 1\u00aa posizione ed erano dunque dati per strafavoriti; i Grizzlies per\u00f2, dopo aver perso gara-1, riescono straordinariamente a vincere tutte le successive gare, chiudendo la serie sul 4-1, avanzando per la prima volta nella loro storia alle finali di Western Conference, in cui affrontano i San Antonio Spurs. Nonostante i pronostici che vedevano, dopo che i Grizzlies avevano sconfitto i Thunder, la serie molto equilibrata, gli Spurs sconfiggono facilmente i Grizzlies per 4-0. A fine stagione Hollins viene clamorosamente licenziato, a dispetto della straordinaria stagione.\nIn vista della stagione successiva Joerger, da 6 anni assistente allenatore dei Grizzlies, viene promosso a capoallenatore. Sul mercato i Grizzlies mantengono il roster sostanzialmente invariato, ma non rinunciano a rafforzare la panchina, in particolare con l'ingaggio di Mike Miller, reduce da un'ottima stagione come riserva nei Miami Heat, con i quali aveva anche vinto il titolo NBA. Il 25 gennaio 2014, nella partita contro gli Houston Rockets, Randolph realizza la sua 189\u00b0 doppia doppia in maglia Grizzlies, pareggiando il record di franchigia di Pau Gasol, che ci era riuscito in ben 7 stagioni. Dopo un inizio stentato, causato dall'assenza dell'infortunato Gasol, i Grizzlies danno vita ad una lunga lotta con Dallas Mavericks e Phoenix Suns, qualificandosi infine per i play-off con la 7\u00aa posizione.\nArene di gioco.\nA Vancouver\nA Memphis\nPremi individuali.\nNBA Sixth Man of the Year Award\nNBA Defensive Player of the Year Award\nNBA Rookie of the Year Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second Team\nMascotte.\nGrizz \u00e8 la mascotte ufficiale dei Memphis Grizzlies. \u00c8 stata introdotta nel 1995 quando la squadra era a Vancouver. Grizz \u00e8 stata nominata Mascotte NBA dell'anno nel 2011.\nAmici di Grizz.\nNel 2007, all'artista che interpreta Grizz fu diagnosticato un cancro. Come esempio di sostegno, i Grizzlies scelsero di non avere pi\u00f9 Grizz finch\u00e9 non si riprese. Durante questo periodo, le mascotte delle altre squadre si esibirono nelle partite in casa dei Grizzlies al posto di Grizz. La franchigia lanci\u00f2 anche un programma chiamato \"Amici di Grizz\", con donazioni ed eventi per andare all'Ospedale Infantile St. Jude per la Ricerca."}
{"id": "45416", "revid": "697352", "url": "https://it.wikipedia.org/wiki?curid=45416", "title": "Fascio", "text": ""}
{"id": "45418", "revid": "104265", "url": "https://it.wikipedia.org/wiki?curid=45418", "title": "Fran\u00e7ois Brune", "text": "\u00c8 autore di numerose opere che riguardano la teologia, la spiritualit\u00e0, la vita dopo la morte e il paranormale in rapporto alla fede cattolica e ortodossa.\nBiografia.\nFormazione.\nFormatosi alla Sorbona di Parigi, in seguito ha approfondito i suoi studi dapprima presso l'Istituto Cattolico di Parigi, poi all'Universit\u00e0 di Tubinga. Ha studiato lingue antiche (latino, greco, assiro babilonese, ebraico, egiziano); ha svolto studi teologici presso l'Istituto Biblico di Roma.\nL'interesse per la comunicazione con i defunti.\nDocente di teologia e Sacra Scrittura, si \u00e8 occupato a lungo di fenomeni paranormali e inoltre ha fatto parte del Comitato di ricerca della sezione francese dello IANDS, l'organizzazione internazionale per lo studio delle esperienze in punto di morte.\nMembro di associazioni sulla transcomunicazione strumentale anche in Lussemburgo e in Germania, ha pubblicato articoli in riviste francesi e straniere e partecipato a trasmissioni televisive in Italia e all'estero sulle tematiche inerenti alla presunta possibilit\u00e0 di comunicare con i defunti.\n\u00c8 stato relatore in congressi di parapsicologia tra i quali quelli organizzati dal Movimento della Speranza.\nI morti ci parlano.\nLa sua notoriet\u00e0 tra gli studiosi e curiosi delle questioni inerenti alla parapsicologia comincia soprattutto a partire dalla pubblicazione nel 1989 del suo lavoro sui presunti fenomeni di transcomunicazione strumentale con i defunti, \"I morti ci parlano\" (di cui \u00e8 uscita una seconda edizione riveduta e aggiornata del 1993), ed \u00e8 via via cresciuta con i lavori successivi tra i quali: \"In diretta dall'aldil\u00e0. La transcomunicazione strumentale: realt\u00e0 o utopia\" scritto insieme allo scienziato R\u00e9my Chauvin nel 1998.\n\"I morti ci parlano\", che nel frattempo \u00e8 stata tradotta e pubblicata in sette lingue \u00e8 divenuta un punto di riferimento per gli studiosi e appassionati del settore.\nLa macchina del tempo.\nUna delle pi\u00f9 recenti pubblicazioni di Brune riguarda la possibilit\u00e0 di osservare il passato attraverso una macchina detta cronovisore. Brune afferma che l'interesse per questo tema ha origine da un incontro avuto molti anni prima con lo scienziato oltre che religioso, padre Pellegrino Ernetti il quale era stato, tra l'altro, collaboratore di padre Agostino Gemelli all'Universit\u00e0 Cattolica del Sacro Cuore di Milano in qualit\u00e0 di fisico. Padre Ernetti a suo tempo gli avrebbe parlato di un progetto pensato e messo a punto anni addietro insieme ad altri eminenti scienziati internazionali tra cui l'italiano Enrico Fermi e il tedesco Von Braun, su un'ipotetica \"macchina del tempo\" di cui era stato messo al corrente lo stesso papa. Da questo scenario prende le mosse \"Il nuovo mistero del Vaticano. La macchina del tempo\" del 2002 in cui il religioso francese conduce un'indagine su una scoperta ai limiti della fantascienza, ovvero il cronovisore e la sua storia.\nHa diretto la collana \"La vita e l'aldil\u00e0\" per l'editore Robert Laffont.\nLa conversione e morte.\nDopo il concilio Vaticano II incominci\u00f2 a distaccarsi sempre pi\u00f9 dal cattolicesimo e soprattutto dalle teologie elaborate da Sant Agostino e San Tommaso D'Aquino. Nella pasqua del 2018 decise dunque di convertirsi all'ortodossia cristiana nella parrocchia di Vanves. \nIl funerale si svolse presso la Cattedrale ortodossa della Santissima Trinit\u00e0 di Parigi."}
{"id": "45420", "revid": "123737811", "url": "https://it.wikipedia.org/wiki?curid=45420", "title": "Mafalda", "text": "Mafalda \u00e8 un personaggio immaginario protagonista dell'omonima striscia a fumetti realizzata dall'argentino Joaqu\u00edn Lavado, in arte Quino, pubblicata dal 1964 al 1973, molto popolare in America Latina e in Europa. La serie \u00e8 stata pubblicata su quotidiani, riviste e libri diventando famosa in tutto il mondo oltre a divenire oggetto di un vasto merchandising e protagonista di due serie di cortometraggi d'animazione e, nel 1982, di un lungometraggio d'animazione. Al personaggio sono state dedicate tre statue, la pi\u00f9 nota delle quali \u00e8 tra le vie Defensa e Chile nel quartiere San Telmo di Buenos Aires; c'\u00e8 inoltre una targa commemorativa sull'edificio nel quale viveva l'autore quando ide\u00f2 il personaggio.\nStoria editoriale.\nIl personaggio trae ispirazione da una bambina presente nel romanzo di David Vi\u00f1as, \"Dar la cara\", pubblicato nel 1962 in Argentina; nasce nel 1963 su commissione di un'azienda di elettrodomestici per una campagna promozionale che poi non fu realizzata. Il personaggio venne ripreso l'anno successivo per realizzare una striscia satirica per Primera Plana, un importante settimanale argentino. La prima striscia compare sul settimanale il 29 settembre 1964. \nDal 15 marzo 1965 la serie viene pubblicata giornalmente sul quotidiano El Mundo di Buenos Aires, Alcune settimane dopo nascono i personaggi di Manolito, Susanita e Felipe, mentre la mamma di Mafalda \u00e8 incinta quando il giornale chiude, il 22 dicembre 1967 e la serie si interrompe a causa del fallimento del giornale. Le pubblicazioni riprendono il 2 giugno 1968, Smette definitivamente di pubblicare la striscia il 25 giugno 1973 dopo averne realizzato oltre 3.000 strisce per non rischiare ripetitivit\u00e0 e per potersi dedicare ad altri progetti.\nEdizioni estere.\n Venne pubblicata anche in Cina. La striscia \u00e8 pubblicata per la prima volta in Italia nel 1968, in un'antologia edita da Feltrinelli. Nel 1969 esce la prima raccolta intitolata \"Mafalda la contestataria\", pubblicata da Bompiani. La prefazione \u00e8 scritta da Umberto Eco che paragona Mafalda a Charlie Brown di Charles M. Schulz. I due personaggi hanno la stessa et\u00e0, ma il loro atteggiamento nei confronti del mondo \u00e8 molto diverso: la marcata separazione del mondo infantile di Mafalda e dei suoi compagni da quello degli adulti dimostra la sua volont\u00e0 di non integrarsi in esso, al contrario dei \"Peanuts\", che sono quasi \"adulti in miniatura\". Nel 1970, in Italia, Mafalda venne pubblicata quotidianamente per un certo periodo da Paese Sera, \nBiografia del personaggio.\nMafalda: ha 6 anni e odia la minestra. Si comporta come ogni bambina della sua et\u00e0, ma ha anche uno sguardo acuto e indagatore sul mondo e sulla vita. Si interessa dei problemi del mondo, come la guerra del Vietnam, la fame o il razzismo. Quando chiede spiegazioni agli adulti, le sue domande sono sempre dirette e disarmanti, fino a provocare in loro crisi di nervi, curate col calmante \"Nervocalm\". Mafalda \u00e8 una bambina dallo spirito ribelle, profondamente preoccupata per l'umanit\u00e0 e per la pace nel mondo. Pone a s\u00e9 e ai suoi genitori domande candide e disarmanti a cui \u00e8 difficile, e a volte impossibile, rispondere. Sono domande che mostrano le contraddizioni e le difficolt\u00e0 del mondo degli adulti, nel quale Mafalda rifiuta di integrarsi.\nImpatto culturale.\nDopo il 1973 Quino disegna Mafalda pochissime altre volte e solo per attivit\u00e0 connesse alla promozione dei diritti umani:"}
{"id": "45423", "revid": "2039709", "url": "https://it.wikipedia.org/wiki?curid=45423", "title": "Gondola", "text": "La g\u00f3ndola (in veneto gondo\u0142a, , forse derivato dal greco medievale \u03ba\u03bf\u03bd\u03b4\u03bf\u1fe6\u03c1\u03b1, tipo di barca simile) \u00e8 un'imbarcazione tipica della laguna di Venezia.\nPer le sue caratteristiche di manovrabilit\u00e0 e velocit\u00e0 \u00e8 stata, fino all'avvento dei mezzi motorizzati, l'imbarcazione veneziana pi\u00f9 adatta al trasporto di persone in una citt\u00e0 come Venezia, le cui vie acquee sono sempre state quelle pi\u00f9 usate per i trasporti.\nStruttura.\nLa gondola \u00e8 composta da 280 diversi pezzi, fabbricati con 8 essenze di legname.\nLa sua costruzione richiede solitamente pi\u00f9 di un anno.\nUn tempo veniva costruita e ricoverata in rimessaggio in piccoli cantieri detti \"squ\u00e8ri\" come ad esempio lo squero di San Trovaso.\nLunga all'incirca 11 metri e di caratteristica forma asimmetrica, con il lato sinistro pi\u00f9 largo del destro, pu\u00f2 essere condotta da uno a quattro rematori che vogano \"alla veneta\", cio\u00e8 in piedi e rivolti verso la prua, e con un solo remo (distinguendosi cos\u00ec dalla voga alla valesana).\nIl lungo remo \u00e8 manovrato appoggiandolo ad una sorta di scalmo libero denominato f\u00f3rcola, che si inserisce nel suo apposito alloggiamento e viene sfilato dopo l'uso.\nL'asimmetria serve a semplificare la conduzione a un solo remo. L'asimmetria molto accentuata delle gondole attuali \u00e8 comunque di introduzione relativamente recente: progetti della fine dell'Ottocento dimostrano che, all'epoca, la forma era solo marginalmente asimmetrica.\nIl tipico \"ferro di prua\" (in veneziano \"fero da pr\u00f3va\" o \"dolfin\") si dice erroneamente che abbia lo scopo di proteggere la prua da eventuali collisioni e di abbellimento; in realt\u00e0 esso ha una funzione essenziale e ben precisa: essendo molto pesante esso appesantisce la prua della barca mantenendola cos\u00ec sempre in assetto con qualsiasi numero di vogatori e aiuta la conduzione segnando sempre la direzione in cui la prua della gondola sta puntando; esso \u00e8 di ferro ma \u00e8 fragile di fronte a una collisione violenta. Secondo un'interpretazione moderna, non supportata per\u00f2 da alcun documento, la sua forma avrebbe il significato di rappresentare i sei sestieri di Venezia (i sei denti rivolti in avanti), la Giudecca (il dente rivolto all'indietro) e il cappello del Doge, l'archetto sopra il dente pi\u00f9 alto del pettine rappresenterebbe invece il Ponte di Rialto, infine, la \"S\" che parte dal punto pi\u00f9 alto per arrivare al punto pi\u00f9 basso del ferro rappresenterebbe il Canal Grande. In realt\u00e0, i ferri da gondola attuali sono l'ultima versione standardizzata di un manufatto che nei secoli ha cambiato varie volte la propria forma. In alcune gondole sono presenti anche tre rifiniture - una sorta di ricami detti \"foglie\" posti tra le sei barrette anteriori - che rappresentano le tre isole pi\u00f9 importanti tra quelle delle laguna veneta, ovvero le isole di Murano, Burano e Torcello.\nUna funzione importante del \"ferro di prua\" \u00e8 anche quella di bilanciare il peso del gondoliere posto a poppa, in modo da consentire al natante di navigare con il fondo piatto pi\u00f9 orizzontalmente possibile riducendo di conseguenza il beccheggio. Anticamente questo era di dimensioni molto maggiori (come quelli conservati nella reggia di Venaria o in vari teneri veneziani) e non erano raffinati come quelli odierni. Questa differenza deriva dalle diverse evoluzioni di gondola nel tempo. \nIl ferro di poppa, molto pi\u00f9 piccolo di quello di prua e con funzioni principalmente di protezione dagli urti, \u00e8 detto \"r\u00ec\u00e7o;\" \u00e8 la parte pi\u00f9 alta dell'imbarcazione.\nMalgrado la considerevole lunghezza, la gondola \u00e8 estremamente maneggevole, grazie al fondo piatto e alla ridotta porzione di scafo immersa, e pu\u00f2 essere manovrata anche in spazi angusti. Le manovre richiedono per\u00f2 una notevole abilit\u00e0 da parte del conduttore, detto \"gondoliere\", che deve essere dotato di un senso dell'equilibrio molto sviluppato in quanto la posizione di voga all'estremit\u00e0 della poppa \u00e8 assai instabile. Per evitare scontri, vi \u00e8 l'usanza di avvertire alla voce quando si svolta in un rio stretto e i tipici richiami (\"\u00f2he\") sono divenuti un elemento caratteristico della citt\u00e0.\nAlcune gondole (in voga nell'Ottocento, ora quasi scomparse) presentano una sorta di cabina (chiamata \"felze\") a protezione dei passeggeri.\nStoria.\nLa forma della gondola si \u00e8 evoluta progressivamente nel corso del tempo. Le rappresentazioni pittoriche risalenti al XV-XVI secolo mostrano un'imbarcazione notevolmente differente da quella attuale. Nel quadro \"Miracolo della Croce caduta nel canale di San Lorenzo\" di Gentile Bellini, databile al 1500, le gondole appaiono pi\u00f9 corte, pi\u00f9 larghe e meno slanciate di quelle attuali e soprattutto prive di asimmetrie. La coperta di prua e quella di poppa, dove si posiziona il gondoliere, sono piatte e molto basse rispetto al pelo dell'acqua. I \"ferri\", sia a prua che a poppa, sono costituiti da due brevi e sottili astine metalliche. La \"forcola\" del rematore appare piatta ed essenziale, priva di gomiti.\nFu solo tra il 1600 e il 1700 che la fisionomia della gondola, utilizzata sempre pi\u00f9 per il trasporto privato di rappresentanza, si avvicin\u00f2 a quella attuale. In questo arco di tempo, la lunghezza dello scafo aumenta e anche i \"ferri\", soprattutto quello di prua, assumono dimensioni sempre maggiori, pi\u00f9 grandi rispetto a quelli attuali, con un carattere ornamentale sempre pi\u00f9 spinto. La poppa si stringe e inizia ad alzarsi rispetto al pelo dell'acqua. Le coperte di poppa e di prua perdono la forma piatta per diventare spioventi e a poppa viene aggiunta una piccola pedana di appoggio per garantire l'equilibrio del gondoliere. Anche la \"forcola\" assume la sua caratteristica forma a gomito. Lo scafo tuttavia mantiene ancora una sostanziale simmetria.\nNel corso dell'Ottocento, la poppa e, in misura minore, la prua si alzano ancora rispetto al pelo dell'acqua, per migliorare la manovrabilit\u00e0 dello scafo, la cui lunghezza si assesta definitivamente attorno agli 11 metri. Si introduce anche una prima leggerissima asimmetria, che viene accentuata in modo deciso solo all'inizio del Novecento, sempre per esigenze di manovrabilit\u00e0, cos\u00ec come sia la prua che la poppa vengono alzate ulteriormente. Lo scafo si snellisce leggermente e cambiano anche le dimensioni del ferro di prua, che vengono ridotte per ottenere il bilanciamento ottimale rispetto alle mutate proporzioni.\n Attualmente le gondole sono imbarcazioni aperte ma, sino ai primi anni del Novecento, erano dotate di una cabina smontabile detta f\u00e8lze. Quando Venezia era una citt\u00e0 con un numero di abitanti molto pi\u00f9 elevato dell'attuale e non erano stati realizzati i cospicui interramenti dei rii (avvenuti in epoca ottocentesca) la gondola costituiva il mezzo di trasporto per eccellenza. Le permanenze a bordo potevano quindi essere piuttosto lunghe e, con il clima invernale veneziano, la copertura del \"f\u00e8lze\" consentiva una certa confortevolezza e intimit\u00e0.\nIl tradizionale colore nero dell'imbarcazione \u00e8 dovuto all'origine per l'uso consueto della pece come impermeabilizzante dello scafo (come tutte le imbarcazioni veneziane e lagunari) e in seguito esteso a tutta la barca come conseguenza dei decreti suntuari del Senato veneziano - a partire dal 1609 - volti a limitare l'eccessivo sfarzo nella decorazione delle gondole, anticamente coperte di stoffe preziose e dorature; del resto il nero \u00e8 sempre stato considerato un colore elegante, e quindi adatto ad un mezzo di trasporto signorile (come le carrozze ottocentesche) mentre all'epoca il colore del lutto era il \"pavonazzo o paonazzo\", colore simile al rosso porpora.\nLe famiglie nobili possedevano una o pi\u00f9 gondole \"de cas\u00e0da\" con cui si facevano trasportare per affari o diporto. I cosiddetti \"freschi\", occasioni di incontro e mondanit\u00e0, erano vere e proprie passeggiate in barca che si svolgevano per la citt\u00e0. Questa abitudine dette origine anche ad un genere musicale, la cosiddetta canzone \"da bat\u00e8lo\", che ebbe il suo massimo fulgore nel Settecento ma che ancora oggi \u00e8 molto praticata a scopi turistici.\nLa corporazione dei gondolieri \u00e8 stata sempre governata da uno statuto, detto \"Mari\u00e8gola\", in cui si stabilivano i doveri degli appartenenti. Dagli atti della corporazione \u00e8 possibile desumere una serie di interessanti notizie, sia tecniche che economiche. Ad esempio \u00e8 documentato che alla met\u00e0 del Settecento le gondole a Venezia fossero all'incirca millecinquecento.\n\u00c8 considerata il capolavoro dei maestri d'ascia veneziani in quanto riuscirono a combinare la perfezione delle forme con la perfezione della tecnica per creare l'imbarcazione perfetta per Venezia, a partire dal ferro, per le asimmetrie, per il fondo, per la lavorazione del legno e per la dettagliata nonch\u00e9 grande forcola.\nLavorazione.\nIl principale strumento della lavorazione \u00e8 il \"canti\u00e8r\", un letto di legno con la forma predefinita della gondola, sul quale sono gradualmente fissati i listelli fino alla sagoma della prua e della poppa. \nI listelli laterali sono piegati e incurvati uno ad uno su canne di palude veneziana: ad un'estremit\u00e0 viene applicata acqua fredda, mentre quella opposta \u00e8 riscaldata dal fuoco. Lo sbalzo termico, piuttosto che una pressione meccanica, determinano la deformazione plastica della materia prima.\nQuando \u00e8 quasi ultimata la sezione centrale, la gondola viene capovolta per completare il fondo piatto in legno d'abete. La lavorazione richiede circa due anni, e tipicamente produce un mezzo di 11 metri per 1,5 di larghezza, pesante fra i 350 e i 400 chilogrammi.\nLa forma asimmetrica, che \"pende\" verso destra, fa s\u00ec che tenda muoversi leggermente in diagonale. Essa \u00e8 stabilizzata dal gondoliere che col suo peso corporeo ne evita il rovesciamento, e dalla forcola con la quale questi imprime freno o accelerazione al moto.\nL'arte del maestro d'ascia e del costruttore \u00e8 tradizionalmente maschile, salvo rare eccezioni di alcuni figli d'arte nei cantieri storici di Venezia.\nNello sport e nel turismo.\nQuesta imbarcazione \u00e8 attualmente usata soprattutto a scopi turistici, ma anche per cerimonie come matrimoni e funerali, nonch\u00e9 come traghetto per trasportare le persone da una riva all'altra del Canal Grande. Per quest'ultimo compito vengono utilizzati i cosiddetti \"gondol\u00f3ni\" o \"barchette\", particolarmente capienti e mossi da due rematori, uno a poppa e l'altro a prua. L'usanza \u00e8 assai antica (i primi documenti che regolamentano il funzionamento dei traghetti risalgono alla met\u00e0 del Trecento) e i luoghi di transito come la Ca' Rezzonico o la Ca' d'Oro sono segnalati dal nome delle calli (\"Calle del traghetto\").\nUn altro uso della gondola \u00e8 quello sportivo, in regate dedicate alle imbarcazioni della tradizione veneziana, come la celebre Regata Storica. In queste gare si usano anche gondole di formato ridotto a due rematori dette \"gondolini\".\nLe gondole da regata oltre a essere pi\u00f9 leggere presentano la caratteristica di avere due fori sulla poppa in modo da fare uscire l'aria all'interno e diminuire l'attrito. Le gondole da regata sono le uniche variopinte.\nVarianti.\nEsistono e si possono vedere diversi tipi di gondole anche molto diverse da quelle tradizionali, primo tra tutti il gi\u00e0 citato gondolino da regata, le cui dimensioni pi\u00f9 contenute e le proporzioni diverse lo rendono pi\u00f9 agile e scorrevole. I gondoloni o \"barchete\" presentano una struttura pi\u00f9 tozza e bassa (pi\u00f9 simile a quella delle gondole antiche) e sono privi del ferro di prua; vengono usati come traghetti in Canal Grande e possono trasportare fino a 14 persone. Alcune societ\u00e0 remiere hanno costruito imbarcazioni a pi\u00f9 remi sulla base della gondola; ne sono esempi la \"diesona\", la \"dodesona\" e la \"disdotona\" (rispettivamente da 10, 12 e 18 rematori) che presentano il ferro di prua e una linea complessiva simile a quella della gondola ma su dimensioni chiaramente maggiori. In laguna si possono vedere poi diverse varianti di gondole pi\u00f9 o meno antiche; questo aspetto nei secoli della Serenissima era molto accentuato in quanto ogni casata voleva rendere la sua gondola la pi\u00f9 bella e la pi\u00f9 perfetta.\nSerenate.\nLe serenate in \"gondola\" tradizionalmente si svolgono principalmente nella stagione estiva e consistono in un piccolo corteo di una decina di gondole, una delle quali ospita un cantante solitamente accompagnato da una fisarmonica. Vengono eseguite melodie tradizionali in dialetto veneziano di autori anonimi del '600 e '700 e contemporanei: Bixio Cherubini, Carlo Concina, Italo Salizzato, Emilio De Sanzuane, Franco Millan o anche della tradizione italiana (Renato Carosone, per esempio). I cortei partono da San Marco e percorrono tratti del Canal Grande o percorsi interni lungo i rii, attraversando le zone pi\u00f9 caratteristiche della citt\u00e0."}
{"id": "45424", "revid": "773636", "url": "https://it.wikipedia.org/wiki?curid=45424", "title": "Lista di giochi enigmistici", "text": "Questa pagina contiene un elenco di giochi enigmistici e ludolinguistici nell'accezione pi\u00f9 ampia possibile, comprendente anche gli schemi che diventano giochi in quanto sfruttati da enigmi veri e propri (ad es. in versi o crittografici)."}
{"id": "45425", "revid": "339392", "url": "https://it.wikipedia.org/wiki?curid=45425", "title": "Union Jack", "text": ""}
{"id": "45431", "revid": "2373", "url": "https://it.wikipedia.org/wiki?curid=45431", "title": "Iztacc\u00edhuatl", "text": "L'Iztacc\u00edhuatl o Ixtacc\u00edhuatl (grafia spagnola) oppure Iztaccihu\u0101tl o Ixtaccihu\u0101tl (grafia nahuatl classica) (pronunciati rispettivamente e ; dal nahuatl \"iztac\" \u2018bianco come il sale\u2019, e \"cihu\u0101tl\" \u2018donna\u2019, quindi \u2018donna bianca\u2019; comunemente chiamato \"Iztla\"), \u00e8 la terza montagna pi\u00f9 alta del Messico, dopo il Pico de Orizaba (\u00a0) ed il Popocat\u00e9petl (\u00a0) e anche la quinta pi\u00f9 alta del Nord America.\nLa montagna ha nove cime principali, la pi\u00f9 alta delle quali \u00e8 a \u00a0. Le cime vengono raffigurate come la testa, il petto, le ginocchia ed i piedi di una donna addormentata. L'Iztacc\u00edhuatl si trova a soli 70\u00a0km a sud-est di Citt\u00e0 del Messico da cui, a seconda delle condizioni meteorologiche, \u00e8 spesso visibile.\nLa prima scalata di cui si ha notizia \u00e8 avvenuta nel 1899, ma reperti archeologici suggerirebbero che gli Aztechi, ed altre culture precedenti, avessero gi\u00e0 effettuato la scalata.\nLa leggenda di Popocat\u00e9petl e Iztacc\u00edhuatl.\nNella mitologia azteca, Popocat\u00e9petl era un guerriero che amava Iztacc\u00edhuatl. Il padre di Iztacc\u00edhuatl lo mand\u00f2 in guerra, ad Oaxaca, promettendogli sua figlia in sposa al suo ritorno (cosa che il padre di Iztacc\u00edhuatl pensava non sarebbe avvenuta). A Iztacc\u00edhuatl venne detto che il suo amore era stato ucciso e lei mor\u00ec dal dolore. Quando Popocat\u00e9petl ritorn\u00f2 e seppe di averla perduta, mor\u00ec di dolore anche lui. Gli dei li coprirono di neve e li trasformarono in montagne. La montagna Iztaccihuatl venne chiamata \"La donna addormentata\" perch\u00e9 ha le sembianze di una donna sdraiata sulla schiena. Lui divenne il vulcano Popocat\u00e9petl, che faceva piovere fuoco sulla Terra con furia per la rabbia di aver perduto la propria amata."}
{"id": "45432", "revid": "712828", "url": "https://it.wikipedia.org/wiki?curid=45432", "title": "Quetzalcoatl", "text": "Quetzalc\u00f3atl (in nahuatl: Quetzalc\u014d\u0101tl, AFI: /ket\u0361sa\u026c'kowa\u02d0t\u0361\u026c/ , ovvero \u00abserpente piumato\u00bb, \u00abgemello prezioso\u00bb o \u00abserpente divino\u00bb) \u00e8 il nome azteco del dio serpente piumato dell'antica Mesoamerica, fra le divinit\u00e0 pi\u00f9 importanti per molte civilt\u00e0 messicane e centro-americane.\nTra gli Aztechi, le cui credenze sono ben documentate, Quetzalcoatl viene venerato come dio del vento, di Venere, dell'alba, dei mercanti e delle arti, dei mestieri e della conoscenza. Quetzalcoatl \u00e8 uno degli dei pi\u00f9 importanti nel pantheon azteco, assieme a Tlaloc, Tezcatlipoca e Huitzilopochtli. Assume frequentemente le sembianze di Eh\u0113catl, lo \u201cspirito del vento\u201d. Ha numerose manifestazioni, fra cui Tlahuizcampatecuhtli e Xolotl.\nSignificato del nome.\nIl nome \u201cQuetzalcoatl\u201d deriva dal n\u0101huatl \u201cquetzal[li]-c\u014dhu\u0101tl\u201d. \u201cQuetzalli\u201d indica qualcosa di divino o prezioso (in alcuni contesti \u00e8 inteso come \u201cbello\u201d, anche non di corpo) mentre \u201cC\u014dhu\u0101tl\u201d significa \u201cSerpente\u201d.\nSecondo alcuni significa letteralmente serpente con piume di Quetzal (il che rimanda a qualcosa di divino o prezioso), anche se non tutti sono d'accordo. Infatti l'uccello Quetzal all'epoca non veniva chiamato cos\u00ec.\nI vari significati riferiti al suo nome nelle altre lingue mesoamericane sono abbastanza similari. I Maya lo chiamavano Kukulk\u00e1n, i Quich\u00e9, Gukumatz.\nOltre che come \u00abserpente (\"cohuatl\")-piumato/bello/prezioso (\"quetzal\"[\"li\"])\u00bb, il nome pu\u00f2 essere anche interpretato come \u00abgemello (\"coatl\") prezioso (\"quetzalli\")\u00bb, in quanto Quetzalcoatl \u00e8 il gemello di Xolotl: i due, come stella del mattino e stella della sera, scomparivano per poi ricomparire dopo aver soggiornato nel mondo sotterraneo dei morti.\nMiti.\nNascita.\nEsistono molti miti riguardanti le gesta di Quetzalcoatl che variano a seconda delle civilt\u00e0 e del periodo storico. Le leggende riguardanti la nascita del Dio non fanno eccezione.\nSecondo una versione, Quetzalcoatl nacque da una vergine chiamata Chimalman, alla quale il dio Ometeotl apparve in sogno. In un'altra storia, la stessa Chimalman concep\u00ec Quetzalcoatl ingoiando un pezzo di giada (o uno smeraldo; forse per questo fu chiamato Quetzalcoatl: \u201cSmeraldo\u201d in nahuatl si dice \u201cQuetzalitzli\u201d). Una terza versione narra che Chimalman fu colpita da una freccia scagliata da Mixcoatl e nove mesi dopo diede alla luce un bambino a cui diede nome Quetzalcoatl.\nUn'altra versione narra come una donna chiamata Coatlicue ebbe quattromila figli che la abbandonarono per andare a formare la Via Lattea. Coatlicue, triste per la solitudine, inizi\u00f2 a piangere e lamentarsi. Ometeotl fu mosso a compassione dall'atteggiamento di Coatlicue e fece scendere una piuma sacra dal cielo, attraverso la quale ingravid\u00f2 Coatlicue, che diede alla luce Quetzalcoatl e Tezcatlipoca.\nSecondo un altro mito, Quetzalcoatl \u00e8 uno dei quattro figli di Ometecuhtli e Omecihuatl, i quattro Tezcatlipocas, ognuno dei quali rappresenta un colore ed una direzione cardinale. Sull'Est presiede il Tezcatlipoca bianco, Quetzalcoatl, il dio di luce, giustizia, piet\u00e0 e vento. Sul Sud presiede il Tezcatlipoca blu, Huitzilopochtli, il dio della guerra. Sull'Ovest il Tezcatlipoca rosso, Xipe Totec, il dio dell'oro, dell'agricoltura e della primavera. Per finire, sul Nord presiede il Tezcatlipoca nero, conosciuto semplicemente come Tezcatlipoca, il dio del giudizio, della notte, dell'inganno, della magia e della Terra.\nAlcuni miti sostengono che Queztalcoatl sia figlio di Xochiquetzal e Mixcoatl.\nLeggenda del Quinto Sole.\nSecondo la leggenda del quinto sole come narrata da Bernardino de Sahag\u00fan, all'inizio c'erano solo Tezcatlipoca, Xipe Totec, Quetzalcoatl e Huitzilopochtli, i quattro Tezcatlipoca.\nAll'inizio Quetzalcoatl e Tezcatlip\u014dca erano in eterno conflitto. A turno crearono il mondo finendo sempre per distruggerlo.\nI due riconobbero di aver fallito, e cos\u00ec decisero di provare un'ultima volta a fare il mondo. Si recarono allora nell'oceano primordiale dove viveva Cipactli, in parte coccodrillo e in parte pesce. L\u00ec provarono a ucciderla, ma lei mangi\u00f2 un piede a Tezcatlipoca. Per quest'ultimo sarebbe stata la fine se Quetzalcoatl non avesse messo uno specchio al posto del piede di Tezcatlipoca. (In alcune versioni del mito, fu proprio Quetzalcoatl a tagliare il piede di Tezcatlipoca per usarlo come esca per attirare Cipactli).\nAd ogni modo, i due si trasformarono in serpenti e tirarono Cipactli finendo per dividerla in due: con una met\u00e0 crearono il cielo e con l'altra la terra.\nPoi Quetzalcoatl, per creare l'umanit\u00e0, and\u00f2 nel Mictlan. Come mostra un'immagine del Codice Borgia, Tezcatlipoca sostitu\u00ec Quetzalcoatl negli incarichi ufficiali mentre quest'ultimo era nel Mictlan.\nDal Mictlan Quetzalcoatl, aiutato da Xolotl, attraversando diverse peripezie riusc\u00ec a uscire vivo con le ossa dei morti. Macinandole e bagnandole di sangue divino, le ossa si animarono e divennero i primi umani.\nMolto tempo dopo, dal sacrificio di Nanahuatzin e di Tecciztecatl nacquero il Sole e la Luna, ma il Sole era immobile. Solo col sacrificio degli D\u00e8i il Sole avrebbe potuto muoversi nel cielo.\nTocc\u00f2 a Quetzalcoatl il compito di sacrificare gli altri D\u00e8i al Sole. Dopo aver raccolto la vita degli D\u00e8i la invi\u00f2 al Sole con una grande raffica di vento, in modo che le vite arrivassero al Sole e che cos\u00ec potesse muoversi. \nPer ripagare gli D\u00e8i del loro grande sacrificio gli Aztechi praticavano il sacrificio umano.\nMa la storia non finisce qui: secondo alcune versioni, infatti, Quetzalcoatl, preso dal rimorso, sarebbe partito con una zattera verso una terra a Oriente.\nLa Leggenda di Quetzalcoatl.\nMolto probabilmente questa \u00e8 solo una versione romanzata della vita del re Ce Acatl Topiltzin, e non un mito del Dio Quetzalcoatl.\nQuetzalcoatl era il figlio di Chimalm\u0101 e del guerriero Mixc\u00f3atl. Regn\u00f2 su Tula.\nEgli era un uomo puro, ritenuto un esempio, un modello di vita. Per\u00f2 abol\u00ec i sacrifici umani (sostituendoli con offerte di dolci e animali), cosa che non piacque molto, soprattutto ai guerrieri e ai sacerdoti.\nSuo fratello Tezcatlipoca, per gelosia o per far tornare in vigore i riti sanguinari Toltechi, prov\u00f2 a rendere impuro Quetzalcoatl.\nQuetzalcoatl (secondo questa versione del mito, ma non secondo le altre) era molto brutto: Tezcatlipoca sfrutt\u00f2 la cosa a suo vantaggio.\nFece vedere a Quetzalcoatl il suo riflesso in uno specchio e questi, disperato, chiese di farsi aiutare. Tezcatlipoca allora gli diede una bevanda alcolica dicendo che avrebbe risolto il problema della bruttezza. Quetzalcoatl, per la prima volta fu ubriaco e si innamor\u00f2 di sua sorella, Quetzalpetlatl.\nQuetzalcoatl fu cos\u00ec disonorato.\nImpazzito dal dolore si gett\u00f2 nel fuoco e vi mor\u00ec. A seconda delle versioni resuscit\u00f2 e fu condannato all'esilio da Tezcatlipoca.\nAltre versioni.\nIn alcune versioni, Quetzalcoatl era un serpente piumato poi trasformato in umano da Tezcatlipoca; Xolotl gli diede allora una maschera con cui Quetzalcoatl soleva coprirsi il volto. \nIn alcune versioni il cuore di Quetzalcoatl divenne la stella del mattino.\nCulto.\nIl serpente piumato.\nLa divinit\u00e0 del serpente piumato ha rivestito una certa importanza, sia nell'arte che nella religione, in gran parte del territorio mesoamericano, per quasi 2.000 anni, dall'et\u00e0 pre-classica fino alla conquista spagnola. Tra le civilizzazioni che praticavano il culto del serpente piumato ricordiamo gli olmechi, i mixtechi, i toltechi, gli aztechi ed i maya.\nLo Spirito del Vento.\nNelle culture del Mesoamerica una figura molto popolare \u00e8 lo Spirito del Vento. \u00abVento\u00bb \u00e8 anche un giorno del calendario di Anahuac (noto come Tonalpohualli o Tzolkin). Quetzalc\u014datl aveva anche la funzione di \u201eSpirito del Vento\u201d. Sotto questo aspetto \u00e8 noto anche come \u2018Eh\u00e9catl' (ossia \u00abVento\u00bb). Nel suo aspetto di Eh\u00e9catl, Quetzalc\u00f3atl assumeva l'aspetto di un uomo vestito di nero con una maschera rossa e nera simile ad un becco d'uccello oppure, in alternativa, come un uomo con la pelle azzurra e la faccia rossa. I capelli spesso sono biondi, ma nel Codice Laud e nel Codice Fej\u00e9rv\u00e1ry-Mayer non mancano eccezioni.\nQuetzalcoatl: un personaggio storico.\nQuetzalcoatl \u00e8 inoltre il protettore dei sacerdoti. Alcune leggende lo descrivono come oppositore dei sacrifici umani, mentre altri lo descrivono mentre li sta praticando. Potrebbe darsi che Quetzalcoatl, dopo aver sacrificato gli altri Teotl e avendo provato orrore abbia proibito i sacrifici.\nI sacerdoti ed i re mesoamericani a volte prendevano il nome delle divinit\u00e0 che veneravano, perci\u00f2, Quetzalcoatl, Gukumatz e Kukulcan sono anche nomi di personaggi storici. Basti pensare a \"Ququmatz\", il re Quich\u00e9.\nUn famoso sovrano tolteco post-classico si chiamava Quetzalcoatl; egli \u00e8 probabilmente il Kukulcan che invase lo Yucat\u00e1n all'incirca nello stesso periodo e quindi potrebbe essere la stessa persona. Secondo alcune testimonianze anche i miztechi avrebbero avuto un sovrano chiamato con il nome del Serpente piumato. Nel X secolo un re associato al culto di Quetzalcoatl regn\u00f2 sopra i toltechi: il suo nome era C\u0113 \u0100catl Topiltzin Quetzalc\u014dhu\u0101tl. Si disse di questo re che fosse il figlio del grande guerriero chichimeca Mixcoatl e della donna colhuacana di nome Chimalman, oppure un loro discendente.\nQuetzalcoatl e Tezcatlipoca, il sistema dualistico dei toltechi.\nI toltechi avevano un sistema dualistico di culto. L'opposto di Quetzalcoatl era Tezcatlipoca; secondo ci\u00f2 che si dice che Tezcatlipoca ha costretto all'esilio C\u0113 \u0100catl Topiltzin Quetzalc\u014dhu\u0101tl. Lui accett\u00f2 e part\u00ec su una imbarcazione fatta di serpenti, promettendo di ritornare.\nQuando gli aztechi adottarono la cultura dei toltechi fecero di Tezcatlipoca e Quetzalcoatl due divinit\u00e0 gemelle, opposte ed uguali. Quetzalcoatl veniva anche chiamato il \"bianco\" per distinguerlo ed opporlo al \"nero\" Tezcatlipoca. Insieme, hanno creato il mondo e, durante la creazione, Tezcatlipoca perse un piede.\nHernan Cortes e Quetzalcoatl.\nSecondo ci\u00f2 che scrissero gli spagnoli, l'imperatore azteco Montezuma II credette all'inizio che lo sbarco di Hern\u00e1n Cort\u00e9s nel 1519 fosse il ritorno di Quetzalcoatl. Cort\u00e9s gioc\u00f2 molto su questa convinzione, che gli rese pi\u00f9 facile la conquista del Messico.\nGli storici moderni hanno ipotizzato che in realt\u00e0 si trattasse di un falso mito, infatti le prime testimonianze al riguardo risalgono solo a dopo la morte di Cort\u00e9s e nessuna fonte precolombiana ha mai neppure citato il profetizzato ritorno del Dio.\nLe caratteristiche di Quetzalcoatl.\nIl significato esatto delle caratteristiche di Quetzalcoatl varia a seconda delle civilizzazioni e del periodo storico. Quetzalcoatl \u00e8 stato spesso considerato il \"dio della stella del mattino\" ed il suo fratello gemello Xolotl era la \"stella della sera\" (Venere). Come stella del mattino era conosciuto con il titolo di Tlahuizcalpantecuhtli, che significa letteralmente \"il signore della stella dell'alba\". Fu conosciuto come inventore dei libri e del calendario, colui che don\u00f2 il mais al genere umano e, a volte, \u00e8 stato anche considerato il simbolo della morte e della resurrezione. Quetzalcoatl era anche il protettore dei sacerdoti e rivestiva il ruolo di sommo sacerdote azteco.\nNella maggior parte dei culti mesoamericani era contemplato il ciclo dei mondi. Di solito, l'epoca terminata nel 2012 veniva considerata il quinto mondo, mentre i quattro precedenti erano stati distrutti dal diluvio, dal fuoco e via dicendo. Si racconta poi che Quetzalcoatl fosse andato a Mictlan, il mondo sotterraneo, ed avesse creato il genere umano del quinto mondo dalle ossa delle razze che lo avevano preceduto (con l'aiuto di Cihuacoatl), usando il suo stesso sangue per infondere alle ossa nuova vita.\nSecondo un racconto azteco Quetzalcoatl fu sedotto dalla sorella gemella di Tezcatlipoca (in alcune versioni la sorella si chiamerebbe Quetzalpetlatl) mentre era ubriaco, ma poi si uccise dandosi fuoco per il rimorso. Il suo cuore divenne la stella del mattino (vedi Tlahuizcalpantecuhtli).\nA seconda delle leggende, Quetzalcoatl era un uomo pallido e barbuto oppure un uomo che indossava una maschera rossa (oppure rossa e nera) simile a un becco e con capelli e barba biondi. Nel suo aspetto di Tlahuizcalpantecuhtli aveva la pelle grigia e i capelli biondi, con nei (?) bianchi su tutto il corpo."}
{"id": "45433", "revid": "1718925", "url": "https://it.wikipedia.org/wiki?curid=45433", "title": "Fono", "text": "Un fono (dal greco \"ph\u014dn\u1e17\" , \"suono\", \"voce\") \u00e8 un suono linguistico, ossia un suono del linguaggio umano, prodotto dall'apparato fonatorio. I foni, che fanno riferimento, appunto, solo a suoni (e non a lettere), sono rappresentati nello scritto per mezzo delle trascrizioni fonetiche, che sono sempre scritte tra parentesi quadre ( [ ] ). Il sistema di scrittura pi\u00f9 diffuso usato per le trascrizioni fonetiche \u00e8 l'Alfabeto fonetico internazionale.\nI foni sono studiati dalla fonetica nelle loro caratteristiche articolatorie (nella fonetica articolatoria) e acustico-percettive (nella fonetica acustica). Secondo l'analisi articolatoria, un fono \u00e8 una successione di movimenti muscolari dell'apparato fonatorio, atti a produrre delle onde sonore. Queste onde sonore sono considerate la controparte acustica dei foni.\nInoltre, i foni possono essere distinti in due macroclassi, secondo criteri puramente articolatori e acustistici: la classe dei vocoidi, che comprende tutti i foni con articolazione aperta, sonorit\u00e0 intrinseca e assenza di frizione; e quella dei contoidi, che include i foni che non posseggono le caratteristiche dei vocoidi."}
{"id": "45439", "revid": "729019", "url": "https://it.wikipedia.org/wiki?curid=45439", "title": "Abadan (isola)", "text": "Abadan \u00e8 un'isola dell'Iran, nella provincia del Kh\u016bzest\u0101n. \u00c8 posizionata nello Shatt al-'Arab. Fu ceduta dall'Impero Ottomano alla Persia nel 1847.\nNel 1908 nacque sull'isola la citt\u00e0 di Abadan in seguito alla scoperta di pozzi petroliferi nelle vicinanze. Sull'isola era posizionata negli anni intorno al 1970 la pi\u00f9 grande raffineria di petrolio del mondo.\nDopo la lunga guerra che coinvolse l'Iran con l'Iraq furono distrutti gli impianti di estrazione e la raffineria, ed oggi il pompaggio \u00e8 ripreso in misura inferiore ai ritmi di allora.\nImmagini della Raffineria nel 1970"}
{"id": "45443", "revid": "5", "url": "https://it.wikipedia.org/wiki?curid=45443", "title": "Sueno Agonis filius", "text": ""}
{"id": "45444", "revid": "438678", "url": "https://it.wikipedia.org/wiki?curid=45444", "title": "Ontologia (informatica)", "text": "In informatica, un'ontologia \u00e8 una rappresentazione formale, condivisa ed esplicita di una concettualizzazione di un dominio di interesse. Pi\u00f9 nel dettaglio, si tratta di una teoria assiomatica del primo ordine esprimibile in una logica descrittiva.\nIl termine ontologia formale \u00e8 entrato in uso nel campo dell'intelligenza artificiale e della rappresentazione della conoscenza, per descrivere il modo in cui diversi schemi vengono combinati in una struttura dati contenente tutte le entit\u00e0 rilevanti e le loro relazioni in un dominio. I programmi informatici possono poi usare l'ontologia per una variet\u00e0 di scopi, tra cui il ragionamento induttivo, la classificazione, e svariate tecniche per la risoluzione di problemi.\nPremesse.\nNonostante la sua tradizione sia eminentemente teorica, l'ontologia si sta dimostrando in tempi recenti particolarmente feconda nei suoi risvolti pratici.\nAd esempio, lo studio dell'ontologia \u00e8 sempre pi\u00f9 importante a causa dei problemi relativi al sovraccarico informativo e di altri problemi legati alle moderne tecnologie informatiche (guerra dell'informazione, dipendenza da Internet, guerra asimmetrica, terrorismo e biosicurezza).\nTipicamente, le ontologie informatiche sono strettamente legate a vocabolari controllati \u2013 repertori di concetti classificati in un'ontologia fondamentale \u2013 in base ai quali tutto il resto deve essere descritto (entro il modello utilizzato). Nel caso peggiore, tale scopo \u00e8 assolto dal set di istruzioni del processore o dalla libreria standard del linguaggio di programmazione. Poich\u00e9 queste sono cattive rappresentazioni di qualsiasi dominio di un problema, l'esigenza \u00e8 quella di creare schemi pi\u00f9 generali e definiti per rendere i set di dati utili per una descrizione (e un buon funzionamento del programma) coerente del dominio in oggetto.\nTali ontologie hanno spesso un valore commerciale: ci\u00f2 crea concorrenza nella loro definizione \u2013 quella che Peter Murray-Rust ha definito \"guerra semantica ed ontologica\" \u2013 derivata dai differenti \"standard\" adottati, e la mancanza di un repertorio concettuale comune entro il quale far convergere tutte le ontologie speciali.\nL'uso del termine \"ontologia\" nell'informatica deriva dal precedente uso dello stesso termine in filosofia, dove ha il significato dello studio dell'essere e del divenire dello spirito che modella gli enti - le entit\u00e0 soggette al divenire. Cos\u00ec come nella filosofia anche in informatica l'ontologia descrive le entit\u00e0, in quanto soggette al cambiamento, con i concetti fondamentali di categoria e di relazione. Le entit\u00e0 non sono dunque definite una volta per tutte in maniera assoluta - non sono cio\u00e8 metafisiche, ma assumono significato in base alle relazioni che possono stringere con altre entit\u00e0. Il potenziale delle relazioni che un'entit\u00e0 pu\u00f2 stringere \u00e8 limitato dalla propria essenza, definita come una categoria della nostra ontologia, che altro non \u00e8 che una tassonomia delle entit\u00e0 - ad esempio, un corvo in quanto volatile non pu\u00f2 vivere sott'acqua e in quanto non mammifero non pu\u00f2 allattare il suo cucciolo; un delfino in quanto cetaceo pu\u00f2 fare entrambe le cose; tutti e due gli animali, in quanto animali, possono uccidere un altro animale; nessuno dei due, in quanto non umano, pu\u00f2 insegnare all'Universit\u00e0.\nUtilizzato inizialmente nell'ambito dell'intelligenza artificiale e della rappresentazione della conoscenza, dal 2001 il termine \u00e8 stato reso piuttosto popolare grazie all'intensa attivit\u00e0 e alla forte crescita della comunit\u00e0 di ricercatori impegnati sul tema del Web semantico. Per estensione si \u00e8 iniziato ad usare il termine per definire generici modelli di dati. Comunque, nonostante la variet\u00e0 con cui il termine viene utilizzato, nella letteratura specialistica sembra consolidata l'idea che\nin informatica il termine ontologia debba riferirsi specificamente ad un tentativo di formulare una concettualizzazione esaustiva e rigorosa nell'ambito di un dato dominio.\nSi tratta generalmente di una struttura dati gerarchica che contiene tutte le entit\u00e0 rilevanti, le relazioni esistenti fra di esse, le regole, gli assiomi ed i vincoli specifici del dominio. Tale struttura viene normalmente formalizzata per mezzo di linguaggi semantici che devono rispondere alle leggi della logica formale (per questo si parla anche di ontologia formale).\nUso come glossario di base.\nUna ontologia fondazionale \u00e8 in qualche misura assimilabile ad un glossario di base, anche se, al contrario di questo, usualmente la prima \u00e8 gerarchizzata in due o pi\u00f9 livelli, nei cui termini tutto il resto deve essere descritto.\nUna analogia pu\u00f2 essere vista con il Basic English, il dizionario delle 2000 parole della lingua inglese necessarie al dizionario Longman per descrivere le 4000 frasi pi\u00f9 comuni nella lingua inglese. Una ontologia fondazionale ha la funzione di un'ontologia di base sia per gli utenti che per i programmi, influenzando la loro prospettiva dei dati e degli eventi. Anche in Italia ci si \u00e8 occupati di definire un Italiano di base (cfr. Tullio De Mauro) con gli stessi scopi e gli stessi metodi.\n\u00c8 possibile anche un'analogia con i linguaggi artificiali. Tutti i programmi per computer si basano su ontologie fondazionali, costituite dall'insieme di istruzioni del processore, dalle librerie di un linguaggio, dai file presenti in un file system, o da qualche altra lista di 'ci\u00f2 che esiste'. Costruire la rappresentazione di un dominio di conoscenza partendo da basi insufficienti pu\u00f2 portare a risultati poco corretti, da qui la necessit\u00e0 di disporre di ontologie di base standardizzate (come la Dublin Core per l'SGML) e consolidarle come fondamenta del proprio lavoro.\nT. R. Gruber ha definito l'ontologia come \"una specificazione di una concettualizzazione\" .\nMalgrado il termine 'ontologia' sia stato utilizzato in modo estremamente generico per contraddistinguere un qualunque schema concettuale di classificazione, secondo gli esperti di ontologia computazionale una vera ontologia non deve limitarsi ad una gerarchia di concetti organizzati con la relazione di sussunzione (spesso chiamata 'isa' - 'is_a' in lingua inglese, cio\u00e8 \"\u00e8 un\" - o 'sottoclasse' o 'sottotipo'), ma deve includere anche altre relazioni semantiche che descrivono in che modo i concetti sono interrelati. Una delle relazioni pi\u00f9 comuni, oltre a quella di sussunzione, \u00e8 la relazione 'parte_di'.\nQuesto approccio \u00e8 differente, anche se correlato, rispetto al significato filosofico del termine ontologia, lo studio di ci\u00f2 che \u00e8. Lo scopo di un'ontologia computazionale non \u00e8 quello di specificare cosa 'esiste' e cosa 'non esiste', ma di creare una base di dati, che \u00e8 un artefatto dell'uomo, contenente concetti riferiti al dominio di indagine dell'ontologo, e che verr\u00e0 impiegata per eseguire certi tipi di computazione. Per questo motivo, i ragionamenti seguiti dagli ontologi in filosofia possono essere utili per individuare ed evitare delle possibili ambiguit\u00e0 logiche, ma quando diverse rappresentazioni ontologiche alternative possono servire ugualmente bene per gli obiettivi dell'ontologo computazionale, i vincoli di tempo impongono normalmente che venga scelta un'alternativa e le altre siano ignorate. Per certi scopi, \u00e8 meglio non prendere in considerazione diversi dettagli degli oggetti di interesse. Ne consegue che diverse ontologie computazionali, sviluppate indipendentemente per scopi diversi, per lo stesso dominio di applicazione, possono risultare sensibilmente diverse fra di loro.\nNell'ambito informatico, si pu\u00f2 distinguere fra ontologie top-level, ossia di massimo livello, e ontologie di dominio. Le prime riguardano gli aspetti pi\u00f9 generici e astratti ravvisabili nella realt\u00e0 intesa nella sua completezza, le seconde, che \u00e8 possibile ricondurre a quelle massimali, per l'appunto si occupano dell'analisi categoriale e relazionale che si specifica in una peculiare porzione di realt\u00e0. Naturalmente, se riferite al World Wide Web, le massimali operano su di esso nell'interezza della sua complessit\u00e0, mentre quelle di dominio si curano di analizzarne un settore circoscritto: \u00e8 necessario per\u00f2 chiarire che il riconoscimento delle ontologie di dominio non implica che ad esse si sottenda obbligatoriamente l'esistenza di ontologie di massimo livello.\nApplicazioni nell'informatica.\nLe ontologie sono applicate comunemente nel campo dell'intelligenza artificiale e nella rappresentazione e nella condivisione della conoscenza. I programmi nei computer possono utilizzare un'ontologia per una variet\u00e0 di scopi, fra cui il ragionamento deduttivo, la classificazione, diverse tecniche di problem solving, oltre che per facilitare la comunicazione e lo scambio di informazioni fra diversi sistemi.\nUn'ontologia che non sia legata ad un particolare dominio di applicazione, ma cerchi di descrivere entit\u00e0 pi\u00f9 generali, si definisce \"ontologia costitutiva\", oppure \"ontologia superiore\". In genere \u00e8 necessario creare degli schemi maggiormente specializzati per rendere i dati utilizzabili in contesti applicativi reali. Le ontologie costitutive sono importanti per sviluppare, sulla base dei concetti fondanti e delle assiomatizzazioni che contengono, ontologie specializzate che mantengano un disegno integro e coerente. Sono in corso di studio metodologie specifiche, come OntoClean, per aiutare gli architetti della conoscenza in questo compito.\nOntologie costitutive possono avere un valore commerciale, creando una competizione per definirle. Peter Murray-Rust sostiene che questa situazione pu\u00f2 portare ad \"una guerra nel campo semantico ed ontologico dovuta a diversi standard in concorrenza\", e come conseguenza ogni ontologia costitutiva standard verr\u00e0 verosimilmente contestata da diverse parti \u2013 politiche o commerciali, ognuna con la propria idea di 'cosa esiste' (in senso filosofico). Nessuna ontologia superiore \u00e8 stata finora generalmente riconosciuta come uno standard \"de facto\". Diverse organizzazioni stanno lavorando alla definizione di ontologie standard per domini di applicazione specifici. Il 'Process Specification Language' (PSL) creato dal National Institute for Standards and Technology (NIST) \u00e8 uno di questi esempi.\nOntologie disponibili.\nUn'ontologia popolare ed abbastanza esaustiva disponibile \u00e8 Cyc, un sistema proprietario sviluppato gi\u00e0 a partire dal 1985, che consiste in un'ontologia costitutiva e diverse ontologie specializzate per dominio (chiamate \"microteorie\" - \"microtheories\" in inglese). Un sottoinsieme di questa ontologia \u00e8 stato rilasciato per uso libero col nome di OpenCyc (vedere https://web.archive.org/web/20110226000645/http://opencyc.org/ ).\nWordnet, un database liberamente disponibile, progettato come una rete semantica basata sui principi della psicolinguistica, \u00e8 stato successivamente espanso con l'aggiunta di definizioni ed \u00e8 attualmente visto anche come un dizionario. Si qualifica come un'ontologia costitutiva perch\u00e9 include sia concetti di tipo generale, sia concetti con un maggior grado di specializzazione, collegati non solo da relazioni di sussunzione, ma anche con relazioni semantiche come quella di parte-insieme e causa. Tuttavia, a differenza di Cyc, esso non \u00e8 stato completamente assiomatizzato, in modo da rendere le relazioni logiche fra concetti precise. Viene ampiamente usato nella ricerca sull'elaborazione del linguaggio naturale.\nLa \"Suggested Upper Merged Ontology\" (SUMO) \u00e8 un altro tentativo di definire un'ontologia superiore, avviato dal gruppo di lavoro IEEE P1600.1 (costituito in larga parte da un gruppo di persone della Teknowledge), disponibile per uso libero.\nQuesta iniziativa tende a riservare alcuni termini ed il loro significato per tutti i sistemi basati sullo standard 'P1600.1', nello stesso modo in cui un'ontologia generale (in senso filosofico) definisce 'cosa esiste'. Lo stesso uso dell'aggettivo 'superiore', implica una gerarchia che deve essere accettata piuttosto che una base che pu\u00f2 essere scelta, e sembra implicare un impatto di tipo culturale.\nDa segnalare, inoltre, il sito schemaweb.info che si propone come un catalogo per ontologie scritte con RDF, OWL e DAML+OIL.\nUna ontologia o molte ontologie.\nLa distinzione principale fra l'ontologia in senso filosofico e quella in senso informatico \u00e8 data dall'ambizione (interpretabile come pretesa, in termini di logica formale), da parte dell'ontologia filosofica, di spiegare 'ci\u00f2 che \u00e8' in assoluto, mentre in informatica l'ontologia spiega 'ci\u00f2 che \u00e8' nel senso di ci\u00f2 che \u00e8 presente. Si tratta infatti di una descrizione delle entit\u00e0 e delle loro relazioni per uno specifico dominio di conoscenza. Nell'ambito dell'informatica, nel primo decennio del XXI secolo, la creazione di un'ontologia fondante e totale risulta un'impresa titanica. Impresa che tuttavia non pu\u00f2 essere a priori esclusa, in termini tecnologici, anche se \u00e8 sempre pi\u00f9 evidente che essa richiede una enorme attivit\u00e0 di \"negoziazione tra pari\" per la conciliazione di moltissime esigenze e punti di vista diversi: primi fra tutti quelli rappresentati dai diversi sistemi semantici associati alle diversit\u00e0 linguistiche.\nUna cosa, invece, gi\u00e0 possibile e praticata \u00e8 la creazione di molte ontologie, ciascuna limitata a un dominio ben preciso e persino ad un ben preciso punto di vista, o scopo, di quel dominio, allora abbiamo qualcosa che pu\u00f2 gi\u00e0 essere realizzato e pu\u00f2 essere utilizzato per molti scopi, come gestire un servizio Web o integrare sistemi diversi (vedi: Top-down Object-based Goal-oriented Approach, TOGA meta-theory, Adam Maria Gadomski, 1993).\nLe ontologie cos\u00ec create potrebbero poi, in caso di necessit\u00e0, venire mappate le une sulle altre, sfruttando il meccanismo di importazione delle ontologie, in modo da farle interagire senza perdere la complessit\u00e0 e particolarit\u00e0 di ciascuna.\nLinguaggi per ontologie.\nPer essere utili, le ontologie devono essere espresse in una notazione concreta. Un 'linguaggio per ontologie' \u00e8 un linguaggio formale con cui viene costruita un'ontologia.\nEsistono diversi linguaggi, proprietari o basati su standard, per la definizione di ontologie:\nEsempi di ontologie pubblicate.\nLa Linking Open Data Community Project di W3C"}
{"id": "45447", "revid": "767487", "url": "https://it.wikipedia.org/wiki?curid=45447", "title": "Alien - La clonazione", "text": "Alien - La clonazione (\"Alien Resurrection\") \u00e8 un film del 1997 diretto da Jean-Pierre Jeunet.\nDopo un'anteprima a Parigi il 6 novembre 1997, il quarto e ultimo film della saga di \"Alien\" usc\u00ec ufficialmente negli Stati Uniti il 26 novembre 1997. In Italia \u00e8 stato distribuito il 27 febbraio 1998.\nTrama.\nAnno 2379. Sono passati 200 anni dai fatti del pianeta Fiorina 161 ed Ellen Ripley viene clonata nel corso di un esperimento condotto sulla nave militare dei Sistemi Uniti \"Auriga\". Lo scopo \u00e8 quello di recuperare l'embrione di Xenomorfo dal suo torace per ottenere una regina che produca degli Alien in larga scala a scopo bellico. L'esperimento riesce all'ottavo tentativo; la nuova Ripley, a causa dei processi subiti, non \u00e8 per\u00f2 un semplice essere umano: ha una sorta di legame empatico con gli Xenomorfi, possiede alcune loro caratteristiche, come una forza sovrumana e il sangue corrosivo. Inoltre, ha ereditato molti ricordi della sua vita precedente.\nNel frattempo, la nave da trasporto \"Betty\" attracca sull'Auriga con un carico di contrabbando di uomini tenuti in stato criogenico. Il generale Perez, a colloquio con il capo della nave Elgyn, paga il trasporto in contanti mantenendo il mistero sull'utilizzo del carico. Gli uomini ibernati serviranno in realt\u00e0 da ospiti per le uova partorite dalla Regina, ormai adulta.\nCall, una dei contrabbandieri, si introduce nella cella dov'\u00e8 tenuta Ripley, rivelandole che si tratta di un clone e offrendosi di ucciderla comunque quando scopre che l'embrione alieno le \u00e8 gi\u00e0 stato rimosso. Questa per\u00f2 le risponde che non ha nessuna intenzione di morire e le ordina di andarsene. Il comportamento della ragazza per\u00f2 non passa inosservato, e porta il capo della stazione ad arrestare i contrabbandieri con l'accusa di essere terroristi. Una breve sparatoria consente al gruppo di liberarsi, prendendo Wren e il soldato Distefano come ostaggi per poter tornare alla loro astronave.\nNel frattempo i neonati Xenomorfi (generati utilizzando i corpi portati dai contrabbandieri) riescono a liberarsi dall'area per esperimenti dove sono tenuti facendo a pezzi uno dei loro compagni, in modo da sciogliere le pareti delle celle con il suo sangue corrosivo. Le creature catturano il dottor Gediman e cominciano a uccidere l'equipaggio della nave, portando il generale Perez ad ordinare l'evacuazione. La maggior parte dei militari riesce a fuggire, mentre il generale e alcuni altri perdono la vita.\nIl gruppo di contrabbandieri, compreso che qualcosa non va, comincia a dirigersi verso la propria nave, ma perde Elgyn, ucciso da una delle creature dopo essersi allontanato dal gruppo. Gli altri, dopo averne scoperto il cadavere tentano disperatamente di fuggire ma rimangono bloccati in un vicolo cieco. A salvarli interviene Ripley che, dopo essersi liberata dalla cella dove si trovava rinchiusa, attira ed elimina l'alieno che li inseguiva. Nonostante le proteste di Call, il gruppo permette a Ripley di seguirli. Successivamente il gruppo trova un uomo, in stato confusionale, Purvis. Si scopre che \u00e8 una delle cavie dell'esperimento e che porta in s\u00e9 un embrione alieno. I fuggitivi, convinti da Call, decidono comunque di portarlo con loro e ibernarlo nella Betty per poi rimuovere l'alieno.\nNel corso della fuga, Ripley rinviene una stanza con la dicitura \"1-7\" e, poich\u00e9 sul suo braccio \u00e8 tatuato il numero \"8\", si incuriosisce e decide di entrare: trova cos\u00ec i mostruosi esperimenti di clonazione precedenti a lei, orrendi ibridi tra umani e Xenomorfi, tra cui l'ultimo in fin di vita che la prega di ucciderla. Call le passa un lanciafiamme e Ripley pone fine alle sofferenze della sventurata creatura, per poi radere al suolo il laboratorio distruggendo i resti degli altri cloni.\nDurante l'attraversamento subacqueo della mensa, completamente allagata, Hillard viene catturata da uno Xenomorfo, mentre gli altri si trovano bloccati da un gruppo di uova in procinto di schiudersi. Christie riesce a colpirle con alcuni proiettili esplosivi, permettendo al gruppo di uscire dall'acqua. Mentre risalgono la scala per\u00f2 Wren inganna Call e, dopo essersi fatto consegnare un'arma, le spara, facendola cadere in acqua e bloccando, dopo averla attraversata, l'unica porta per lasciare il condotto. A complicare le cose dalle acque emerge anche lo Xenomorfo che li seguiva, che riesce ad accecare Christie prima di venire ucciso da Johner. Christie, resosi conto di non essere in grado di continuare si lascia poi a sua volta cadere in acqua, sacrificandosi per salvare gli altri. Improvvisamente la porta si apre, rivelando Call. Ripley capisce rapidamente come faccia ad essere ancora viva: si tratta di un androide, a conoscenza degli esperimenti del generale ed intenzionata a fermarli prima che possano mettere in pericolo l'intera razza umana. Sfruttando le sue capacit\u00e0, Call libera la strada per la Betty, blocca Wren (scatenandogli contro un gruppo di Xenomorfi) e ordina al computer centrale di far schiantare l'Auriga invece di atterrare. Poco prima di raggiungere la navicella per\u00f2 Ripley subisce l'influenza di una sorta di istinto primordiale, chinandosi incautamente su una griglia che cede, facendola precipitare nel nido degli Xenomorfi.\nSulla Betty ricompare Wren, ancora intenzionato a consegnare lo Xenomorfo ai suoi superiori: verr\u00e0 ucciso da Purvis, nel suo ultimo gesto prima che l'embrione nascente lo uccida a sua volta. I pochi superstiti eliminano quindi l'alieno neonato.\nRipley intanto si risveglia nella stanza della regina: il dottor Gediman, intrappolato in un bozzolo, spiega che la regina Alien ha subito delle mutazioni e, per la prima volta, oltre a depositare uova sta partorendo. La creatura, un mostruoso ibrido umano-Alien, appena nata uccide la Regina, riconoscendo in Ripley la propria vera madre. Quest'ultima, approfittando della distrazione della creatura (impegnata ad uccidere il dottore) fugge verso la Betty, raggiungendola appena in tempo.\nLa navicella per\u00f2 ha difficolt\u00e0 a partire, perch\u00e9 il portello non si chiude bene. Call scopre la presenza a bordo dell'ibrido ed \u00e8 costretta ad assistere impotente all'uccisione di Distefano, sopraggiunto per aiutarla. Ripley, percependo che qualcosa non va, salva l'androide e, sfruttando il proprio sangue corrosivo, causa un foro nella navicella, dalla quale l'Ibrido viene brutalmente risucchiato e disperso nello spazio. La navicella raggiunge finalmente l'atmosfera terrestre e il film si conclude con Ripley che guarda la Terra insieme a Call, entrambe incerte ma fiduciose sul loro futuro (in un finale alternativo usato per alcune versioni estese, la Betty atterra in una Parigi distrutta e desertificata).\nProduzione.\nUscito per la prima volta il 6 novembre 1997, il film fu prodotto negli Stati Uniti d'America con un budget di 70 milioni USD messo a disposizione dalle imprese Bill Badalato, Gordon Carrol, David Giler, Walter Hill per Brandywine Productions e dalla Twentieth Century-Fox Film Corporation.\nAl Botteghino il film ha incassato complessivamente la somma di 161,4 milioni USD. L'attrice protagonista, Sigourney Weaver, ha preteso una retribuzione di 11 milioni di dollari per continuare a interpretare il ruolo di Ripley. Nel primo film della saga di Alien, nel 1979, la Weaver era stata ingaggiata per dollari.\nNelle sale il film fu distribuito dalla 20th Century-Fox, mentre la versione in DVD e Blu-ray dalla 20th Century Studios Home Entertainment.\nAccoglienza.\nIl sito aggregatore di recensioni Rotten Tomatoes riporta che il 54% delle 81 recensioni professionali ha dato un giudizio positivo sul film, con un voto medio di 5,73 su 10 e il consenso: \"\"Alien - La clonazione\" segna un leggero miglioramento rispetto al suo predecessore, ma manca ancora della posta in gioco emotiva che ha contribuito a rendere i primi due capitoli del franchise dei classici di fantascienza/horror.\" Su Metacritic il film detiene un punteggio medio di 63 su 100, basato su 21 critiche, indicando \"recensioni generalmente favorevoli\".\nVideogioco.\nAlien Resurrection \u00e8 un videogioco d'azione sviluppato dalla Argonaut Games e pubblicato nel 2000 dalla Fox Interactive per Sony PlayStation, ed ispirato al film. Il gioco ha avuto un riscontro dalla critica altalenante, e una valutazione complessiva di 61 su Metacritic.Il motore grafico sfrutta a pieno le potenzialit\u00e0 della console che ormai si accingeva al tramonto dopo l'annuncio di Playstation 2. Inizialmente era prevista anche una conversione del titolo per SEGA Dreamcast, successivamente cancellata."}
{"id": "45449", "revid": "2157991", "url": "https://it.wikipedia.org/wiki?curid=45449", "title": "Regolite", "text": "La regolite \u00e8 l'insieme eterogeneo di sedimenti, polvere e frammenti di materiale, che compongono lo strato pi\u00f9 esterno della superficie dei pianeti rocciosi come la Terra o Marte e dei corpi celesti come le lune e gli asteroidi.\nEtimologia.\nIl termine regolite \u00e8 la traduzione italiana dell'inglese \"regolith\". Il vocabolo fu coniato nel 1987 dal geologo George Perkins Merrill, e deriva dall'unione dei termini greci \"r\u00eagos\" (mantello) e \"lithos\" (pietra).\nTipi di regolite.\nTerra.\nSulla Terra la regolite ha origine dalla degradazione del substrato roccioso causata dall'azione degli organismi che vi si installano e dall'attivit\u00e0 erosiva degli agenti esogeni. Essa include le seguenti suddivisioni e componenti:\nLo spessore dello strato di regolite pu\u00f2 variare dall'essere sostanzialmente assente a centinaia di metri. La sua et\u00e0 pu\u00f2 variare dal presente (per un'eruzione vulcanica o un'alluvione appena avvenute) a centinaia di milioni di anni (in alcune parti dell'Australia la regolite sembra appartenere all'eone precambriano).\nLa presenza di regolite \u00e8 uno dei fattori importanti per la sopravvivenza della vita, dal momento che poche piante possono crescere sopra o all'interno della roccia solida e gli animali non sarebbero in grado di scavare o costruire un riparo senza materiale sciolto. La regolite \u00e8 importante anche per gli ingegneri che costruiscono edifici, strade e altre opere civili. Le propriet\u00e0 meccaniche della regolite variano considerevolmente e devono essere documentate se la costruzione deve resistere ai rigori dell'uso. Essa \u00e8 infatti un'importante fonte di materiale da costruzione, da cui si ottengono sabbia, ghiaia, pietrisco, calce e gesso.\nLuna.\nSiccome la Luna non possiede un'atmosfera in grado di distruggere i meteoroidi, la formazione della regolite avviene principalmente a seguito dell'impatto di questi con la superficie, con la conseguente frammentazione di grandi rocce in detriti di dimensioni sempre pi\u00f9 modeste. Si tratta di un processo graduale nel tempo, che porta alla generazione di svariati strati caratterizzati dalla disomogeneit\u00e0 di propriet\u00e0. Siccome anche il campo magnetico \u00e8 molto debole, anche l'azione del vento solare determina la formazione della regolite lunare. Particelle cariche provenienti da altre stelle possono contribuire in maniera secondaria.\nA seconda del luogo considerato, lo spessore degli strati di regolite pu\u00f2 variare da pochi metri a decine di metri. Il loro colore \u00e8 grigio e posseggono una densit\u00e0 approssimativa di 1,5 g/cm3. Circa la met\u00e0 delle particelle di cui \u00e8 formata la regolite lunare non supera i 100 micron di grandezza. La sua composizione varia a seconda del sito considerato, ma i minerali pi\u00f9 abbondanti sono l'olivina, il pirosseno e il plagioclasio.\nPressoch\u00e9 tutte le informazioni disponibili sul satellite terrestre provengono dalla sua regolite, che ha permesso inoltre di comprendere, almeno parzialmente, la composizione e il passato della Luna, le caratteristiche dei raggi cosmici e la storia e la velocit\u00e0 degli impatti di meteoroidi e polvere cosmica con il suolo lunare avvenuti nel passato. Diversi campioni di materiale lunare sono stati portati sulla Terra.\nSi \u00e8 riscontrata inoltre la presenza di frammenti vetrosi, giustificata dai bombardamenti meteorici e dalle eruzioni vulcaniche avvenute nel passato. Un esempio significativo \u00e8 dato dagli agglutinati lunari, che racchiudono particelle di varia natura, minuscole goccioline di ferro e troilite e gas provenienti dal vento solare. La parte vetrosa che fa da legante \u00e8 probabilmente frutto della fusione di regolite preesistente, successivamente all'impatto con sciami meteorici ad alta velocit\u00e0. Risulta inoltre importante sottolineare che uno dei requisiti necessari alla formazione di tali agglomerati \u00e8 l'assenza di atmosfera.\nLa composizione chimica media nei siti di atterraggio delle missioni Apollo 11, Apollo 15, Apollo 16 e Apollo 17 \u00e8 presentata nella tabella sottostante. Nella regolite sono presenti anche atomi di sostanze provenienti dal Sole (idrogeno ed elio) e dai raggi cosmici originatisi al di fuori del sistema solare.\nUn aspetto interessante \u00e8 dato dagli studi condotti per la determinazione di alcune propriet\u00e0 ingegneristiche della regolite, tra cui la comprimibilit\u00e0, la permeabilit\u00e0 e la resistenza a taglio. Per esempio, quest'ultima \u00e8 stata scrupolosamente analizzata poich\u00e9 da essa dipendono importanti caratteristiche del suolo lunare, quali la capacit\u00e0 portante e la transitabilit\u00e0. Per caratterizzarla \u00e8 stato utilizzato il modello di Mohr-Coulomb:\nformula_1\ndove formula_2 indica la resistenza a taglio, \u03c3 lo sforzo normale, formula_3 rappresenta il contributo coesivo, e formula_4 \u00e8 l'angolo di attrito. \nSfruttando i dati dalle prove penetrometriche statiche eseguite sia in situ durante le missioni lunari (in particolare le missioni Apollo e Lunochod 1e 2), sia in laboratorio (i primi test in assoluto furono quelli condotti sui campioni provenienti dalla missione Apollo 11), il professore James Mitchell dell'Universit\u00e0 di Berkeley e i suoi collaboratori elaborarono il Modello Apollo:\nformula_5\nMarte.\nL'atmosfera marziana, essendo molto pi\u00f9 rarefatta di quella terrestre, non sempre \u00e8 in grado di distruggere i meteoroidi. Di conseguenza, impatti con meteoroidi, erosione e processi meteorologici contribuiscono alla formazione della regolite.\nAttualmente non \u00e8 possibile analizzare direttamente la regolite marziana, poich\u00e9 nessun campione \u00e8 stato riportato sulla Terra. Le caratteristiche del suolo marziano sono tuttavia note grazie alle informazioni ottenute tramite diverse missioni spaziali, tra le quali vanno ricordate Viking, Pathfinder, Spirit e Opportunity. Grazie ad esse, \u00e8 stato possibile determinare le dimensioni medie delle particelle di regolite (dai 70 agli 800 \u03bcm) e la sua composizione chimica. La tabella sottostante fornisce informazioni sulla composizione media in peso del suolo e della polvere marziani, che possono essere assimilati alla regolite stessa. La presenza di perclorati, clorati e altri composti simili ha suscitato interesse a causa dei loro possibili effetti negativi sugli astronauti e sulle prestazioni delle apparecchiature nella prospettiva di future missioni con equipaggio umano.\nDeimos.\nLa superficie di Deimos, una delle due lune di Marte, \u00e8 ricoperta da uno strato di regolite che si stima abbia uno spessore di 50 m. L'immagine dell'orbiter Viking 2 proviene da un'altezza di 30 km.\nTitano.\nLa regolite di Titano, la pi\u00f9 grande luna di Saturno, \u00e8 composta da un materiale non noto che forma vasti campi di dune: potrebbero essere piccoli frammenti di ghiaccio erosi dal flusso di metano, o forse materia organica particolata che si \u00e8 formata nell'atmosfera di Titano e poi piovuta sulla superficie. Il ghiaccio solitamente non \u00e8 considerato parte della regolite, in quanto fondendosi si comporta in modo diverso da tutta la regolite conosciuta. Siccome per\u00f2 la temperatura media di Titano \u00e8 circa -180 \u00b0C, il ghiaccio qui si comporta come la roccia. Si considera dunque la regolite di Titano una miscela ghiacciata-rocciosa che \u00e8 soggetta all'erosione e ai processi atmosferici dell'atmosfera di Titano.\nLa sonda Huygens ha utilizzato un penetrometro in fase di atterraggio per caratterizzare le propriet\u00e0 meccaniche della regolite locale. La superficie stessa \u00e8 stata segnalata come un materiale simile all'argilla che potrebbe avere una crosta sottile seguita da una regione di consistenza relativamente uniforme. L'analisi successiva dei dati suggerisce che le letture della consistenza della superficie sono state probabilmente causate da Huygens che ha spostato un grosso ciottolo mentre \u00e8 atterrato e che la superficie \u00e8 meglio descritta come una \"sabbia\" fatta di granelli di ghiaccio. Le immagini scattate dopo l'atterraggio della sonda mostrano una pianura ricoperta di ciottoli. I ciottoli, che possono essere fatti di ghiaccio d'acqua, sono alquanto arrotondati, il che potrebbe indicare l'azione dei fluidi su di essi.\nAsteroidi.\nLa regolite presente sugli asteroidi possono essersi sviluppate solo dall'impatto con un altro meteoroide.\nLe immagini scattate dalla navicella spaziale NEAR Shoemaker della superficie di 433 Eros rappresentano le migliori immagini della regolite di un asteroide. La recente missione giapponese Hayabusa ha anche restituito immagini chiare della regolite su un asteroide cos\u00ec piccolo che si pensava che la gravit\u00e0 fosse troppo bassa per sviluppare e mantenere una regolite: 25143 Itokawa. L'asteroide 21 Lutetia ha uno strato di regolite vicino al suo polo nord, che scorre in frane associate a variazioni di albedo.\nImportanza e applicazioni.\nL'impossibilit\u00e0 di condurre studi ed analisi di laboratorio su campioni effettivi di regolite ha portato alla creazione di diversi materiali artificiali, chiamati simulanti, che tentano di riprodurne le caratteristiche. Alcuni esempi sono:\nI simulanti sono di fondamentale importanza poich\u00e9 permettono, tra le altre cose, di condurre esperimenti volti alla comprensione di svariati fenomeni, allo studio di applicazioni quali l'astrobotanica o all'analisi delle prestazioni delle apparecchiature su suolo marziano.\nLa possibilit\u00e0 di stabilire una base su suolo lunare \u00e8 un passo necessario alla preparazione e all'acquisizione delle conoscenze e competenze richieste per realizzare missioni di esplorazione spaziale di lunga durata e con equipaggio umano. In aggiunta a tale aspetto, la Luna risulta tuttora estremamente interessante dal punto di vista scientifico.\nD'altro canto, la vicinanza e la relativa somiglianza di Marte alla Terra rendono tale pianeta un'inevitabile meta per l'esplorazione scientifica e, possibilmente, la colonizzazione da parte dell'uomo. Lo studio approfondito della sua evoluzione e delle sue caratteristiche potrebbe portare alla comprensione dello sviluppo di altri pianeti del sistema solare, e della possibilit\u00e0 di esistenza di forme di vita extraterrestri.\nLe future missioni di esplorazione e colonizzazione umana del suolo lunare e marziano avranno bisogno di strutture spaziali ed habitat a costo contenuto, alta affidabilit\u00e0 e autonomia rispetto alla Terra. Poich\u00e9 i materiali e le tecnologie tradizionali non sono tipicamente in grado di soddisfare tali requisiti, in tempi recenti sono state introdotte e parzialmente sviluppate nuove soluzioni di progetto. Uno degli aspetti pi\u00f9 significativi \u00e8 legato allo sfruttamento delle risorse locali di un corpo celeste, definito spesso con l'acronimo inglese ISRU (In-Situ Resource Utilization). A tal proposito, le regoliti possono essere utilizzate per l'ottenimento di materiali con le propriet\u00e0 pi\u00f9 disparate tramite mezzi quali la stampa 3D in ambiente extraterrestre.\nUno dei materiali pi\u00f9 promettenti nel contesto degli habitat spaziali \u00e8 il calcestruzzo, caratterizzato da ottima resistenza e durata. La sua produzione su Marte e sulla Luna sarebbe possibile grazie alla presenza nelle rispettive regoliti di sostanze quali l'allumina, l'ossido di calcio ed il silicato. Per ovviare al problema della scarsit\u00e0, inesistenza o difficile accessibilit\u00e0 dell'acqua (componente fondamentale nei calcestruzzi classici), si \u00e8 pensato a sostanze che potessero sostituirla. Un esempio \u00e8 dato dai geopolimeri ottenibili dalla regolite, che hanno l'ulteriore vantaggio di fornire un certo livello di protezione dalle radiazioni.\nAltre famiglie di materiali che possono essere ottenute dal suolo (e quindi dalla regolite) sono i metalli e le loro leghe, utilizzabili per la fabbricazione di componenti strutturali. Tra di essi vi sono l'alluminio ed il magnesio, che possiedono buone prestazioni meccaniche e sono di facile processabilit\u00e0 grazie ai loro bassi punti di fusione. L'alluminio pu\u00f2 inoltre essere integrato nel calcestruzzo come suo costituente, mentre il magnesio \u00e8 utile nei sistemi di schermatura contro gli impatti e le radiazioni. Una buona protezione dalle radiazioni \u00e8 fornita anche dall'idrogeno contenuto nella regolite, che pu\u00f2 essere inoltre sfruttata in sistemi di controllo termico passivo grazie alle sue propriet\u00e0 isolanti.\nInfine, l'elevata disponibilit\u00e0 di basalto lo rende interessante per future tecnologie di stampa 3D. Dalla sua estrusione \u00e8 possibile ottenere fibre simili a quelle di vetro e di carbonio, con buona resistenza a trazione, alla corrosione ed alle sollecitazioni termiche.\nLa stampa 3D \u00e8 forse il metodo di produzione in situ pi\u00f9 promettente: permette di processare molti materiali, ottenendo geometrie complesse in un ampio range di dimensioni, maggior leggerezza e minor spreco di materie prime. Tuttavia attualmente il suo livello tecnologico \u00e8 talmente basso da non consentirne in pratica l'utilizzo. Nei prossimi decenni sar\u00e0 tuttavia possibile osservarne lo sviluppo, fino alla realizzazione di habitat e costruzioni di vario tipo. Secondo teorie recenti sar\u00e0 anche possibile sfruttare tale tecnologia per ottenere materiali plastici a partire dalla regolite marziana ed altre sostanze quali l'acqua, l'anidride carbonica, il basalto e l'etilene.\nAltre proposte di sistemi di produzione sono:\nDi recente sono inoltre stati studiati dei metodi di estrazione di ferro, ossigeno e leghe metalliche dalla regolite lunare, e di acqua dalla regolite marziana.\nEffetti sulle strutture spaziali e sull'organismo umano.\nLa frazione di regolite costituita da particelle estremamente fini viene chiamata polvere e rappresenta una minaccia per gli astronauti e le apparecchiature utilizzate nelle missioni sulla Luna e su Marte.\nNelle missioni Apollo si osserv\u00f2 una rapida degradazione della strumentazione e delle tute spaziali durante le attivit\u00e0 extraveicolari, ad opera della polvere che era rimasta aderente ad esse. Tale polvere venne anche inconsapevolmente trasportata all'interno del modulo lunare dagli astronauti, ponendo seriamente a rischio la loro salute.\nIl fatto che la polvere lunare sia estremamente fine ed elettricamente carica la porta ad aderire alle superfici e a penetrare nei meccanismi e nelle fessure. La sua carica \u00e8 data dall'interazione con il vento solare e la radiazione ultravioletta, e l'assenza di fenomeni atmosferici fa s\u00ec che le particelle che la compongono siano estremamente taglienti. Tutto ci\u00f2 pu\u00f2 portare non solo a danni significativi alle tute spaziali e ai componenti elettronici, ma anche a problemi nei sistemi di comunicazione.\nLa polvere pu\u00f2 esercitare un'azione particolarmente negativa sul sistema respiratorio, che si infiamma a seguito dell'interazione con le specie reattive dell'ossigeno da essa generate. Ulteriori effetti si potrebbero avere sull'apparato cardiovascolare, e le propriet\u00e0 abrasive delle particelle rappresentano una minaccia significativa per la pelle e gli occhi. Diversi studi sono stati condotti per cercare di comprendere l'effettivo livello di rischio dato dall'esposizione dell'organismo umano alla polvere lunare. Da un'analisi degli effetti di simulanti lunari sui polmoni di ratti si \u00e8 scoperto che la polvere potrebbe causare la fibrosi polmonare, mentre un secondo studio ha dimostrato che l'interazione tra simulanti simili e cellule neuronali e polmonari porta alla morte di tali cellule e al danneggiamento del DNA associato. \nPer quanto riguarda la regolite marziana, si hanno attualmente a disposizione informazioni meno dettagliate, ma un fattore di differenziazione rispetto al caso lunare \u00e8 dato dalla presenza di un'atmosfera. L'azione del vento pu\u00f2 quindi favorire lo spostamento della polvere e la sua adesione alle superfici di strumentazione, strutture e tute. Per poter comprendere gli effetti su tali sistemi e sugli astronauti \u00e8 necessario approfondire la conoscenza delle propriet\u00e0 meccaniche e tossicologiche della polvere marziana; uno degli approcci pi\u00f9 efficaci consiste nell'utilizzo di simulanti e procedure sperimentali standard, e nel successivo confronto dei dati ottenuti da pi\u00f9 laboratori e gruppi di ricerca."}
{"id": "45462", "revid": "1498232", "url": "https://it.wikipedia.org/wiki?curid=45462", "title": "Power Mac G5", "text": "Il Power Mac G5 \u00e8 un computer desktop full tower prodotto da Apple Inc. dal 2003 al 2006, sostituisce il Power Mac G4 e ed \u00e8 stato sostituito dal Mac Pro \u2013 mantenendo la sua estetica \u2013 in seguito al passaggio ai processori Intel.\nSi basa sul processore PowerPC G5 nelle sue versioni 970, 970FX e 970MP.\nCaratteristiche.\nIl processore comunicava con la memoria utilizzando un bus funzionante alla met\u00e0 della frequenza del processore. Questo vuol dire che per esempio il dual a 2.5\u00a0GHz era dotato di un bus di sistema ad una frequenza di 1,25\u00a0GHz. Il bus del G5 era formato da due bus a 32 bit indipendenti, quindi, mentre un processore preleva i dati dalla memoria, l'altro processore poteva trasferire dati verso la memoria o le periferiche.\nQuesta scelta permetteva di ottenere frequenze di funzionamento pi\u00f9 elevate dato che i bus erano specializzati. Uno trasmette solo i dati e l'altro invece riceve i dati. Essendo i due bus specializzati si poterono adattare le impedenze a seconda se ricevevano o trasmettevano i dati. Era l'adattamento di impedenza specifico che consentiva frequenze pi\u00f9 elevate dei normali computer. I due bus indipendenti consentivano al G5 di avere una banda passante teorica di 10 GB/s. Il G5 era in grado di accogliere fino a 16 GiB di memoria RAM: ci\u00f2 era consentito dall'architettura della macchina che, essendo a 64 bit, poteva indirizzare un quantitativo di memoria notevolmente superiore a quello di un sistema a 32 bit, nello specifico fino a 4 PiB. Tutti i modelli dei Power Mac G5 erano dotati di un avanzato sistema di raffreddamento. Il computer era diviso in zone ed era dotato di 21 sensori che misurano la temperatura e forniscono le misurazioni al sistema operativo, il quale provvedeva a regolare dinamicamente la velocit\u00e0 delle nove ventole presenti nel computer. La versione Quad core era dotata di un sistema di raffreddamento a liquido che consentiva di dissipare la potenza generata dai processori in modo efficiente e sicuro. Data la loro potenza di calcolo, inizialmente i Power Mac G5 sono stati utilizzati anche dal Politecnico della Virginia per realizzare il loro cluster di calcolo. I Power Mac G5 sono stati sostituti dai server Xserve G5, a 2,3\u00a0GHz che sono molto pi\u00f9 piccoli e hanno un consumo inferiore di energia.\nProcessore.\nIl PowerPC G5 (chiamato \"PowerPC 970FX\" dall'IBM) \u00e8 basato sull'architettura del processore IBM Power 4.\nDurante la presentazione del Power Mac G5, Apple annunci\u00f2 un accordo con IBM per la realizzazione di nuove versioni dei processori PowerPC.\nL'accordo, secondo l'IBM, avrebbe consentito agli utenti di aver a disposizione il meglio della tecnologia derivata dai server ad un costo contenuto.\nIBM invest\u00ec oltre 3 miliardi di dollari nella realizzazione di una nuova fabbrica automatizzata che si occup\u00f2 della realizzazione dei processori G5 e di altri prodotti d'avanguardia.\nIl processore PowerPC G5 \u00e8 composto da pi\u00f9 di 58 milioni di transistor e utilizza la tecnologia IBM a 90 nanometri, un millesimo di un capello umano.\nIl processo di fabbricazione utilizza strategie innovative come i collegamenti in rame per ottenere alte prestazioni ed era la prima volta che venne utilizzato per un processore a 64 bit.\nLista modelli.\nPower Mac G5 (fine 2005).\nIl Power Mac G5 Quad \u00e8 un computer prodotto da Apple facente parte della famiglia dei computer Power Mac G5. Questo computer \u00e8 il primo modello di computer prodotto da Apple con processori dual core.\nCaratteristiche.\nLa migliore configurazione prevede due processori, essendo ogni processore dotato di due unit\u00e0 di calcolo indipendenti, il computer nel complesso \u00e8 dotato di quattro unit\u00e0 di calcolo indipendenti da qui il nome di Quad (quattro) assegnatogli da Apple. Alcuni modelli precedenti adottarono il sistema di raffreddamento a liquido, precisamente i modelli precedenti Dual CPU a 2,7Ghz e il modello successivo Quad core; per quanto la dissipazione del calore generato fosse efficiente molte macchine ebbero problemi a causa di perdite del liquido refrigerante. Apple cambi\u00f2 diverse volte tipo e modello del complesso sistema di raffreddamento e solo sugli ultimi modelli Quad raggiunse una certa affidabilit\u00e0, difatti ci sono macchine tutt'ora funzionanti. Qualche facoltoso e appassionato tecnico hardware ha dimostrato che la soluzione di raffreddamento a liquido poteva essere sostituita con i ben pi\u00f9 semplici dissipatori ad aria utilizzati nei modelli precedenti grazie al fatto che le CPU PowePc 970FX e 970MP, costruiti rispettivamente a 90nm e 65nm generano meno calore rispetto alla prima serie che difatti utilizzano frequenze inferiori. Ogni processore \u00e8 dotato di una cache di secondo livello doppia (1024 KB) rispetto al computer precedente. Il computer \u00e8 dotato di memorie a 533\u00a0MHz rispetto al precedente modello dotato di memorie a 400\u00a0MHz e supporta fino a 16 GB di RAM in funzione dei precedenti 8 GB. Il computer adotta un bus di comunicazione basato su PCI Express in funzione del precedente PCI X. Il computer adotta una scheda grafica basata su GeForce 6600 LE o GeForce 6600 con 128 o 256 MB di RAM a seconda del modello in sostituzione della precedente ATI Radeon 9600 o ATI Radeon 9650 su bus AGP 8x. Era disponibile l'opzione su ordinazione della scheda grafica professionale Quadro Fx4500. Il computer non \u00e8 pi\u00f9 dotato di modem telefonico ma in compenso viene dotato di una seconda porta ethernet per poter implementare una rete informatica ridondante.\nPrestazioni.\nLa presenza dei processori dual core ha introdotto un incremento di prestazioni che nei caso di calcoli puri raggiunge l'80% rispetto al precedente modello di punta. L'incremento di prestazioni deriva anche dai nuovi sottosistemi. Le nuove memorie pi\u00f9 veloci, la cache incrementata e la scheda grafica migliore si fanno sentire quando il computer deve trattare elevate quantit\u00e0 di dati."}
{"id": "45477", "revid": "1100311", "url": "https://it.wikipedia.org/wiki?curid=45477", "title": "San Antonio Spurs", "text": "I San Antonio Spurs sono una delle trenta squadre di pallacanestro che militano nella NBA (National Basketball Association), il campionato professionistico degli Stati Uniti d'America, con sede a San Antonio, Texas, giocano le loro partite casalinghe nell'AT&amp;T Center.\nGli Spurs erano uno dei membri fondatori della American Basketball Association, la lega in cui hanno giocato nel loro primo decennio di vita, quando la franchigia aveva sede a Dallas col nome di Chaparrals. Dal loro arrivo nella NBA gli Spurs sono diventati una delle squadre pi\u00f9 blasonate e titolate, con i loro 5 campionati NBA vinti sono dietro solamente a Boston Celtics, Los Angeles Lakers, Chicago Bulls e Golden State Warriors. Gli Spurs hanno mancato l'accesso ai playoff solo in quattro occasioni e la loro percentuale di vittorie \u00e8 la pi\u00f9 alta della storia della lega. I San Antonio Spurs vivono una intensa rivalit\u00e0 con Dallas Mavericks, Houston Rockets, Los Angeles Lakers e Phoenix Suns e sono affiliati con gli Austin Spurs della NBA Development League. L'attuale valore della franchigia \u00e8 di circa 1,6 miliardi di dollari, tredicesimi tra le franchigie della NBA.\nStoria della franchigia.\nGli inizi a Dallas nella ABA.\nI San Antonio Spurs iniziano la loro storia nel 1967 col nome di Dallas Chaparrals, disputando l'American Basketball Association (ABA) giocando nel State Fair Coliseum. I proprietari della franchigia, non essendo stati in grado di accordarsi su un nome durante una riunione presso il Sheraton Dallas Hotel, decisero di chiamarla Chaparrals, in riferimento al Chaparral Club, la sala in cui si svolse la riunione. Guidati da Cliff Hagan e giocatori come Cincinnatus Powell e Donnie Freeman i Chaps erano una delle 11 squadre che presero parte alla stagione inaugurale della ABA. Nella loro seconda stagione i Chaparrals non andarono oltre un record di 41-37 facendo una rapida uscita ai playoff per mano dei New Orleans Buccaneers. Gli scarsi risultati numerici in termine di pubblico convinsero la dirigenza a cambiare il nome da \"Dallas\" a \"Texas\" nella stagione 1970-71, ma i texani vennero di nuovo eliminati al primo turno dei playoff dagli Utah Stars per 4-0.\nNel 1973 la franchigia fu spostata a San Antonio, Texas, con la denominazione di \"Spurs\" che fu preferita a \"Gunslingers\", la prima partita giocata attir\u00f2 una folla di 6.000 fans alla nuova HemisFair Arena ma gli Spurs persero contro i San Diego Conquistadors. Gli Spurs erano guidati dal coach Tom Nissalke, dal veterano James Silas e dalle stelle Swen Nater e George Gervin. Nel 1976 la NBA decise di ammettere nella lega quattro squadre della ABA: gli Indiana Pacers, i New York Nets, i Denver Nuggets e, appunto, gli Spurs. Nella loro esperienza nella ABA gli Spurs non riuscirono a vincere nemmeno un trofeo, mancando anche l'accesso alle finali.\nL'arrivo nella NBA e George Gervin.\nI San Antonio Spurs debuttarono in NBA vincendo contro i Philadelphia 76ers per 121-118. Zittendo gli scettici, i texani giocano un'ottima prima stagione, chiudendo con un record di 44 vittorie e 38 sconfitte quarto posto complessivo della Eastern Conference 1976-77, nonostante gli handicap, soprattutto economici, imposti dalla lega alle squadre provenienti dalla ABA. Due anni pi\u00f9 tardi nella stagione 1977-78 gli Spurs guidati sempre dal top scorer George Gervin e da Larry Kenon e Johnny Moore vinsero il titolo divisionale con un record 52-30, mentre l'anno successivo arrivarono fino alle finali di conference dove furono battuti dagli Washington Bullets in sette partite, dopo aver bruciato un vantaggio di 3-1. Gli Spurs avrebbero dovuto aspettare 20 anni prima di raggiungere le NBA Finals per la prima volta nella loro storia. Gli Spurs vinceranno 5 titoli di Division nei loro primi 7 anni diventando una presenza fissa nei playoff.\nGli anni ottanta sono fatti di alti e bassi per gli Spurs, nonostante fossero guidati da George Gervin uno dei top scorer pi\u00f9 prolifici a cui vennero affiancati veterani come Artis Gilmore, Tyrone Corbin, Alvin Robertson, Wes Matthews, John Paxson e Mychal Thompson ma gli Spurs continuarono ad uscire ai playoff contro Houston Rockets e Los Angeles Lakers. Tra il 1981-82 e il 1982-83 giocano altre due finali di Conference contro i Los Angeles Lakers di Magic Johnson, Kareem Abdul-Jabbar e James Worthy perdendole tutte e due. Nel 1983 gli Spurs ottennero una spettacolare vittoria contro i Milwaukee Bucks grazie ai 50 punti di Gervin e ai 45 di Mitchell, un record per due compagni di squadra degli speroni. Dalla stagione 1984-85, con la vendita della stella George Gervin ai Chicago Bulls inizia un periodo buio, il pi\u00f9 difficile della storia della franchigia in NBA, che porter\u00e0 a un record complessivo di 115 vittorie e 215 sconfitte in quattro stagioni. Nel 1987 hanno la possibilita di scegliere per primi al Draft NBA.\nInizio dell'era David Robinson.\nGli Spurs selezionano l'ufficiale della Marina Militare Americana David Robinson. Prima di vederlo all'opera si dovette aspettare due anni, dato che l'impegno militare non era ancora terminato. Anche se con un record molto negativo 21 vittorie e 61 sconfitte la stagione 1988-89 sanc\u00ec uno spartiacque nella storia della franchigia texana. Infatti la propriet\u00e0 del team fu assunta da Red McCombs e le redini tecniche della squadra furono prese da Larry Brown, vincitore della NCAA nel 1988 con l'Universit\u00e0 di Kansas.\nNel 1989-90 la stagione fin\u00ec con un grande record 56-26, grazie all'apporto di giocatori del calibro David Robinson, Sean Elliott, Antoine Carr, Dale Ellis, Vernon Maxwell e Terry Cummings. Gli Spurs si fermarono, per\u00f2 alle semifinali contro i Portland Trail Blazers. L'unica consolazione fu l'incoronazione di David Robinson come Rookie of the Year, con la media di 24,3 punti e 12,0 rimbalzi a partita che sarebbe diventato uno dei centri pi\u00f9 forti della lega. Da li avanti arrivarono altre stelle a supporto del giovane Robinson come Avery Johnson, Dennis Rodman, Vinny Del Negro, Rod Strickland, Doc Rivers e Moses Malone ma gli Spurs continuarono ad avere problemi ad andare oltre il secondo turno di playoff dove furono fermati da Golden State Warriors, Phoenix Suns e Utah Jazz. Nel 1994 Robinson divenne il secondo Spur di sempre a registrare una quadrupla doppia in una vittoria contro i Detroit Pistons con 34 punti, 10 rimbalzi, 10 assist e 10 stoppate; e sempre nello stesso anno segn\u00f2 ben 71 punti nella vittoria sui Clippers per 112-97. Nel 1993 la franchigia fu venduta a Peter Holt.\nNel 1994-95 San Antonio termin\u00f2 la stagione con il miglior record della lega 62-20 e David Robinson fu nominato MVP della stagione, la squadra oramai competitiva, elimin\u00f2 Denver Nuggets e Los Angeles Lakers e arriv\u00f2 a sfidare i campioni in carica degli Houston Rockets di Hakeem Olajuwon nelle finali di conference venendo eliminati. Nel 1995-96 gli Spurs chiusero la stagione con 17 vittorie consecutive e un record 59-23 ma furono di nuovo eliminati ai playoff dagli Utah Jazz di Karl Malone e John Stockton. Negli anni successivi venne ceduto Rodman ai Chicago Bulls e arriv\u00f2 Dominique Wilkins ma una serie di infortuni che colpirono lo stesso Robinson e Elliott spinsero gli Spurs fuori dai playoff con un tremendo record di 20 vittorie e 62 sconfitte, battendo comunque squadroni come Orlando Magic, Houston Rockets e Utah Jazz.\nLa dinastia Duncan-Parker-Gin\u00f3bili.\nDopo una serie di stagioni tra alti e bassi nel 1997 i texani furono chiamati a fare la prima scelta nel Draft, Tim Duncan. L'impatto di Duncan nella squadra fu subito decisivo. Con Robinson cre\u00f2 una delle coppie centro-ala grande pi\u00f9 forte di tutti i tempi, il tutto sotto la regia del coach Gregg Popovich. Duncan chiuse la stagione 1997-98 vincendo il Rookie of the Year con la media di 21,1 punti e 11,9 rimbalzi a partita mentre gli Spurs finirono con un record 56-26 e furono eliminati ancora dagli Utah Jazz. Nel 1998-99 venne acquistato Steve Kerr, con una stagione meravigliosa chiusa con un record 37-13 gli Spurs vincono il loro primo titolo, eliminando ai Playoff i Minnesota Timberwolves per 4-1, i Los Angeles Lakers per 4-0, i Portland Trail Blazers per 4-0 e sconfiggendo nelle NBA Finals per 4-1 i New York Knicks. Quell'anno si portarono a casa anche il McDonald's Open. Il Bis per\u00f2 non viene centrato nell'anno successivo dove vengono eliminati al primo turno dai Phoenix Suns, e gli Spurs si arricchiscono di giocatori come Samaki Walker, Emanuel Gin\u00f3bili, Bruce Bowen, Stephen Jackson, Terry Porter, Steve Smith e Tony Parker che saranno decisivi nelle stagioni a venire. I texani sarebbero stati ancora pi\u00f9 forti se nel corso degli anni successivi non avessero ceduto i diritti di Luis Scola, Leandro Barbosa e Goran Dragi\u0107 da loro scelti al Draft. Nel 2000-01 e nel 2001-02 finiscono entrambe le stagioni con un record di 58-24, ma vengono eliminati per due volte consecutive dai rivali dei Los Angeles Lakers di Shaquille O'Neal e Kobe Bryant di cui una alle finali della Western Conference.\nNella stagione 2002-03 con un nuovo palazzetto, l'AT&amp;T Center, gli Spurs lasciarono l'Alamodome e chiusero la regular season al primo posto con un record di 60-22 mentre Tim Duncan vinse il suo secondo MVP e Gregg Popovich fu eletto Coach of The Year, dopo un lungo e spettacolare duello coi Dallas Mavericks, poi battuti nella finale di conference per 4-2, ai playoff eliminarono anche Phoenix Suns e Los Angeles Lakers. Gli Spurs vincono il loro secondo anello contro i New Jersey Nets battuti 4-2 nelle NBA Finals grazie ad un grande Tim Duncan, MVP delle finali e a David Robinson alla sua ultima stagione da professionista. In estate gli Spurs fecero di tutto per prendere Jason Kidd, con la speranza di vincere subito un altro titolo, ma il giocatore alla fine non arriv\u00f2.\nDopo una campagna fallimentare nel 2003-04, terminata alle semifinali di conference contro i Los Angeles Lakers in cui erano stati acquistati Hidayet T\u00fcrko\u011flu, Robert Horry e Radoslav Nesterovi\u010d, i texani nel 2004-05 si arricchiscono ulteriormente con Glenn Robinson, Beno Udrih e Nazr Mohammed e tornarono al vertice con un record 59-23 ed eliminarono nei playoff Denver Nuggets per 4-1, Seattle SuperSonics per 4-2 e Phoenix Suns per 4-1 vincendo le NBA Finals contro i Detroit Pistons in un avvincente finale conclusasi solo dopo sette partite, con un grandissimo Tim Duncan MVP di quella finale combattuta fino all'ultimo minuto di gara-7. Nel 2005-06 arrivano Michael Finley e Nick Van Exel e i campioni in carica degli Spurs proseguono nella tradizione che li vede perdere nell'anno dopo la vittoria del titolo: dopo aver concluso la regular season con il record 63-19 vengono eliminati dagli odiati rivali dei Dallas Mavericks.\nNella stagione 2006-07 gli Spurs acquistano Matt Bonner e Jacque Vaughn e si classificano al terzo posto complessivo nella Western Conference, dietro i Dallas Mavericks di Dirk Nowitzki 67-15 e i Phoenix Suns di Steve Nash 61-21, con un record 58-24. Al primo turno dei playoff gli Spurs hanno sconfitto i Denver Nuggets 4-1, e i Phoenix Suns 4-2 nel secondo. Nelle finali di Conference gli Spurs dimostrano tutta l'esperienza accumulata negli ultimi anni, e si laureano per la quarta volta campioni della Western Conference, sconfiggendo 4-1 gli Utah Jazz, e accedendo di diritto, sempre per la quarta volta, alle NBA Finals, dove in sole quattro gare contro i Cleveland Cavaliers, si laureano per la quarta volta campioni NBA. Il francese Tony Parker viene eletto MVP delle finali, primo europeo della storia a riuscire in questa impresa.\nNel 2007-08 arrivano Damon Stoudamire, Kurt Thomas e Ime Udoka, la stagione dei texani si chiude con un record 56-26, battono i rivali dei Phoenix Suns per 4-1 e i New Orleans Hornets per 4-3 prima di perdere in finale di Conference contro i Los Angeles Lakers. Nella stagione 2008-09 arrivano Drew Gooden, Richard Jefferson, Antonio McDyess e Anthony Tolliver e termina al primo turno contro i Dallas Mavericks per 4-1: gli Spurs hanno il tempo di vendicarsi l'anno successivo; qualificati come settima testa di serie, riescono a battere i Dallas Mavericks nei playoff della stagione successiva, ma al secondo turno vengono sconfitti per 4-0 dai Phoenix Suns. Nel 2010-11 arrivano Tiago Splitter, Danny Green e George Hill, gli Spurs partono subito forte, tenendo il miglior record di tutta la lega dall'inizio della regular season fino a poche giornate dalla fine, quando a causa di infortuni e un generale calo di forma, perdono alcune partite consecutive, finendo 61-21. I Texani accedono comunque alla postseason con il miglior record all'ovest, dove affrontano Memphis Grizzlies. Ribaltando il pronostico, i Grizzlies mettono subito in difficolt\u00e0 gli Spurs battendoli in gara1. Gli Spurs riescono faticosamente ad aggiudicarsi solo 2 partite in una serie, che elimina gli Spurs col punteggio di 4-2.\nL'arrivo di Leonard e Aldridge.\nNella stagione 2011-12, ridotta a sole 66 partite a causa del lockout NBA, gli Spurs fanno registrare il miglior record della lega, 50-16. Il segreto di tale successo sta nella profondit\u00e0 e nella qualit\u00e0 del roster dei texani, che con l'arrivo di giocatori come T.J. Ford, Gary Neal, Boris Diaw, Kawhi Leonard e Stephen Jackson si \u00e8 ulteriormente rinforzato. Ai playoff, gli Spurs sono arrivati in finale della Western Conference, dove affrontano gli Oklahoma City Thunder, vincendo sia il primo turno contro gli Utah Jazz sia la semifinale contro i Los Angeles Clippers per 4-0. Nelle prime due partite gli Spurs riescono a prevalere sui Thunder, per poi perdere quattro gare consecutive. La serie infatti si chiude per 4-2.\nLa squadra comincia la stagione 2012-13 molto bene, occupando stabilmente la vetta della Western Conference. Verso la fine dell'anno, un calo di prestazioni improvviso costringe gli Spurs a rinforzarsi acquistando Tracy McGrady. Al primo turno gli Spurs affrontano da una netta posizione di superiorit\u00e0 dei barcollanti Los Angeles Lakers. Senza alcuna difficolt\u00e0 I texani sconfiggono pesantemente per 4-0 i gialloviola, passando cos\u00ec alle semifinali dove incontrano i Golden State Warriors. Dopo una serie combattuta, riescono a prevalere sui Warriors, vincendo lo scontro 4-2, e si aggiudicano il pass per le finali di Conference contro i Memphis Grizzlies. Vincono il titolo della Western Conference vincendo la serie 4-0 e approdano alle NBA Finals per la quinta volta nella loro storia. Tra loro e il quinto titolo i vincitori delle Eastern Conference, i Miami Heat di LeBron James, Dwyane Wade e Chris Bosh. San Antonio domina la prima parte della serie portando il risultato sul 3-2, ma a 5 secondi dal titolo in gara 6, Ray Allen pareggia con un tiro da tre e all'overtime \u00e8 Miami a vincere. In gara 7, invece, Miami prende il largo vincendo serie e titolo.\nPer la stagione 2013-14 viene ingaggiata la guardia Marco Belinelli dai Chicago Bulls. In Regular Season gli Spurs conquistano il primato assoluto con il record di 62 vittorie e 20 sconfitte, ottenendo cos\u00ec il fattore campo a proprio favore per l'intera durata dei Playoff. Al primo turno affrontano i Dallas Mavericks in una serie combattutissima. Gli Speroni, grazie al fattore campo, riescono a vincere in gara 7 la serie passando cos\u00ec al turno successivo. Nelle semifinali di Western Conference essi si trovano ad affrontare i Portland Trail Blazers, che i nero argento superano in scioltezza in cinque partite. Grazie alla vittoria in questa serie, riescono a raggiungere le finali di Conference per il terzo anno consecutivo dove ad aspettarli ci sono gli Oklahoma City Thunder di Kevin Durant. Grazie anche ad una serie di infortuni che colpiscono i Thunder, gli Spurs ne approfittano vincendo la serie in sole 6 partite, laureandosi cos\u00ec per la sesta volta campioni della Western Conference. Gli speroni si ritrovano di nuovo alle NBA Finals contro i Miami Heat come l'anno precedente. Riescono a vincere il quinto titolo della propria storia, sconfiggendo gli Heat 4-1 nella serie e Kawhi Leonard vince l'MVP delle finali. Nel 2014-15 gli Spurs non riescono a difendere il titolo e vengono eliminati al primo turno dei Playoff dai Los Angeles Clippers. Per la stagione 2015-16, LaMarcus Aldridge, David West, Kevin Martin e Andre Miller rafforzano la squadra che chiuder\u00e0 la stagione regolare con il suo miglior record di sempre di 67 vittorie e 15 sconfitte. Ai Playoff tuttavia, vengono eliminati al secondo turno dagli Oklahoma City Thunder per 4-2. A fine stagione Tim Duncan decise di chiudere la sua gloriosa carriera e ritirandosi come il cestista pi\u00f9 vincente nella storia della franchigia. L'anno successivo arrivano secondi dietro agli Warriors con un record di 61 vittorie e 21 sconfitte. Al primo turno incontreranno i Grizzlies della coppia Conley- Gasol e vinceranno la sfida in gara 6 con Leonard che trascina la squadra. Al secondo turno incontreranno i Rockets e chiuderanno la serie 4-2. Nelle finals di Conference ritroveranno i Golden State Warriors che in sole 4 partite raggiungeranno le NBA Finals. \nArene di gioco.\nDallas/Texas Chaparrals\nSan Antonio Spurs\nRecord stagione per stagione.\n\"Statistiche aggiornate al: 30 maggio 2021\"\nPremi Individuali.\nNBA Most Valuable Player Award\nBill Russell NBA Finals Most Valuable Player Award\nNBA Rookie of the Year Award\nNBA Defensive Player of the Year Award\nNBA Sixth Man of the Year Award\nNBA Most Improved Player Award\nNBA Coach of the Year Award\nNBA Executive of the Year Award\nNBA All-Star Game Most Valuable Player Award\nABA Rookie of the Year Award\nABA Coach of the Year Award\nABA Executive of the Year Award\nABA All-Star Game Most Valuable Player Award\nAll-NBA First Team\nAll-NBA Second Team\nAll-NBA Third Team\nAll-ABA First Team\nAll-ABA Second Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nABA All-Rookie Team\nJ. Walter Kennedy Citizenship Award\nNBA Sportsmanship Award\nNBA Three-point Shootout\nTwyman-Stokes Teammate of the Year Award\nLeader di franchigia.\n\"Le statistiche sottostanti prendono in considerazione la sola NBA, non tenendo conto delle statistiche nella precedente ABA.\""}
{"id": "45485", "revid": "6923", "url": "https://it.wikipedia.org/wiki?curid=45485", "title": "IMac G5", "text": "L'iMac G5 \u00e8 un computer all-in-one prodotto da Apple Inc. dal 2004 al 2006, sostituisce l'iMac G4 ed \u00e8 stato sostituito dagli iMac Intel.\nSi basa sul processore PowerPC G5, nella sua versione 970FX.\nCaratteristiche.\nLa caratteristica che pi\u00f9 ha stupito durante la presentazione dell'iMac G5 sono le dimensioni. L'intero computer \u00e8 inglobato nel monitor LCD, spesso 5 centimetri. Pur essendo un computer molto sottile, l'iMac \u00e8 dotato di un processore PowerPC G5 funzionante a 1.6, 1.8 e 2\u00a0GHz. Il bus di sistema funziona a un terzo della frequenza del processore, quindi \u00e8 nettamente pi\u00f9 lento del bus di sistema di un Power Mac G5 che quindi a parit\u00e0 di processore sar\u00e0 sicuramente pi\u00f9 veloce di un iMac G5. L'iMac \u00e8 dotato anche di un'unit\u00e0 ottica posta lateralmente e di un disco rigido di tipo Serial ATA. Ha 5 porte USB, due Firewire e le classiche uscite video e audio. \u00c8 predisposto per la tecnologia AirPort e dispone di due casse integrate. \u00c8 disponibile con monitor da 17 e 20 pollici LCD. L'iMac \u00e8 uno dei computer pi\u00f9 silenziosi prodotti da Apple, genera meno di 25\u00a0dB di rumore. A confronto, per esempio, una frase bisbigliata a 50 centimetri da un orecchio genera 30\u00a0dB di rumore. Il computer \u00e8 disponibile unicamente nel colore bianco e la linea ricorda molto quella dell'iPod. Una delle caratteristiche che ha fatto pi\u00f9 discutere \u00e8 stata la scheda grafica. Apple ha dotato i primi modelli di iMac di una scheda grafica NVIDIA GeForce FX 5200 Ultra con 64MB di SDRAM DDR. Secondo alcuni utenti questa scheda grafica \u00e8 modesta e pu\u00f2 rappresentare il collo di bottiglia nel caso di applicazioni che richiedano grafica tridimensionale (tipo i videogiochi). Successivamente sono state introdotte le ATI Radeon X600 Pro, dalle prestazioni pi\u00f9 elevate. L'unit\u00e0 ottica pu\u00f2 essere sia Combo (combinato, masterizzatore CD e lettore DVD) sia SuperDrive (masterizzatore CD e DVD). \u00c8 il primo computer ad essere presentato come complemento dell'iPod (Apple nel suo sito dice \"Dai creatori di iPod il nuovo iMac G5\").\nVersioni.\nPrima generazione.\nIl 31 agosto 2004 \u00e8 stata commercializzata la prima generazione. I processori sono clockati a 1.6\u00a0GHz o 1.8\u00a0GHz sul 17 pollici, mentre il 20 pollici \u00e8 disponibile solo in versione 1.8 GHz.\nAmbient Light Sensor.\nIl 3 maggio 2005 gli iMac G5 vengono aggiornati aggiungendo un sensore di luminosit\u00e0 nella griglia degli altoparlanti, in modo tale che la luminosit\u00e0 del display fosse regolata automaticamente in relazione alla luce ambientale. I processori sono clockati a 1.8\u00a0GHz e 2.0\u00a0GHz sul 17 pollici, mentre il 20 pollici \u00e8 disponibile solo in versione 2.0 GHz.\nSono muniti di una nuova unit\u00e0 ottica SuperDrive 8X con supporto Dual Layer, Gigabit Ethernet integrato, scheda WI-FI 54 Mbit/s, bluetooth, e 512MB di memoria e nuovo sistema video ATI Radeon 9600 con 128MB di memoria video. Vengono poi preinstallati iLife\u201805 e Mac OS X Tiger.\nLa novit\u00e0 pi\u00f9 interessante \u00e8 la nuova scheda grafica, una ATI Radeon 9600 con 128 Mbyte di RAM dedicata. Questa scheda grafica usa un processore grafico in sostanza equivalente al NVIDIA GeForce FX 5200 Ultra montato sul modello precedente. La maggior quantit\u00e0 di RAM (128 invece dei precedenti 64) invece permette al nuovo sistema operativo Mac OS X Tiger di sfruttare con maggior efficacia il sottosistema grafico Core Image. Questo sottosistema grafico \u00e8 in grado di sgravare il processore da molte elaborazioni grafiche ma per funzionare al meglio richiede una generosa dotazione di memoria RAM.\niSight.\nIl 13 ottobre 2005 gli iMac G5 subiscono un piccolo restyling grafico che ne riduce lo spessore, introduce la webcam iSight e cambia la disposizione delle porte sul retro.\nViene introdotto il processore PowerPC G5 da 1,9\u00a0GHz e FSB a 633\u00a0MHz per il modello da 17 pollici e processore da 2,1\u00a0GHz e FSB a 700\u00a0MHz per il modello da 20 pollici. Entrambi i sistemi sono equipaggiati con una GPU PCI Express, nella fattispecie la Radeon X600 Pro per i primo modello e la Radeon X600XT per il secondo. Aggiunta della videocamera iSight integrata nella scocca con preinstallato il programma per foto Photo Booth e dell'Apple Remote, un telecomando con relativo programma (Front Row) di controllo preinstallato. Inoltre il computer viene dotato del Mighty Mouse il primo mouse Apple non monotasto."}
{"id": "45487", "revid": "1154737", "url": "https://it.wikipedia.org/wiki?curid=45487", "title": "Mictlan", "text": "Secondo la mitologia azteca, Mictlan (dal nahuatl classico \"Mictl\u0101n\", IPA: , \"il luogo dei morti\") era il livello inferiore del mondo sotterraneo, localizzato nell'estremo nord. \nAccesso al Mictlan.\nI guerrieri che morivano in battaglia e le donne che morivano di parto erano le uniche persone che non sarebbero andate a Mictlan dopo la morte. Dovevano affrontare un lungo e faticoso viaggio, dalla Terra a Mictlan, ma erano aiutati da Xolotl, il guardiano dell'al di l\u00e0.\nI guerrieri si sarebbero alleati agli aiutanti del sole nella guerra quotidiana contro le tenebre e dopo quattro anni si sarebbero trasformati in colibr\u00ec o in farfalle.\nLe donne invece che morivano partorendo si sarebbero congiunte al sole per quattro anni, per diventare successivamente degli spiriti ed avrebbero vagato tutte le notti per l'eternit\u00e0 per il mondo.\nIl re di Mictlan era Mictlantecuhtli. La regina, Mictecacihuatl. Altre divinit\u00e0 di Mictlan erano Ciucoatl (che comandava gli spiriti chiamati Ciuteoteo), Acolnahuacatl e Chalmecatl.\nPer giungere al riposo eterno, il defunto doveva affrontare un duro viaggio, lungo quattro anni, dalla Terra a Mictlan, potendo contare per\u00f2 sull'aiuto del guardiano dell'aldil\u00e0 X\u00f3lotl.\nIl Mictlan era una dimensione formata da nove luoghi distinti; nei primi otto i morti dovevano affrontare numerose lotte mentre nel nono - il pi\u00f9 profondo - potevano godere del riposo eterno.\nStruttura del Mictlan.\nLe nove dimensioni del Mictlan erano:"}
{"id": "45497", "revid": "117891194", "url": "https://it.wikipedia.org/wiki?curid=45497", "title": "Pezza onorevole", "text": "In araldica col termine \"pezze onorevoli\" si indicano tutti quei carichi araldici che hanno una posizione predeterminata, e di norma invariabile, sul campo dello scudo. La posizione rimane la stessa anche quando le \"pezze\" sono inserite su partizioni dello scudo che, in tal caso, vengono considerate come se fossero uno scudo intero.\nRientrano fra questi carichi anche le \"pezze diminuite\" cio\u00e8 quelle che derivano dalle pezze onorevoli, di cui hanno la forma ma con dimensioni ridotte per consentirne la presenza sullo scudo in numero superiore all'unit\u00e0. In genere le \"pezze diminuite\", nel loro insieme, occupano lo stesso spazio occupato dalla pezza onorevole da cui derivano\nIn linea di massima le pezze onorevoli sono figure formate da linee di partizione. Sono il \"palo\", la \"fascia\", la \"banda\", la \"sbarra\", la \"croce\", il \"decusse\", la \"pergola\", lo \"scaglione\", il \"capo\".\nLe pezze onorevoli, dette anche \"pezze di primo ordine\", costituiscono una parte delle pezze araldiche e formano un elenco variabile a seconda degli autori.\nUna possibile suddivisione delle \"pezze onorevoli\" ne prende in esame le forme base e quelle derivate e pu\u00f2 essere rappresentata da:\nClassificazioni che forniscono elenchi completi.\nSono molto numerose, ecco alcuni esempi secondo vari autori, con le pezze che essi aggiungono a quelle \"fondamentali\" suindicate:"}
{"id": "45498", "revid": "6923", "url": "https://it.wikipedia.org/wiki?curid=45498", "title": "IMac G4", "text": "L'iMac G4 \u00e8 un computer all-in-one prodotto da Apple Inc. dal 2002 al 2004, \u00e8 la seconda serie della famiglia iMac.\nCaratteristiche.\nQuando venne presentato il suo design fece scalpore: una calotta semisferica conteneva tutta l'elettronica ed era collegata ad un monitor LCD tramite un braccio pieghevole, fu infatti soprannominato \"lampadone\" o \"girasole\". Il processore \u00e8 un PowerPC G4 con frequenze che sono partite da 700\u00a0MHz per arrivare a 1.25\u00a0GHz per l'ultimo modello. Il monitor inizialmente era un 15\" LCD e successivamente sono arrivati modelli con monitor da 17\" e 20\" sempre LCD. A differenza dei precedenti iMac tutti gli iMac G4 erano disponibili unicamente nel colore bianco. La scheda grafica montata inizialmente era una NVIDIA GeForce2 MX con 32 MB e in seguito \u00e8 stata sostituita da altri modelli fino alla NVIDIA GeForce FX 5200 Ultra con 64 MB. Il bus di sistema nei primi modelli era a 100\u00a0MHz e poi \u00e8 stato portato a 167\u00a0MHz. Le porte disponibili sono FireWire e USB.\nVersioni.\niMac G4 (1\u00aa generazione).\n7 gennaio 2002 Prima versione, processore a 700 o 800\u00a0MHz, monitor da 15\", bus a 100\u00a0MHz e GeForce2 MX con 32 MB"}
{"id": "45499", "revid": "2812", "url": "https://it.wikipedia.org/wiki?curid=45499", "title": "Montezuma II", "text": ""}
{"id": "45500", "revid": "1078002", "url": "https://it.wikipedia.org/wiki?curid=45500", "title": "Effetto induttivo", "text": "In chimica, l'effetto induttivo (o effetto di campo induttivo) \u00e8 la capacit\u00e0 che un atomo o un gruppo funzionale ha di stabilizzare o destabilizzare una molecola, un radicale o uno ione tramite la propria elettronegativit\u00e0.\nDescrizione.\nAtomi e gruppi sostituenti di una molecola organica possono essere \"elettron-attrattori\" (effetto -I) o \"elettron-repulsori\" (effetto +I). I primi tendono a stabilizzare i carbanioni aiutando a disperderne carica negativa, i secondi stabilizzano i radicali ed i carbocationi attenuandone rispettivamente la lacuna elettronica e la carica positiva.\nL'effetto induttivo spiega, ad esempio, le diverse acidit\u00e0 dell'acido acetico e degli acidi cloroacetico, dicloroacetico e tricloroacetico.\nEssendo il cloro elettronegativo, il suo \"effetto elettronattrattore\" aiuta a stabilizzare la carica negativa dell'anione carbossilato, consentendo la formazione di uno ione carico negativamente, aumentando in definitiva il grado di dissociazione (la \"forza\") dell'acido carbossilico corrispondente.\nEssendo invece i gruppi alchilici degli elettrondonatori, si osserva che l'acido propanoico CH3CH2COOH \u00e8 meno forte (Ka = 1,4 \u00d7 10\u22125) dell'acido cloroacetico.\nCome ogni effetto elettrostatico, l'effetto induttivo \u00e8 inversamente proporzionale alla distanza tra il gruppo sostituente ed il centro della carica dello ione - o della lacuna elettronica del radicale.\nMisurazioni empiriche e considerazioni teoriche hanno portato, ad identificare come gruppi elettron-attrattori gli alogeni (fluoro, cloro, bromo, iodio), il gruppo \"nitro\" (NO2), il gruppo \"nitrile\" (C\u2261N) doppi e tripli legami carbonio-carbonio; sono invece elettron-donatori i gruppi alchilici, i gruppi \"ossidrile\" (OH) ed \"alcossile\" (OR), i gruppi \"amminici\" (NH2, NHR, NR2), i gruppi \"tiolo\" (SH) e \"mercapto\" (SR)."}
{"id": "45501", "revid": "1718925", "url": "https://it.wikipedia.org/wiki?curid=45501", "title": "Pelliccia (araldica)", "text": "Pellicce \u00e8 un termine utilizzato in araldica per indicare gli smalti come l'ermellino e il vaio. Le pellicce possono valere, ai fini della regola di contrasto dei colori, tanto come colore, quanto come metallo.\nIn araldica sono chiamate pellicce o talvolta fodere: l'armellino e il vaio \u2013 cos\u00ec come le loro varianti: contrarmellino, controvaio e numerose altre (vaiato).\nAnche lo zibellino o falso armellino \u00e8 considerato come una pelliccia, ma lo si trova soprattutto come fodera dei mantelli negli ornamenti esteriori dello scudo.\nSi trovano anche campi coperti da \"pelliccia al naturale\".\nIn origine sembra sia stata frequente l'utilizzazione delle pellicce (anticamente \"fodere\") per ottenere certi effetti cromatici dei blasoni. Le pellicce di un solo colore sono scomparse come pellicce araldiche mentre sono rimaste solo le composizioni a motivi bicolori ottenute per \"disseminazione di moscature\" come l'armellino o lo zibellino, o per \"patchwork\" come il vaio.\nCos\u00ec, il \u00ab colore \u00bb nero era in origine una pelliccia: era lo zibellino di colore nero (in russo \"sobol\" da cui \"sable\" il termine araldico utilizzato in Francia e in Inghilterra per indicare il nero), ma quando il \"sable\" \u00e8 stato definitivamente considerato uno smalto, lo zibellino \u00e8 rimasto una pelliccia a causa delle sue moscature (sinonimo di \"falso armellino\").\nAnche l'etimologia di \"gueules\" o \"gules\" (termine araldico utilizzato in Francia, in Spagna e in Inghilterra per indicare il rosso) fa pensare ad una pelliccia primitiva.\nLe pellicce, essendo delle composizioni bicolori costituite da un metallo e uno smalto, sono qualificate come \"anfibie\" e pertanto non sono soggette alla regola di contrasto dei colori.\nIn pratica vi sono pochissime differenze tra alcuni campi seminati da una piccola figura, come la \"Francia antica\" \"(d'azzurro seminato di gigli d'oro)\" e l'armellino: \"(d'argento seminato da moscature di nero)\"; o fra certe ripartizioni come il \"fusato\" o il \"graticolato\" e gli innumerevoli vaiati. E in effetti spesso gli esempi citati hanno una funzione analoga a quella delle pellicce."}
{"id": "45505", "revid": "125875011", "url": "https://it.wikipedia.org/wiki?curid=45505", "title": "Larry Bird", "text": "\u00c8 considerato uno dei pi\u00f9 forti cestisti di sempre, nonch\u00e9 uno dei migliori tiratori della storia dell'NBA, ed \u00e8 stato, per tutta la sua carriera, un giocatore dei Boston Celtics, con cui ha vinto tre titoli. Insieme al rivale ed amico Magic Johnson segn\u00f2 indelebilmente il basket NBA nel corso degli anni ottanta, guadagnandosi il soprannome di \"The Legend\". Scelto come sesta scelta assoluta nel draft dai Boston Celtics, si altern\u00f2 nei ruoli di ala grande ed ala piccola.\nQuando l'NBA impose un Tetto salariale, che limitava il totale degli stipendi di tutti i giocatori di una franchigia sotto un tetto massimo, venne aggiunto un emendamento che permetteva ad una squadra di \"sforare\" per tenere un giocatore gi\u00e0 presente nel \"roster\". Questa correzione fu ribattezzata \"Larry Bird Rule\".\nCaratteristiche tecniche.\nBird, ala di 206 centimetri, riusc\u00ec ad affermarsi in tutti gli aspetti del gioco. Era, infatti, un eccellente tiratore, finendo spesso ai primi posti delle classifiche dei migliori tiratori da tre punti e di tiri liberi, e vincendo la gara del tiro da tre punti dell'NBA All-Star Game tre volte.\nAbile rimbalzista, con una media di 10 rimbalzi a partita, era conosciuto anche come un ottimo passatore ed \"assistman\", con una media di 6,4 assist a gara, molto alta per un'ala. Oltre a tutte queste qualit\u00e0, Bird si dimostr\u00f2 efficientissimo anche in difesa, risultando tre volte nell'\"NBA All-Defensive Second team\" e concludendo la sua carriera all'ottavo posto assoluto nella classifica delle palle rubate.\n\"Leader\" carismatico dalla natura fortemente competitiva, faceva spesso uso del \"trash-talking\", vale a dire un linguaggio molto pesante, per mettere sotto pressione psicologica l'avversario.\nCarriera.\nGiocatore.\nHigh school e college (NCAA).\nBird nasce a West Baden Springs, nell'Indiana, crescendo poi nella vicina cittadina di French Lick, dove diviene una vera e propria stella della squadra del liceo. Inizialmente si iscrive alla Indiana University a Bloomington, ma lascia ancora prima che la squadra dell'universit\u00e0 giochi la prima gara.\nBird si era ritirato dalla grande universit\u00e0 perch\u00e9 si sentiva sperduto nel grande campus, e non gli piaceva che ci fosse tutta quella gente. Larry, infatti, si sentiva solo \"un contadinotto di French Lick\" (\"the hick from French Lick\", come si soprannomin\u00f2 lui stesso). Tornato a casa si cerc\u00f2 un lavoro, e fu cos\u00ec che cominci\u00f2 a guidare il camion per la raccolta dei rifiuti.\nLa pressione di amici e parenti lo convinse a ritentare la carriera universitaria, perci\u00f2 si iscrisse alla Indiana State University. Bird guid\u00f2 la squadra dei Sycamores della sua universit\u00e0 fino alla finale del campionato NCAA del 1979, perdendo contro gli Spartans della Michigan State University, guidati da Magic Johnson, divenendo poi un suo grande rivale. Ancora oggi quella partita del 1979 tra le universit\u00e0 di Michigan State e Indiana State rimane la partita di college pi\u00f9 vista della storia del campionato. Bird vinse il \"Naismith Award\" ed il \"Wooden Award\", premi per il miglior giocatore di college dell'anno.\nDa allora la rivalit\u00e0 tra Bird e Magic Johnson divent\u00f2 storica: una persona tranquilla e riservata contro una stella estroversa ed eccessiva. L'eterna sfida tra Larry e Magic venne anche rappresentata in una famosa pubblicit\u00e0 delle Converse All-Star, le scarpe che entrambi indossavano e loro sponsor.\nCarriera professionistica.\nCon i Celtics vinse tre titoli NBA, negli anni 1981, 1984 e 1986.\nNel 1981 vinse il suo primo titolo NBA contro i Rockets di Moses Malone. Durante le Finals del 1984, dopo la netta vittoria dei Lakers in Gara-3, Bird afferm\u00f2 che tutti i membri della propria squadra avevano giocato come \"signorine\" (\"sissies\"). Ottenne l'effetto voluto: nella gara seguente i Celtics sovrastarono i rivali sul piano fisico in un confronto molto acceso. La serie si concluse 4-3 per i biancoverdi, Bird, inoltre vinse il primo dei suoi due titoli di MVP delle Finals.\nUn aneddoto significativo della carriera di Bird \u00e8 legato alla partita del 14 febbraio 1986 contro i Portland Trail Blazers quando, infortunatosi alla mano destra, Bird us\u00f2 quasi esclusivamente la sinistra, concludendo con uno score di 47 punti, 14 rimbalzi ed 11 assist, segnando anche il canestro necessario per portare la partita ai supplementari e il canestro della vittoria.\nBird annunci\u00f2 il suo ritiro il 9 agosto 1992, dopo aver vinto l'oro olimpico a , diventando una delle stelle del Dream Team originale insieme, ancora una volta, agli amici Michael Jordan e Magic Johnson. La sua schiena era a pezzi; molte immagini tv lo mostrano disteso a terra proprio per lenire il dolore. Tuttavia, quando venne chiamato a dare il suo contributo, non si tir\u00f2 mai indietro, regalando momenti di spettacolo con tiri ed assist, testimoniando quello spirito di sacrificio e abnegazione che ne hanno contraddistinto tutta la carriera.\nIl giorno del suo ritiro, l'amico-rivale Magic Johnson fece un doppio regalo a Bird: sotto la casacca dei Lakers, infatti, Magic mostr\u00f2 di indossare una maglietta dei Celtics, mentre, durante il suo discorso, Johnson afferm\u00f2 che, a dispetto di quanto gli disse una volta Bird stesso, non ci sar\u00e0 mai pi\u00f9 un giocatore come lui.\nAllenatore e direttore sportivo.\nIndiana Pacers.\nInizi\u00f2 una nuova carriera nel mondo del basket allenando gli Indiana Pacers all'inizio della stagione 1997-98, vincendo addirittura l'NBA Coach of the Year Award. Port\u00f2 il team a tre finali della Eastern Conference consecutive e alle finali assolute nel 2000, uscendo sconfitta dai Los Angeles Lakers.\nLasci\u00f2 l'incarico di allenatore dei Pacers poco dopo il termine della stagione 1999-2000, nonostante le richieste dei fan della squadra entusiasti dei risultati raggiunti. Spinse per poter lasciare la squadra nelle mani del suo assistente e amico Rick Carlisle, ma nonostante tutto l'incarico venne dato ad Isiah Thomas.\nRitorno ai Pacers.\nDal 2003 al 2012 torn\u00f2 nuovamente dagli Indiana Pacers, questa volta come direttore sportivo della squadra. Una delle sue prime decisioni riguard\u00f2 il licenziamento di Isiah Thomas ed il suo rimpiazzo con Rick Carlisle come allenatore della squadra, costretto poi a licenziarlo alla fine della stagione 2006-07 a causa di scarsi risultati.\nSecondo ritorno ai Pacers.\nIl 27 giugno 2013, a un anno dal suo addio ai Pacers per problemi di salute, viene nuovamente nominato direttore generale della squadra.\nIl 29 aprile 2017 si dimette dall'incarico."}
{"id": "45506", "revid": "122855497", "url": "https://it.wikipedia.org/wiki?curid=45506", "title": "Circuito elettrico", "text": "Un circuito elettrico \u00e8 un insieme interconnesso di componenti elettrici e loro collegamenti in un percorso chiuso in modo che la corrente elettrica possa fluire con continuit\u00e0.\nVengono definiti circuiti elettrici anche i modelli matematici. \u00c8 comunque uso comune in ambito scientifico indicare con \"circuito elettrico\" solamente i circuiti (e i relativi modelli matematici) che soddisfano con buona approssimazione il modello a parametri concentrati, dove sia cio\u00e8 possibile assumere che tutti i fenomeni avvengono \"esclusivamente\" all'interno dei componenti fisici (cio\u00e8 i componenti elettronici) e delle interconnessioni tra questi (escludendo quindi, per esempio, gli apparati contenenti antenne, appartenenti alla classe detta a parametri distribuiti).\nI modelli matematici dei circuiti elettrici sono l'ambito di studio della teoria dei circuiti (una delle discipline dell'ingegneria elettrica); i corrispondenti modelli matematici dei componenti fisici sono chiamati componenti elettrici. In ambito non tecnico si usa talvolta chiamare \"circuito elettrico\" solo i circuiti dedicati alla trasmissione e trasformazione dell'energia elettrica (si veda impianto elettrico).\nRelazione tra circuiti fisici e modelli.\nNella parte restante di questa voce si utilizzer\u00e0 la dizione \"circuito elettrico\" esclusivamente per indicare un modello matematico. Il livello di dettaglio del modello matematico dipender\u00e0 dal tipo di risultati che siamo interessati ad ottenere. Per ovvi motivi, dato un sistema fisico, si cercher\u00e0 il modello pi\u00f9 semplice compatibilmente con i risultati desiderati: si utilizzeranno quindi modelli puramente lineari ove possibile, ben sapendo che componenti fisici puramente lineari non esistono, purch\u00e9 si sia sicuri che nel campo di funzionamento cui siamo interessati tutti i componenti del nostro modello si comportino in modo \"ragionevolmente\" lineare.\nUn circuito elettrico \"fisico\" potr\u00e0 quindi corrispondere a diversi circuiti elettrici (intesi come modello matematico) sia in funzione della precisione che si vuole raggiungere nella rappresentazione del circuito fisico, sia del campo di variabilit\u00e0 che ci si aspetta per le grandezze elettriche del circuito fisico.\nSimilmente ad un circuito elettrico potranno corrispondere diversi circuiti fisici, in funzione, per esempio, della precisione con cui si vuole replicare il comportamento previsto dal modello matematico.\nCircuiti elettrici a parametri concentrati.\nSe lo studio dei fenomeni elettromagnetici richiede in generale l'uso delle equazioni di Maxwell, il modello a parametri concentrati permette la riduzione di queste equazioni alle ben pi\u00f9 semplici leggi di Kirchhoff (v. Gustav Robert Kirchhoff). Utilizzando queste leggi unitamente alle leggi costitutive dei componenti elettrici \u00e8 possibile definire dei metodi di analisi che permettono di calcolare la soluzione del circuito (cio\u00e8 il valore, per ogni istante di tempo, delle grandezze elettriche in ogni punto del circuito).\nIn altri termini, un circuito a parametri concentrati pu\u00f2 essere descritto mediante un modello matematico basato su equazioni differenziali ordinarie; un circuito a costanti distribuite \u00e8 descritto mediante equazioni differenziali alle derivate parziali.\nIn un circuito a parametri concentrati le variabili spaziali (x y z) non incidono sui fenomeni elettrici e quindi le grandezze elettriche dipendono unicamente dal tempo.\nUn sistema elettrico pu\u00f2 essere considerato a parametri concentrati o distribuiti non in senso assoluto, ma in misura legata alla tipologia dei segnali che lo interessano, a seconda quindi che la massima dimensione geometrica sia notevolmente pi\u00f9 piccola della lunghezza d'onda del segnale a frequenza pi\u00f9 alta. Per esempio: \nNei calcoli di cui sopra c indica la velocit\u00e0 della luce nel vuoto: c = 300\u00a0000\u00a0000\u00a0m/s\nUn'ulteriore semplificazione della risoluzione di un circuito \u00e8 ottenibile con i metodi di esame diretto della rete tramite il metodo dei nodi o - il suo duale - metodo delle maglie che alleggeriscono il carico computazionale del problema riducendo il numero di equazioni del sistema dal numero dei lati del circuito a solo quello dei nodi o delle maglie.\nI circuiti elettrici sono spesso classificati in base alle caratteristiche dei componenti che lo costituiscono, avremo quindi:\nCircuiti lineari tempo-invarianti.\nUn circuito lineare \u00e8 una struttura descrivibile mediante leggi fisiche di tipo lineare, cio\u00e8, in generale, da equazioni differenziali lineari a coefficienti costanti.\nPer un circuito lineare, vale il principio di sovrapposizione degli effetti, ossia\nIn un circuito elettrico (pi\u00f9 in generale in una rete elettrica) le cause sono rappresentate dalle sorgenti di tensione e dalle sorgenti di corrente; gli effetti sono le correnti nei rami e le differenze di potenziale fra punti diversi del circuito. Far agire una causa per volta significa lasciare una sola sorgente e\nCircuiti dinamici e statici.\nSi definiscono dinamici quei circuiti i cui corrispondenti modelli matematici sono espressi nel dominio continuo del tempo da equazioni differenziali ordinarie o alle derivate parziali. Nel dominio discreto, i modelli dinamici possono essere espressi mediante equazioni alle differenze.\nUn semplice esempio di modello dinamico \u00e8 costituito in un quadripolo RC tempo invariante a parametri concentrati dal legame differenziale ingresso - uscita fra la tensione ai capi del condensatore (variabile di uscita) e la tensione complessiva di alimentazione (variabile d'ingresso) applicata alla porta d'ingresso del quadripolo.\nQuando il legame fra le grandezze \u00e8 espresso nel dominio continuo del tempo da espressioni algebriche, si parla di circuito statico o adinamico. Caso emblematico, la legge di Ohm ai capi di un resistore lineare.\nCircuiti tempo varianti.\nUn circuito tempo variante \u00e8 caratterizzato da variabilit\u00e0 nei parametri. Un circuito costituito da una resistenza di valore costante nel tempo e da una capacit\u00e0 variabile nel tempo \u00e8 un circuito tempo-variante.\nUn circuito del genere \u00e8 caratterizzato da un'evoluzione descrivibile mediante un'equazione differenziale a coefficienti dipendenti dalla variabile tempo.\nPer tali tipologie di circuiti non \u00e8 possibile adottare efficacemente il metodo simbolico di Fourier (tipicamente impiegato per l'analisi in regime sinusoidale)."}
{"id": "45508", "revid": "119525553", "url": "https://it.wikipedia.org/wiki?curid=45508", "title": "IMac G3", "text": "L'iMac G3 \u00e8 un computer all-in-one prodotto da Apple Inc. dal 1998 al 2003, fu la prima serie della famiglia iMac.\nDivenne presto famoso per il suo involucro innovativo che utilizzava una plastica traslucida dai colori vivaci, ed il suo successo ha contribuito a risollevare Apple dalla rovina finanziaria alla fine degli anni '90. \u00c8 stato tuttavia criticato per aver abbandonato prematuramente gli standard tecnologici del tempo, come l'unit\u00e0 floppy disk ed il connettore Apple Desktop Bus.\nStoria.\nL'iMac \u00e8 un modello di computer Macintosh prodotto dalla californiana Apple Computer a partire dal 1998. All'iMac sar\u00e0 attribuito il rilancio commerciale della stessa Apple che in quell'epoca versava in gravi difficolt\u00e0 economiche.\nParticolarit\u00e0 dell'iMac \u00e8 la forma monoblocco, proprio come il primo Mac (abbreviazione di Macintosh), completo di modem interno, scheda di rete, porte USB, lettore di CD-ROM, schermo da 15 pollici a colori, case colorato semitrasparente. Progettato come strumento personale ideale per l'utilizzo in modo semplificato di Internet dotato di processori PowerPC G3 pubblicizzati come capaci di \"bruciare\" gli equivalenti della gamma Pentium di Intel. L'iMac fu disegnato, progettato, realizzato e commercializzato sotto le direttive di Steve Jobs cofondatore dell'attuale Apple Computer.\nCaratteristiche.\nLa caratteristica che pi\u00f9 ha contraddistinto i computer iMac non \u00e8 stata tanto una tecnologia particolare quanto il colore. Prima dell'avvento degli iMac i computer erano dominati dal colore bianco e beige. Con gli iMac il mondo dei computer scopr\u00ec il colore e molte aziende decisero di seguire la strada intrapresa da Apple. La grande innovazione dell'Apple \u00e8 stata la presentazione di computer colorati. Il computer era contenuto in un'unit\u00e0 che comprendeva l'unit\u00e0 centrale e il monitor. L'intera unit\u00e0 era assemblata con colori brillanti e molto vivi. Lo slogan degli iMac era: \"Sorry, no beige!\" (spiacenti, niente beige!). L'iMac fu il computer che si vendette con maggior rapidit\u00e0 nella storia dell'informatica e questo testimonia il successo dell'idea di base. Un'altra caratteristica degli iMac era che erano presentati come computer molto semplici da usare per navigare in Internet. Nel corso dei vari anni si susseguirono diverse revisioni che modificarono le caratteristiche tecniche e i colori, ma non mutarono mai la sostanza del progetto: gli iMac erano pensati per risultare semplici da usare, senza costringere l'utente a destreggiarsi con configurazioni complicate.\nAlla presentazione del G3, Jobs disse: \" Abbiamo puntato sull'innovazione\".\nErano infatti presenti una presa ethernet e 3 porte USB, che sarebbero divenute lo standard negli anni a seguire.\nInternet diviene il centro del computer. Bill Gates inserisce nell'iMac, oltre a un cospicuo investimento con l'acquisizione di titoli azionari Apple (150 milioni di dollari), il suo browser Internet Explorer per la visualizzazione dei siti Internet. In questo caso, la \"i\" nel nome indica proprio la centralit\u00e0 che Internet arriva ad avere in questo computer, pensato proprio per rendere il pi\u00f9 semplice possibile la sua navigazione.\nVersioni.\nPrima generazione.\nIn Italia fu lanciato il 12 settembre 1998 al costo di 2.990.000 lire (1.544,21 euro).\nSeconda generazione.\n5 ottobre, 1999 \u2013 iMac/iMac DV/iMac DV SE. Prima versione col supporto della Firewire. processore a 350 o 400\u00a0MHz, lettore ottico slot-loading, stessi colori della versione C/D iMac, e in pi\u00f9 una versione speciale col colore grafite.\nTerza generazione.\n19 giugno, 2000 \u2013 iMac/iMac DV/iMac DV+/iMac DV SE. processore a 350 o 400 o 450 o 500\u00a0MHz, colori Indigo (blu), Ruby (rosso), Sage (verde), Snow (bianco) e Graphite (grigio)."}
{"id": "45509", "revid": "106908", "url": "https://it.wikipedia.org/wiki?curid=45509", "title": "Seiwa", "text": "Biografia.\nL'Imperatore Seiwa sal\u00ec al trono nell'858 a otto anni, e regn\u00f2 fino all'876, cedendo poi il trono a suo figlio Y\u014dzei. Yozei fu poi deposto sette anni dopo dallo zio di Seiwa, K\u014dk\u014d.\nSebbene nessun imperatore sarebbe mai pi\u00f9 scaturito dalla discendenza di Seiwa, questa diede origine al potente clan Seiwa Genji, govern\u00f2 sia nello Shogunato di Kamakura che in quello di Ashikaga."}
{"id": "45512", "revid": "486946", "url": "https://it.wikipedia.org/wiki?curid=45512", "title": "Power Mac G3", "text": ""}
{"id": "45513", "revid": "124123", "url": "https://it.wikipedia.org/wiki?curid=45513", "title": "Y\u014dzei", "text": "Biografia.\nL'Imperatore Y\u014dzei sal\u00ec al trono nell'876 a seguito dell'abdicazione di suo padre e regn\u00f2 fino alla sua deposizione nell'884. Gli succedette lo zio di suo padre, l'imperatore K\u014dk\u014d."}
{"id": "45517", "revid": "123927456", "url": "https://it.wikipedia.org/wiki?curid=45517", "title": "PowerBook G4", "text": "Il PowerBook G4 \u00e8 un notebook prodotto da Apple Inc. dal 2001 al 2006, sostituisce il PowerBook G3 ed \u00e8 stato sostituito dal MacBook Pro.\nSi basa sul processore PowerPC G4 nelle sue versioni 7410, 7450, 7447, 7447A e 7447B.\nVersioni.\nTitanium.\nLa prima generazione di PowerBook G4 \u00e8 stata annunciata da Steve Jobs durante il keynote al MacWorld Expo nel gennaio 2001. Era caratterizzato da una struttura in titanio. Era spesso solo 2.6 centimetri, quasi 2 centimetri in meno del suo predecessore il PowerPC G3. L'unit\u00e0 ottica poteva essere un lettore di DVD o CD con inserimento orizzontale, senza cassettino.\nLa linea dei PowerBook \u00e8 stata aggiornata varie volte per includervi caratteristiche come la porta Ethernet Gigabit, il connettore DVI o il masterizzatore DVD. L'ultima versione \u00e8 stata messa in commercio nel novembre del 2002 ed era caratterizzata da processori con frequenze comprese tra 867 e 1000\u00a0MHz.\nInizio 2001.\nEra dotato un processore PowerPC G4 funzionante a 400 o 500\u00a0MHz.\nAluminum.\nLa seguente generazione venne presentata nell'aprile del 2004, e consisteva in tre modelli: il 12\", 15\" e il 17\". Tutti i modelli erano caratterizzati da una nuova struttura in alluminio infatti venne soprannominato AluBook. In America i nuovi PowerBook vennero pubblicizzati con una simpatica pubblicit\u00e0 interpretata da Yao Ming e Verne Troyer. Il 17\" \u00e8 stato presentato come il portatile pi\u00f9 leggero e sottile disponibile sul mercato con uno schermo di quelle dimensioni. Il processore \u00e8 disponibile a frequenze di 1.33\u00a0GHz o 1.5\u00a0GHz. Pu\u00f2 montare da 256 MB fino a 2 GB di memoria RAM. Gli hard disk sono disponibili in tagli da 60 o 80 GB e le schede grafiche disponibili sono la nVidia GeForce FX Go5200 e la ATI Technologies Radeon 9700 Mobility.\nInizio 2005.\nUna nuova generazione venne presentata nel gennaio del 2005 e consisteva in un miglioramento dei processori installati, della memoria di base e di alcune tecnologie installate come per esempio l'adozione del Bluetooth 2 e di una tecnologia di protezione dell'hard disk.\nFine 2005.\nL'ultima generazione \u00e8 stata presentata il 19 ottobre 2005 e prevede un netto miglioramento nella risoluzione degli schermi LCD dei modelli da 15 e 17 pollici, che passano da 1280 \u00d7 854 a 1440 \u00d7 960 (modello da 15\") e da 1440 \u00d7 900 a 1680 \u00d7 1050 (modello 17\"); una maggiore autonomia della batteria, l'adozione del Superdrive come standard su tutti i modelli (Dual Layer per i modelli da 15\" e 17\"), un miglioramento della memoria video (ora 128 MB standard anche sul modello da 15 pollici), l'adozione delle RAM DDR2 (sui modelli 15\" e 17\") e dischi rigidi pi\u00f9 capienti (fino a 120 GB) o pi\u00f9 veloci (fino a 7200 rpm). Le frequenze operative dei processori PowerPC G4 restano invariate (1,5\u00a0GHz per il 12\" e 1,67\u00a0GHz per il 15\" e il 17\")."}
{"id": "45518", "revid": "6923", "url": "https://it.wikipedia.org/wiki?curid=45518", "title": "PowerBook G3", "text": "Il PowerBook G3 \u00e8 un computer notebook prodotto da Apple Inc. dal 1997 al 2001, sostituisce il PowerBook 2400 ed \u00e8 stato sostituito dal PowerBook G4.\nSi basa sul processore PowerPC G3 nelle sue varianti 740 e 750.\nVersioni.\nKanga.\nIl primo Macintosh PowerBook G3 \u00e8 stato presentato come successore del PowerBook 3400c e di questo condivideva alcuni elementi del case e del design esteriore, tanto da far sembrare i due portatili notevolmente simili.\nVenne messo in vendita nel novembre 1997 fino al 1998 con il nome in codice di \"Kanga\" ed \u00e8 basato sul processore PowerPC G3.\nUfficialmente conosciuto anche come PB 3500c, \u00e8 stato al momento della sua presentazione con dimostrazione comparativa presso l'Appcott Center (Disneyworld, Orlando - FL) il personal computer pi\u00f9 potente al mondo, e non solo il pi\u00f9 veloce tra i portatili della stessa fascia.Famiglia PowerBook G3\nAl momento della pubblicazione questo modello \u00e8 stato pubblicizzato come il notebook pi\u00f9 veloce in mercato, infatti era pi\u00f9 due volte pi\u00f9 veloce rispetto a quelli prodotti precedentemente, questo era dovuto all'allora innovativo processore di derivazione PowerPC a 250\u00a0MHz che poteva surclassare i coevi CISC anche con clock superiore o addirittura doppio, rimanendo sulla cresta della tecnologia per un paio di anni anche a dispetto di alcuni modelli successivi. Ha una scheda madre simile al modello precedente, il PowerBook 3400. \u00c8 stato anche il pi\u00f9 piccolo sia in profondit\u00e0 che in larghezza di altri modelli creati dalla Apple ed era il pi\u00f9 piccolo fino all'uscita del iBook, pubblicato qualche anno pi\u00f9 tardi.\nDispone, nel modello di punta, di schermo TFT a matrice attiva da 12,1\" visualizzabili, un generoso (per l'epoca) disco rigido da 8Gb, 160Mb di RAM e per il processore una backside cache (con velocit\u00e0 2:3) da 0,5Mb, unit\u00e0 floppy e CDROM (e DVD opzionale), ethernet 10/100baseT, modem integrato, slot I, II e III PCMCIA, porta a raggi infrarossi, batteria da 10 ore e per finire un maestoso sistema audio molto potente con 2 altoparlanti a grande resa e 2 \"woofer\" alloggiati dietro lo schermo; quest'ultima caratteristica \u00e8 rimasta insuperata e unica nel suo genere.\nNaturalmente il prezzo era di pari levatura aggirandosi e superando i 10 milioni di lire in Italia.\nWallstreet.\nIl PowerBook G3 Serie (nome originale: PowerBook G3 Series) \u00e8 un computer portatile prodotto dalla Apple e messo in vendita dal maggio 1998 fino all'agosto dello stesso anno quando fu pubblicata la versione PowerBook G3 Serie (rev. 2). Il nome in codice di questo notebook \u00e8 \"WallStreet\".\nFu annunciato per la prima volta nel marzo del 1998, ha avuto un design completamente rivisitato rispetto al modello precedente. Fu la prima ad essere Built-to-Order e presentava una sola scheda madre. Aveva uno schermo da 12\".\nLa seconda generazione di PowerBook G3 \u00e8 stata presentata nel marzo 1998. Oltre ad avere un \"case\" ridisegnato, il processore con velocit\u00e0 cache dimezzata, inferiore rispetto al precedente modello, era stato portato a 233\u00a0MHz per gli \"entry level\" e nei modelli di punta fino a 292\u00a0MHz. Oltre ad uno schermo a matrice passiva da 12\" era disponibile il display da 13,1\" e da 14,1\" a matrice attiva.Molte caratteristiche del PBG3 originale erano state ridimensionate o eliminate all'insegna del risparmio e nei \"benchmark\" si riscontrava nelle prestazioni e nella ridotta durata della batteria l'economicit\u00e0 della nuova linea. Una caratteristica interessante di questi modelli era data dal fatto che floppy e CD-ROM erano incapsulati in moduli che potevano essere estratti dal portatile per alleggerirlo o sostituire i moduli. Una nuova revisione della linea venne effettuata nell'agosto del 1998 e su tutti i portatili vennero abbandonati i piccoli schermi a favore del \"display\" da 14,1\". Il processore nel modello di punta venne alzato di frequenza di soli 8\u00a0MHz arrivando a 300\u00a0MHz.\nLombard.\nLa terza generazione del PowerBook G3 \u00e8 stata presentata nel maggio 1999 ed ha apportato modifiche sostanziali al portatile. La batteria di serie \u00e8 stata sostituita con una dotata di autonomia maggiore che combinata con la batteria supplementare forniva fino a 10 ore di autonomia. La tastiera di questo modello \u00e8 stata realizzata con una nuova plastica traslucida.\nPismo.\nIl PowerBook G3 Pismo \u00e8 un modello della quarta generazione di portatili PowerBook G3 introdotta da Apple nel febbraio 2000. Il nome deriva dalla citt\u00e0 di Pismo Beach, in California.\nApple ha inserito la scheda madre del Pismo nell'involucro del precedente Lombard G3, ma con significativi miglioramenti.\nIl Pismo poteva contare su una CPU che raggiungeva la velocit\u00e0 d'elaborazione di 400 o 500\u00a0MHz, con un front side bus di 100\u00a0MHz, un terzo pi\u00f9 veloce rispetto al front side bus del precedente Lombard; l'architettura della scheda madre era implementata con una nuova porta FireWire (IEEE-1394).\nLa grafica PCI usata sul Lombard viene aggiornata con un attacco AGP 128, la memoria video rimane stabile a 8 MB, come pure la risoluzione dello schermo. Un lettore DVD-ROM 2x \u00e8 diventato lo standard per entrambe le configurazioni.\n\u00c8 stato il primo PowerBook che sfruttava la connettivit\u00e0 AirPort di serie (nei modelli precedenti bisognava aggiungere una scheda CardBus (PCMCIA)).\nIl Pismo aveva la RAM espandibile (ufficialmente 512MB, ma ne pu\u00f2 supportare fino ad 1 gigabyte), un disco fisso pi\u00f9 capiente (fino a 120 GB). Schermi pi\u00f9 luminosi e batterie sostitutive sono ancora disponibili.\nLa porta d'espansione che troviamo sulla sinistra, come per il gi\u00e0 citato Lombard, pu\u00f2 solamente ospitare una batteria mentre la porta collocata sulla destra pu\u00f2 ospitare un Combo Drive o SuperDrive, Zip 100, Zip 250, un LS-120 SuperDisk drive, un lettore floppy disk, un secondo disco fisso (necessita di un adattatore difficile da trovare); in alternativa si pu\u00f2 installare una seconda batteria. Lombard e Pismo accettano le stesse periferiche nelle porte d'espansione.\nLe versioni del Mac OS dalla 9.0.2 fino alla 10.4.11 sono ufficialmente supportate. Per qualche tempo la CPU del G3 (750FX) CPU poteva essere aggiornata a 900\u00a0MHz e nel G4 (7410LE) fino a 550\u00a0MHz ove disponibile. Questi aggiornamenti sono usciti di produzione e quindi vanno acquistati usati su qualche sito d'aste online. Daystar sta lavorando ad un aggiornamento video per questi PowerBooks; tuttavia non ha ancora iniziato la produzione.\nIl PowerBook Pismo \u00e8 stato l'ultimo modello di portatile della famiglia G3 prodotto. Il suo successore \u00e8 stato il PowerBook G4 modello Titanium.\nLa quarta generazione del PowerBook G3, chiamata semplicemente PowerBook, \u00e8 stata introdotta nel febbraio 2000. Esternamente la forma era identica alla precedente serie ma all'interno vennero apportate molte migliorie e modifiche. La scheda madre venne unificata e il controller SCSI venne sostituito con un controller IDE. Per garantire espandibilit\u00e0 al computer venne introdotta la FireWire. Questa serie fu inoltre la prima a disporre dell'alloggiamento per le schede AirPort, disponibili come opzione."}
{"id": "45519", "revid": "6923", "url": "https://it.wikipedia.org/wiki?curid=45519", "title": "Power Mac G4", "text": "Il Power Mac G4 \u00e8 un computer desktop full tower prodotto da Apple Inc. dal 1999 al 2004, sostituisce il Power Macintosh G3 ed \u00e8 stato sostituito dal Power Mac G5.\nSi basa sul processore PowerPC G4 nelle sue versioni 7400, 7410, 7450, 7455 e 7455B.\nStoria.\nIl primo Power Macintosh G4 \u00e8 stato presentato a San Francisco il 31 agosto 1999.\nQuesto modello ha un case blu con una serigrafia centrale del logo dell'Apple Computer.\nIl processore funzionava a una frequenza di 350\u00a0MHz o 400\u00a0MHz: queste versioni in realt\u00e0 non erano altro che un adattamento dei precedenti Power Mac G3 con una nuova CPU.\nLe prime versioni basate su una nuova scheda madre unificata funzionavano a frequenze di 450\u00a0MHz e 500\u00a0MHz.\nQuella scheda madre unificata comprendeva oltre alle solite porte anche un bus AGP.\nLa versione a 500\u00a0MHz fu disponibile solo il 16 febbraio 2000 dato che Motorola aveva avuto dei problemi a fabbricare i processori a quella frequenza.\nIl progetto venne modificato e durante il Macworld Expo di New York il 19 giugno 2000 venne presentata la versione biprocessore a 450 e 500\u00a0MHz.\nFu il primo computer a includere la Gigabit Ethernet.\nIl 9 gennaio 2001 fu presentata una nuova revisione che includeva un lettore DVD, era il primo computer a includerlo di serie.\nVennero aggiunti anche degli amplificatori audio.\nI modelli disponibili avevano frequenze comprese tra 466\u00a0MHz e 733\u00a0MHz, era disponibile anche il biprocessore a 733\u00a0MHz.\nLa seconda generazione di G4 venne presentata al Macworld Expo di New York il 18 giugno 2001.\nIl case venne ridisegnato, venne utilizzata della plastica bianca che non dava una idea di solidit\u00e0.\nErano disponibili modelli con frequenze di 733\u00a0MHz, 867\u00a0MHz e il dual a 800\u00a0MHz.\nVi fu una nuova revisione il 28 gennaio 2002 che port\u00f2 il PowerMac a sfondare la barriera del gigahertz.\nEra la prima volta che un computer Macintosh raggiungeva simili frequenze. I modelli erano disponibili a frequenze di 800\u00a0MHz, 933\u00a0MHz e 1\u00a0GHz, anche nella versione biprocessore.\nIl modello a 1\u00a0GHz fu il primo Mac dotato di cache L3 per migliorare le prestazioni.\nLa terza generazione di G4 \u00e8 stata presentata il 13 agosto 2002, il case viene ridisegnato per contenere due unit\u00e0, frontalmente viene utilizzata della nuova plastica per il case, ora ha un aspetto pi\u00f9 solido e il colore \u00e8 un grigio chiaro.\nIl case ha quattro fori frontalmente che vengono utilizzati per aumentare lo scambio termico.\nTutti i modelli diventano biprocessore e le frequenze sono 867\u00a0MHz 1\u00a0GHz e 1,25\u00a0GHz.\nQuesto modelli diventeranno tristemente famosi per il rumore prodotto, elevato per gli standard dell'Apple.\nI modelli vengono aggiornati il 28 gennaio 2003 e la frequenza massima sale a 1,42\u00a0GHz. I modelli possono alloggiare una scheda Bluetooth disponibile come opzione e sono dotati della Firewire 800.\nI Power Macintosh G4 perdono la possibilit\u00e0 di avviarsi con il Mac OS 9.\nIl 23 giugno 2003 simultaneamente con i Power Mac G5, Apple rese disponibili dei Power Macintosh G4 in grado di avviarsi col Mac OS 9.\nQuesti G4 erano riservati a tutti quegli utilizzatori professionali che non potevano migrare verso la nuova versione del sistema operativo.\nQuei modelli erano basati sul primo modello dotato di supporto per due unit\u00e0 ottiche.\nI Power Macintosh G4 vengono definitivamente abbandonati il 9 giugno 2004.\nI Power Macintosh G4 sono stati tra i modelli pi\u00f9 longevi prodotti da Apple."}
{"id": "45520", "revid": "6923", "url": "https://it.wikipedia.org/wiki?curid=45520", "title": "Power Macintosh G3", "text": "Il Power Macintosh G3 \u00e8 un computer desktop prodotto da Apple Inc. dal 1997 al 1999, commercializzato in diversi formati: desktop, midtower, all-in-one e full tower. Sostituisce il Power Macintosh 9600 e ed \u00e8 stato sostituito dal Power Mac G4.\nSi basa sul processore PowerPC G3 nella sua versione 750.\nCaratteristiche.\nIl maggiore incremento alle prestazioni del sistema \u00e8 stato portato dall'introduzione di un'ampia cache di secondo livello che ha ridotto i tempi di attesa dei dati e ha sgravato il bus di sistema di una parte del carico, migliorandone quindi l'efficienza. La cache L2 e il processore PowerPC G3 prodotto da Motorola rendevano il Power Macintosh G3 notevolmente pi\u00f9 veloce di un IBM compatibile a frequenze di funzionamento simile. Originariamente il Power Mac G3 era stato progettato come un modello intermedio tra i computer Performa e i Power Mac di fascia alta come l'8600 e il 9600. Durante lo sviluppo fu subito chiaro che i G3 erano in realt\u00e0 pi\u00f9 veloci anche del Power Mac 9600 e quindi l'Apple decise di farlo diventare un computer di fascia alta.\nVersioni.\nDesktop.\nLa versione desktop era simile come forma al Power Mac 7300. Dotata di un PowerPC G3 a frequenze di 233, 266, 300, o 333\u00a0MHz questa macchina utilizzava un bus a 66\u00a0MHz e delle memorie SDRAM, nei quali si poteva inserire fino a 768mb di memoria, ed era uno dei primi Power Mac a utilizzare il controller IDE per gestire hard disk, lettori ottici o Zip. Queste macchine non erano dotate di circuiti audio integrati sulla scheda madre. Per la scheda audio veniva utilizzato uno slot apposito (uno speciale slot, sviluppando partendo da uno slot PCI) ove era montata una scheda audio (con chip Philips), che funzionava anche da scheda di acquisizione (per videocamere ad altro). Il lettore DVD (di base vi era un Apple Superdrive, che leggeva solamente i CD e non masterizzava) era disponibile come opzione e era anche disponibile il lettore Zip in opzione. Queste macchine disponevano di un connettore SCSI, un connettore ADB, 10bt ethernet, due porte seriali, e un connettore DB-15 una scheda grafica ATI (inizialmente la Rage II, in seguito la Rage Pro) con uno slot per espandere la VRAM. Tre slot PCI, uno slot \"Perch\" (cos\u00ec nominato sulle stampe della scheda madre) per la scheda audio/di cattura e modem 68k interno.\nI primi G3 beige (principalmente le macchine a 233\u00a0MHz), dotati delle prime ROM e motherboard, non supportano la gestione avanzata dei controller IDE. Quindi sono limitati a un totale di massimo due unit\u00e0 gestibili dal controller, le revisioni successive invece supportano pienamente la gestione dell'IDE e quindi anche quattro periferiche, tuttavia sulle schede madri vi sono solamente due slot IDE e uno slot SCSI, ma esistevano schede PCI che aggiungevano slot interni IDE o SCSI.\nMinitower.\nLa versione minitower era simile (sebbene pi\u00f9 stretta) al Power Mac 8600.\nBlu e Bianco.\nLa serie Power Mac G3 (Blu e Bianco), introdotta nel Macworld expo di San Francisco del 1999, ha un case totalmente nuovo, simile agli altri sistemi tower case per dimensioni e forma, ma oltre non aveva nulla a che spartire con i fratelli maggiori, il nuovo G3 montava innovativi materiali (vennero usati gli stessi policarbonati traslucidi dell'iMac), protuberanze pensili ai quattro angoli, un pannello frontale blu, e, in entrambi i lati stampato dietro la fascia bianca una scritta recante G3 in sans-serif. Il primo modello Power Mac presentato dopo il rilascio dell'iMac, utilizza una nuova scheda madre installata nel portello e una nuova apertura a porta che consente un aggiornamento della macchina semplice e veloce, per aprire la macchina non servivano cacciaviti o altro, il case era dotato di una maniglia che permetteva di far ruotare il portello con la scheda madre e di accedere subito a tutti i componenti, inoltre era possibile continuare a lavorare con il computer anche quando il case era aperto (Quel case \u00e8 stato usato poi da tutti i modelli di Power Macintosh G4 eccetto per il Cube.) Questo modello usava una nuova versione del PowerPC G3 sviluppata da IBM utilizzando la nuova tecnologia al rame che permetteva a i nuovi processori di assorbire un quarto della potenza assorbita dai processori prodotti da Motorola. Era disponibile a frequenze di 300, 350, 400, e 450\u00a0MHz, la scheda madre aveva 4 slot PCI, 3 slot a 64-bit 33\u00a0MHz, e uno a 32-bit 66\u00a0MHz dedicato alla scheda grafica, una ATI Rage 128. I quattro slot per la RAM accettavano moduli PC100 SDRAM, consentendo di installare al massimo 1 GB. Il controller IDE integrato venne aggiornato all'Ultra ATA/33, e lo standard SCSI venne rimpiazzato da due porte FireWire. La porta seriale \u00e8 stata sostituita da due porte USB. La porta ADB era ancora presente, e vi era l'opzione per un modem interno. L'ethernet divenne la 100base-T e la logica dedicata dell'audio venne reinserita sulla scheda madre. Zip rimase come opzione e molte configurazioni comprendevano un lettore DVD e un modulo per la decodifica hardware dei video su DVD. Il Power Mac Blu e Bianco \u00e8 stato il primo Macintosh con architettura \"New World\" basato su Open Firmware, \u00e8 stato anche il primo Macintosh sprovvisto di SCSI. Inizialmente molti utenti preferirono comprare i PowerMac G3 della serie precedente per mantenere la compatibilit\u00e0 con le vecchie periferiche.\nI primi G3 Blu e Bianchi avevano dei problemi con il controller IDE. Se venivano collegati due hard disk su lo stesso canale si avevano moltissimi errori di trasmissione delle informazioni e inoltre aveva problemi di compatibilit\u00e0 con molti hard disk. La revisione B risolse il problema di trasmissione, ha reso il controller pi\u00f9 tollerante con i dischi fissi e ha apportato un aggiornamento alla scheda grafica."}
{"id": "45522", "revid": "287204", "url": "https://it.wikipedia.org/wiki?curid=45522", "title": "Popocatepetl", "text": ""}
{"id": "45523", "revid": "287204", "url": "https://it.wikipedia.org/wiki?curid=45523", "title": "Iztaccihuatl", "text": ""}
{"id": "45524", "revid": "486946", "url": "https://it.wikipedia.org/wiki?curid=45524", "title": "Power Macintosh G5", "text": ""}
{"id": "45525", "revid": "287204", "url": "https://it.wikipedia.org/wiki?curid=45525", "title": "New York Renaissance", "text": "I New York Renaissance, conosciuti anche come i \"Rens\", furono una squadra professionistica di basket completamente composta da giocatori afroamericani, fondata nel 1922 da Bob Douglas, cinque anni prima dei pi\u00f9 famosi Harlem Globetrotters.\nStoria.\nIl nome deriva da quello dell'Harlem Renaissance Casin\u00f2 di New York, una \"reception hall\" situata al primo piano di una palestra che serviva alla squadra come campo casalingo. Principalmente, per\u00f2, i Rens giocarono la maggior parte delle loro partite \"on the road\", girando per tutta la nazione senza poter prendere parte a nessuna delle leghe ufficiali per colpa delle forti discriminazioni razziali.\nIl team realizz\u00f2 comunque un ottimo record di vittorie (2.588), comparato a un basso numero di sconfitte, solo 539. Uno dei momenti pi\u00f9 gloriosi della storia della franchigia fu la vittoria contro i campioni della National Basketball League, gli Oshkosh All-Stars, nel 1939.\nNel dicembre 1948 i Rens entrarono a far parte della National Basketball League, subentrando agli scomparsi Detroit Vagabond Kings: allenati da Pop Gates, disputarono pertanto la stagione 1948-1949 cambiando denominazione in Dayton Rens poich\u00e9 disputavano le partite interne a Dayton (Ohio). Al termine della stagione la squadra si sciolse per problemi finanziari dovuti anche alla mancanza di sponsor.\nI Rens vennero eletti nel Naismith Memorial Basketball Hall of Fame come squadra nel 1963. Tre giocatori sono stati ammessi nella Hall of Fame anche individualmente: Tarzan Cooper, Pop Gates e Fats Jenkins. A loro si \u00e8 aggiunto l'allenatore Bob Douglas."}
{"id": "45526", "revid": "1444886", "url": "https://it.wikipedia.org/wiki?curid=45526", "title": "Teoria dei circuiti", "text": "La teoria dei circuiti \u00e8 lo studio dei modelli matematici che descrivono il comportamento dei circuiti elettrici ideali. Quando \u00e8 verificata l'ipotesi dei parametri concentrati la teoria dei circuiti permette di descrivere con estrema accuratezza il comportamento dei circuiti elettrici fisici che sono il principale oggetto di studio dell'elettrotecnica e dell'elettronica.\nI primi sviluppi della teoria dei circuiti elettrici e delle leggi che regolano i rapporti tra tensione e corrente si devono al lavoro dei fisici tedeschi Georg Simon Ohm e Gustav Robert Kirchhoff. \nDescrizione.\nLe principali applicazioni della teoria dei circuiti comprendono lo studio delle propriet\u00e0 generali dei circuiti e \"l'analisi dei circuiti\", cio\u00e8 lo studio e la realizzazione di metodi ed algoritmi per la simulazione degli stessi (v. simulazione circuitale) e la \"sintesi circuitale\" che consiste nello studio di metodi rigorosi per la progettazione di circuiti che realizzino funzioni richieste."}
{"id": "45529", "revid": "2225", "url": "https://it.wikipedia.org/wiki?curid=45529", "title": "New York Rens", "text": ""}
{"id": "45532", "revid": "6923", "url": "https://it.wikipedia.org/wiki?curid=45532", "title": "Primo contatto", "text": "Primo contatto \u00e8 un termine tipicamente usato per descrivere il primo incontro tra due culture che precedentemente non si conoscevano.\nTema nella fantascienza.\nIl tema del \"primo contatto\" \u00e8 noto soprattutto nell'ambito delle opere di fantascienza che trattano del primo incontro tra esseri umani ed extraterrestri.\nA questo tema sono state dedicate intere serie. Un classico \u00e8 la serie di romanzi dei \"Free Traders\" (1966-) di Andre Norton. Una trattazione moderna, che usa segnali radio invece delle astronavi, si ritrova nei romanzi \"Gli ascoltatori\" (\"Listeners\", 1972) di James Gunn e \"Contact\" (1985) dell'astrofisico Carl Sagan, veri e propri manifesti del progetto SETI.\nUna variazione originale sul tema \u00e8 quella di James White con il suo romanzo \"Incontro nell'abisso\" (\"The watch below\" , 1965) in quanto si svolge in ambiente sottomarino sulla Terra e con modalit\u00e0 del tutto inconsuete.\n\"Ultimatum alla Terra\", un film del 1951 liberamente tratto dal racconto \"Addio al padrone\" (\"Farewell to the Master\", 1940) di Harry Bates, mostra le incomprensioni ed il clima di diffidenza che potrebbero segnare e rovinare il buon esito di un primo contatto fra la civilt\u00e0 terrestre ed una maggiormente avanzata, che avvenisse sulla Terra.\nNell'universo immaginario di \"Star Trek\", il primo contatto ufficiale tra umani e alieni (Vulcaniani) \u00e8 collocato il 5 aprile 2063 (descritto nel film \"Primo contatto\"). Nella serie tv \"Star Trek\" (trasmessa in tv dal 1966) il primo contatto \u00e8 uno dei temi fondamentali, dato che la missione originale della nave stellare Enterprise \u00e8 proprio quella di \"esplorare nuovi mondi, alla ricerca di nuove forme di vita e nuove civilt\u00e0\", seppure nel rispetto della Prima direttiva della Federazione dei Pianeti Uniti che proibisce il contatto diretto con culture tecnologicamente arretrate, per non influenzarne lo sviluppo autonomo.\nDi diverso esito invece il primo contatto descritto ne \"La guerra dei mondi\", romanzo di H. G. Wells da cui si sono tratte due riduzioni cinematografiche, la prima di Byron Haskin (1953) e la seconda di Steven Spielberg (2005), senza dimenticare il celebre programma radiofonico del 1938 di Orson Welles che gett\u00f2 nel panico parte della popolazione degli Stati Uniti. La storia descrive la potenza distruttrice di una civilt\u00e0 avanzata che cerca spietatamente di invadere la Terra ma che viene fermata dai batteri, ai quali animali ed esseri umani sono immuni.\nPrima di \"Star Trek\", la narrativa popolare aveva disegnato gli alieni quasi sempre come esseri malvagi desiderosi di conquistare il pianeta abitato dagli umani. Lo stereotipo dell'alieno malvagio, \"nemico\" per eccellenza, \u00e8 stato in genere ricondotto sul piano sociologico alla metafora della xenofobia tra le superpotenze USA e URSS durante la guerra fredda; tale visione viene superata nei film di successo \"Incontri ravvicinati del terzo tipo\" (1977) e soprattutto \"E.T. l'extra-terrestre\" (1982), entrambi del regista Steven Spielberg. Non mancano comunque esempi di regressione alla tematica del nemico, come ad esempio il film \"Independence Day\" del 1996, nel quale una non identificata razza extraterrestre cerca di invadere la Terra ma viene sconfitta dalla flotta aerea degli Stati Uniti guidata dal loro giovane presidente, ex aviatore.\nPoich\u00e9 tutto lascia supporre che non ci sia mai stato un contatto tra umani e specie extraterrestri, il livello dello shock culturale che si potrebbe avere in un caso simile \u00e8 altamente speculativo. Nella fantascienza, spesso lo scontro tra specie intelligenti produce la guerra, tuttavia alcuni scrittori, come Arthur C. Clarke, hanno ipotizzato che la distanza fisica e tecnologica che esisterebbe tra le due specie sarebbe talmente vasta che scenari in stile \"Guerre stellari\" sarebbero altamente improbabili. Si immagini ad esempio come soldati del XVI secolo potrebbero affrontare armamenti del XXI secolo. Moltiplicando questo tipo di \"gap\" tecnologico per migliaia o addirittura milioni di anni di ulteriore sviluppo, come potrebbe essersi avuto in una specie extraterrestre, diventa chiaro che le differenze potrebbero essere potenzialmente tali da rendere assurda una guerra. La semplice statistica suggerisce che \u00e8 improbabile che due civilt\u00e0 vicine si trovino contemporaneamente allo stesso stadio di sviluppo tecnologico.\nAntropologia.\nIl tema del primo contatto non \u00e8 limitato alla fantascienza. Ad esempio, molte storie del \"Vecchio West\" presentavano un primo contatto tra l'uomo bianco e i nativi americani (non a caso i primi episodi della serie \"Star Trek\" appaiono modellati sui film western).\n\u00c8 chiaro dalle registrazioni storiche tra societ\u00e0 della stessa specie, che la natura esplosiva del primo contatto generalmente favorisce la parte tecnologicamente pi\u00f9 avanzata, con conseguenze spesso drammatiche per la controparte meno progredita. \u00c8 quasi impossibile prevedere cosa potrebbe essere la prima interazione tra due differenti specie intelligenti. Al di l\u00e0 della barriera linguistica, le differenze fisiche potrebbero rendere impossibile (o forse ripugnante) una comune base di esperienze condivise."}
{"id": "45535", "revid": "599", "url": "https://it.wikipedia.org/wiki?curid=45535", "title": "Valvola termoelettronica", "text": ""}
{"id": "45537", "revid": "547992", "url": "https://it.wikipedia.org/wiki?curid=45537", "title": "Enzo Baldoni", "text": "Biografia.\nBaldoni svolgeva principalmente l'attivit\u00e0 di \"copywriter\" presso la propria societ\u00e0 \"Le Balene Colpiscono Ancora\". Accanto al lavoro (svolto, tra gli altri, per McDonald's, Bic e Gillette), si occupava dell'agriturismo di famiglia a Preci, di insegnamento presso l'Accademia di Comunicazione di Milano (da lui co-fondata nel 1988), e del lavoro presso l'Art Director's Club milanese. Svolgeva inoltre volontariato presso la Croce Rossa.\nTra le passioni anche quella dei fumetti, di cui era un traduttore appassionato e accanito lettore. Tra le edizioni italiane da lui curate figurano le strisce a fumetti prodotte dal francese G\u00e9rard Lauzier e dagli statunitensi Garry Trudeau e Frank Miller. Partito dalle colonne delle riviste \"Linus\" e \"Corto Maltese\", e inseguendo la propria passione per i viaggi, si ritrov\u00f2 in breve tempo a scrivere di terzomondismo, guerriglieri, e situazioni estreme, seguendo il proprio pacifismo. Collabor\u00f2 con \"Diario\", \"Specchio della Stampa\", \"il Venerd\u00ec di Repubblica\" e altri periodici. Fra le sue passioni pi\u00f9 tarde, \"Internet\" e i \"blog\", ai quali dava un taglio giornalistico e dissacrante.\nIn Iraq come giornalista freelance, venne rapito presso Najaf il 21 agosto 2004 dall'Esercito islamico dell'Iraq, una sedicente organizzazione fondamentalista musulmana ritenuta genericamente legata ad al-Q\u0101\u02bfida. Dopo un ultimatum all'Italia per il suo ritiro di tutte le truppe entro 48 ore, venne ucciso: la data esatta e il luogo della morte non sono per\u00f2 mai stati accertati. Nel luglio 2005 la Croce Rossa entr\u00f2 in possesso di un frammento di osso che si pens\u00f2 potesse appartenere al corpo di Baldoni; questa ipotesi venne confermata il mese successivo con i risultati delle analisi del DNA eseguite dal Reparto Investigazioni Scientifiche (RIS) dei Carabinieri. I resti del cadavere di Baldoni vennero riportati in Italia solo nell'aprile 2010, a quasi sei anni dal suo omicidio; i funerali sono stati celebrati a Preci il 27 novembre 2010.\nUtilizzo dei blog.\nTra i primi autori italiani a ricorrere al blog, associ\u00f2 la sua conoscenza del mondo pubblicitario in termini di comunicazione efficace, concisa e corretta, alla sua esperienza nell'utilizzo delle tecniche informatiche e delle dinamiche delle comunit\u00e0 virtuali. Era solito far passare concetti crudi in forma lieve e dissacrante. Usava accompagnare i testi dalle numerose fotografie di cui generalmente era autore egli stesso, nelle vesti di fotoreporter.\nI suoi blog hanno spaziato da Timor Est alla Colombia, da Cuba all'Iraq.\nIl suo \"nickname\" nel mondo digitale e nei suoi blog era \"Zonker\", preso dall'omonimo personaggio della striscia fumettistica Doonesbury di Trudeau, del quale Baldoni curava la traduzione italiana. La pi\u00f9 famosa mailing list da lui creata si chiama infatti Zonker's Zone.\nL'eventualit\u00e0 di morire in Iraq.\nIn nessun blog aveva postulato come possibile la propria morte in uno dei suoi viaggi, ma il primo giorno di attivit\u00e0 del suo blog iracheno (\"Bloghdad\"), scrisse:\nSulla morte e anche sul suo funerale Baldoni ritorn\u00f2 pi\u00f9 volte, sia in e-mail personali che successivamente sono state pubblicate, sia in dichiarazioni pubbliche. Come per esempio in un intervento nella mailing list che gestiva:"}
{"id": "45543", "revid": "9", "url": "https://it.wikipedia.org/wiki?curid=45543", "title": "Enzo G. Baldoni", "text": ""}
{"id": "45544", "revid": "212348", "url": "https://it.wikipedia.org/wiki?curid=45544", "title": "Caco", "text": ""}
{"id": "45545", "revid": "1534511", "url": "https://it.wikipedia.org/wiki?curid=45545", "title": "Ottica", "text": "L\u2019ottica \u00e8 la branca dell'elettromagnetismo che descrive il comportamento e le propriet\u00e0 della luce e l'interazione di questa con la materia (fotometria). L'ottica affronta quelli che sono chiamati i fenomeni ottici, da un lato per spiegarli e dall'altro per ottenere risultati sperimentali che le consentano di crescere come disciplina fenomenologica e modellistica. Esistono tre branche dell'ottica: l'ottica geometrica, l'ottica fisica e l'ottica quantistica.\nStoria.\nLe prime teorie sul funzionamento dell'occhio, sulla luce e sulle immagini risalgono all'antica Grecia, in particolare a Pitagora che, nel VI secolo a.C., sosteneva che l'occhio inviasse raggi visuali, pensati come rette, a esplorare l'ambiente esterno. Diversamente da lui la pensavano gli atomisti e Democrito in particolare: la loro teoria consisteva in \"simulacri\" o \"idola\" emessi dagli oggetti e ricevuti dall'occhio.\nIntorno al 300 a.C. Euclide, sostenendo le teorie di Pitagora, riorganizz\u00f2 le teorie dell'ottica in un trattato, nel quale spieg\u00f2 anche le leggi della riflessione: diede di fatto vita all'ottica geometrica.\nNei secoli successivi venne sviluppata l'ottica geometrica, sia nel mondo occidentale (in particolare da Claudio Tolomeo nel II secolo) sia in quello islamico, ad esempio con i notevolissimi contributi di Ibn Sahl e di Alhazen. \u00c8 di quest'ultimo l'idea che ogni punto emette infiniti raggi luminosi, ma solo il cono di raggi che convergono nell'occhio determinano la visione. Le sue teorie vennero portate in occidente nel XIII secolo dal monaco polacco Vitellione.\nGrazie al lavoro di Alhazen, l'abate Francesco Maurolico di Messina riusc\u00ec a dare una spiegazione al funzionamento dell'occhio, di come le immagini vengono focalizzate sulla retina attraverso il cristallino. Keplero, nel 1604, riprese il lavoro dell'abate nel suo \"Ad Vitellionem paralipomena\" (\"Aggiunte alla \"Perspectiva\" di Witelo\"), esponendo quella che \u00e8, con pochi cambiamenti, l'ottica geometrica moderna. Il \"Paralipomena\" venne integrato (sempre da Keplero) nel 1610 con la \"Dioptrice\", nella quale inser\u00ec la parte dell'ottica riguardante le lenti.\nSuccessivamente Snell ricav\u00f2 sperimentalmente le leggi sulla rifrazione, contemporaneamente a Ren\u00e9 Descartes che tent\u00f2 di spiegarle ipotizzando la luce come corpuscoli in rapido movimento.\nNel 1665, il gesuita Francesco Maria Grimaldi osserv\u00f2 (nel suo \"Physico-Mathesis de lumine, coloribus et iride\") il fenomeno della diffrazione. Queste diede luogo ad un dibattito che dur\u00f2 secoli sulla natura corpuscolare o ondulatoria della luce: la prima sostenuta da Isaac Newton nell'opera \"Opticks\" (1704), la seconda da Christiaan Huygens nel \"Trait\u00e9 de la lumi\u00e8re\" (\"Trattato sulla luce\", 1690), dove sosteneva che la luce consistesse nel movimento ondulatorio dell'etere.\nInizialmente fu la teoria corpuscolare ad avere il sopravvento, fino a che gli esperimenti sull'interferenza di Thomas Young nel 1801, seguiti dagli studi di Augustin-Jean Fresnel e la misurazione della velocit\u00e0 della luce da parte di Foucault, non portarono abbondanti prove sulla validit\u00e0 della teoria ondulatoria.\nNel 1873 Maxwell dimostr\u00f2 per via teorica la natura elettromagnetica della luce, confermata dall'osservazione di onde elettromagnetiche diverse dalla luce da parte di Heinrich Rudolf Hertz nel 1887.\nPochi anni dopo (nel 1900) Max Planck costrinse ad una nuova svolta le teorie dell'ottica, dimostrando che le radiazioni elettromagnetiche dovevano essere emesse sotto forma di quantit\u00e0 finite di energia, i quanti. Di l\u00ec a cinque anni Albert Einstein dimostr\u00f2 che la luce si comporta come minuscoli corpuscoli, chiamati fotoni.\nSempre Einstein, nello stesso anno (1905) svilupp\u00f2 la teoria della relativit\u00e0, rendendo superflua l'ipotesi dell'esistenza dell'etere.\nLa risoluzione del problema della luce come particella o come onda si risolse pochi anni dopo con lo sviluppo della meccanica quantistica, che spieg\u00f2 come la luce si comporta \"sia\" da particella che da onda elettromagnetica, a seconda dell\u2019apparato sperimentale che viene predisposto (principio di complementarit\u00e0).\nDescrizione.\nL'ottica di solito studia il comportamento delle radiazioni con le frequenze del visibile, dell'infrarosso e dell'ultravioletto; tuttavia si incontrano fenomeni analoghi nelle frequenze dei raggi X, delle microonde, delle onde radio (o radiofrequenze) e di altre gamme della radiazione elettromagnetica. L'ottica, in primis e in senso classico, pu\u00f2 quindi essere considerata come una parte dell'elettromagnetismo. Vi sono poi fenomeni ottici che dipendono dalla natura quantistica della luce e che richiedono strumenti e risultati della meccanica quantistica (fotonica, ottica quantistica e microfotonica).\nL'ottica, per\u00f2 costituisce un settore piuttosto separato dalle comunit\u00e0 della fisica. Possiede sue associazioni, sue conferenze e una sua propria identit\u00e0. Gli aspetti pi\u00f9 strettamente scientifici del settore spesso vengono fatti cadere sotto i termini di \"Scienza Ottica\" o \"Fisica Ottica\", mentre gli studi di ottica applicata sono fatti afferire all'ingegneria ottica. Inoltre le applicazioni dell'ingegneria ottica ai sistemi di illuminazione vengono assegnate all'ingegneria dell'illuminazione. Ciascuno di questi settori disciplinari tende a differenziarsi dagli altri nelle applicazioni, nelle competenze tecniche e negli albi professionali.\nDati gli estesi interventi della scienza della luce nelle applicazioni del mondo reale, l'area della Scienza Ottica e dell'Ingegneria Ottica presenta marcate caratteristiche interdisciplinari. Sono numerose le aree disciplinari nelle quali si incontrano forti influssi e apporti determinanti della Scienza Ottica: ingegneria elettrica, fisica, psicologia, medicina, scienze della Terra, ecc.\nOttica nella vita quotidiana.\nMolti fenomeni, quali arcobaleni, aloni solari, apparizioni della fata Morgana, altri miraggi, e le meno usuali\nmanifestazioni del raggio verde e dell'aurora boreale, sono spiegati dalle teorie fisiche della luce e dalle teorie della percezione che si fanno rientrare usualmente nell'Ottica.\nOttica senza immagini.\nUna nuova forma di ottica \u00e8 l'ottica senza immagini nella quale principalmente sono utilizzati il concentratore non focalizzante destinato a convogliare la radiazione solare nelle cucine dei Paesi tropicali e la fibra ottica destinata al trasporto dati o all'acquisizione d'immagini in endoscopia con l'uso di una fibra priva d'immagine per ogni pixel.\nQuesta nuova branca sar\u00e0 destinata in futuro alla realizzazione di computer ottici molto pi\u00f9 potenti degli attuali."}
{"id": "45547", "revid": "26630", "url": "https://it.wikipedia.org/wiki?curid=45547", "title": "Bellezza", "text": "La bellezza \u00e8 un concetto astratto legato all'insieme delle qualit\u00e0, percepite tramite i cinque sensi, che suscitano sensazioni piacevoli e che attribuiamo a elementi dell'universo osservato (come oggetti, persone, suoni, concetti), che si sente istantaneamente durante l'esperienza, si sviluppa spontaneamente e tende a collegarsi a un contenuto emozionale positivo, in seguito a un rapido paragone effettuato. \nNel suo senso pi\u00f9 profondo, la bellezza genera un senso di riflessione benevola sul significato della propria esistenza dentro il mondo naturale.\nIntroduzione.\nVa distinto il concetto di \"bellezza oggettiva\" da quello di \"bellezza soggettiva\".\nSebbene in molte culture questi due concetti siano facilmente scindibili, la bellezza oggettiva \u00e8 l'unica con la quale si possa impostare un discorso concreto.\nLa definizione di concetti non oggettivi porta, infatti, all'influenza su di essi del gusto personale. Risulta cos\u00ec impossibile discutere obiettivamente su di un argomento, senza essere influenzati dal proprio senso e gusto.\nLa bellezza \u00e8 soggettiva.\nLa bellezza oggettiva \u00e8 funzione del tempo e alla propria cultura, poich\u00e9 tali canoni cambiano nel tempo ma restano validi per il periodo indicato.\nLa bellezza comporta la cognizione degli oggetti come aventi una certa armonia intrinseca oppure estrinseca, con la natura, che suscita nell'osservatore un senso ed esperienza di attrazione, affezione, piacere, salute.\nSpesso si afferma che un \"oggetto di bellezza\" \u00e8 qualsiasi cosa nel mondo percepito che riveli un aspetto significativo per la persona riguardo alla \"bellezza naturale\". La presenza del s\u00e9 in qualsiasi contesto umano, indicherebbe che la bellezza \u00e8 naturalmente basata sul sentimento che suscita negli esseri umani, anche se la \"bellezza umana\" \u00e8 soltanto l'aspetto dominante di una pi\u00f9 grande e incalcolabile \"bellezza naturale\".\nIl contrario di bellezza \u00e8 bruttezza, intesa come la percezione di un'assenza di bellezza o accumulo d'imperfezioni, che suscita indifferenza o scarso gradimento estetico e genera una percezione negativa dell'oggetto.\nSecondo il testo \"Attaccamento e amore\" (come altri testi) [senza fonti], la bellezza umana (e animale, \u00e8 noto come in tutte le specie le femmine rifiutino determinati maschi), univoca e non opinabile, corrisponde alla cosiddetta \"sezione aurea\" (presente anche in opere architettoniche, tra cui il Partenone), e quindi a una struttura cranica delineata in linee architettoniche di tensione idealmente resistenti alle sollecitazioni meccaniche; questa, unitamente ad altri segnali (esterni al cranio) che indichino comunque salute fisica e assenza di difetti genetici (esperimenti su animali indicano chiaramente che i maschi rifiutati risultano tendenzialmente portatori di svariati difetti nel DNA). \nSecondo il testo \"Storia della bellezza\" di Umberto Eco invece, la bellezza non \u00e8 mai stata un assoluto e immutabile ma \u00e8 mutata a seconda del periodo storico e del luogo e questo non \u00e8 vero solo per la bellezza fisica (si pensi alla \"Venere di Willendorf\", alla \"Venere con Cupido\" di Lucas Cranach o alle \"Tre grazie\" di Rubens) ma anche per la bellezza di Dio e dei santi o come idea.\nSe in alcuni studi attuali la bellezza ha una qualche relazione positiva con la simmetria (o pi\u00f9 propriamente con un'armonia di proporzioni), ci sono esempi di asimmetrie come l'eterocromia (che quando congenita \u00e8 dovuta ad \"alterazioni genetiche\") e lo strabismo di Venere ritratta nella \"Primavera\" del Botticelli, che hanno invece un impatto positivo sulla bellezza e che rendono i meccanismi sottostanti la percezione della bellezza fisica non chiari; a rendere il quadro ancor pi\u00f9 complesso, secondo uno studio sull'attrattivit\u00e0 facciale, gli aspetti dell'apparenza del viso non sono completamente oggettivi ma dipendenti da preferenze: se un tratto comunica un qualche beneficio per l'osservatore, ci si aspetter\u00e0 che gli individui classificabili in quel sottogruppo di popolazione, possano trovare in quel tratto un indicatore positivo di attrattivit\u00e0 (questo potrebbe confermare le differenti rappresentazioni nella storia dell'arte della bellezza fisica).\nGli insegnamenti religiosi e morali spesso mettono a fuoco la \"virt\u00f9\" e la \"divinit\u00e0\" della bellezza, per delineare la bellezza naturale come un aspetto di una \"bellezza spirituale\" (ovvero \"verit\u00e0\") e definire tutte le pretese egocentriche e materialistiche basate sull'ignoranza. L'antica storia di Narciso, per esempio, tratta la distinzione fra bellezza e vanit\u00e0. Nel contesto moderno, l'utilizzo della bellezza come mezzo per promuovere un'ideologia o un dogma \u00e8 stato fulcro di dibattiti sociali che trattano argomenti come pregiudizio, etica e diritti umani. L'utilizzo della bellezza a fini commerciali \u00e8 un aspetto controverso della \"guerra culturale\", all'interno del quale il femminismo tipicamente afferma che tale utilizzo promuove una percezione dogmatica (cio\u00e8 il m\"ito\" \"del\" \"Bello\") piuttosto che virtuosa della bellezza.\n\"Bellezza\" e \"gusto\" dell'osservatore sembrano termini inscindibili, in quanto concepire una bellezza indipendente da un qualche osservatore che stia l\u00ec per goderne la vista, equivale a pensare a un dipinto bellissimo dimenticato in una cassaforte da decenni. Oppure a un fiore che cresce in mezzo a una foresta invalicabile da umani e animali (mancando un osservatore, esiste allora la bellezza?). Tali oggetti \"possono\" essere senz'altro concepiti, ma mancano del tutto di quel carattere d'interazione \"pratica\" (di azione e reazione) con un'intelligenza percettiva, che tendenzialmente riconosciamo al \"bello\".\nIl concetto aristotelico del \"Bello\" corrispondente al \"Vero\".\nIl bello per Aristotele e Platone \u00e8 il \"Vero\". Nell'et\u00e0 moderna, Giambattista Vico afferma un altro criterio, secondo cui il vero \u00e8 il \"fatto\" (\"verum\" - \"factum\"). Unificando questi due criteri ricaviamo la forma occidentale della bellezza, che \u00e8 inevitabilmente l'arte. Il bello \u00e8 nell'arte e la possibilit\u00e0 che la bellezza sia propria della natura \u00e8 esplicitamente ammessa da Kant nella \"Critica del Giudizio\" dove definisce il bello naturale come \"bello d'arte\" e il \"bello d'arte\" come il bello di natura. Essenzialmente, nella cultura filosofica dell'Occidente il bello si definisce in funzione del giudizio che lo esprime, mentre il \"bello in s\u00e9\" \u00e8 assolutamente chimerico.\nIl \"bello\" come corrispondente al \"regno delle idee\".\nNel tardo Impero romano, il filosofo Plotino, ristabilendo il collegamento tra opera d'arte e regno delle idee, espone ampiamente il concetto di \"visione interiore\" gi\u00e0 proposto da Platone, che permette all'artista di attingere da una forma ideale del bello, non esistente nella \"res extensa\" (mondo reale) ma soltanto nella \"res cogitans\" (mondo delle idee), e che presto o tardi sfocer\u00e0 in una rappresentazione materiale. Si pu\u00f2 applicare a mai creati dipinti, architetture, forme di governo, sculture, strategie, modelli matematici, ecc. oppure a un ipotetico essere umano: \"il pi\u00f9 bello nella storia\" ancora non nato.\nI rischi di un'estetica radicalmente empirista.\nVa altres\u00ec chiarito dove si nasconda il rischio di un'estetica radicalmente empiristica: questo consiste nel fatto che essa dovrebbe, a rigore, parlare prioritariamente se non esclusivamente degli organi di senso, o della coscienza, che riceve e unifica i \"dati\" di bellezza; ma ci\u00f2 significa trascurare e, alla fine, ignorare completamente gli oggetti cui si accorda o rifiuta lo statuto di bellezza; il che, particolarmente nel caso delle arti umane, risulterebbe oltraggioso per gli artefici e finalmente assurdo, come assurda pu\u00f2 essere solo una scienza dell'arte che mostri indifferenza verso le opere.\nTuttavia la tendenza a considerare la bellezza di un oggetto intrinsecamente connessa con un soggetto che lo contempla, il quale \"applica\" il giudizio all'oggetto e lo ritiene bello in grazia del concetto di bellezza che porta in s\u00e9, appare tanto dubbia quanto insopprimibile, nella nostra cultura estetica.\nAl riguardo Kant, nella sua \"Critica del Giudizio,\" analizza il bello dandone quattro definizioni, che ne delineano altrettante caratteristiche:\nIntellettualizzazione dell'opera d'arte.\n\u00c8 peraltro la sintesi di quel processo d'intellettualizzazione dell'opera d'arte che rappresenta la pi\u00f9 cospicua novit\u00e0 nell'arte di questi ultimi due secoli, dal Romanticismo in poi. L'arte moderna e contemporanea, la hegeliana arte romantica, \u00e8 segnata dal confronto con l'osservatore - critico in modo profondissimo, tale da non consentire pi\u00f9 in alcun modo la spontaneit\u00e0 creativa, l'innocenza primaria del dipinto di Gustave Courbet, \"L'origine del mondo\" - innocenza peraltro sapientissima - se non nel ghetto/riserva/colonia penale del genere \"na\u00eff\". Da quel momento l'opera d'arte \u00e8 \"operazione\" sul corpo dell'arte; ogni nuova opera \u00e8 osservatrice della totalit\u00e0 della tradizione artistica; chiama in causa la filosofia dell'arte; si fa meta-arte e in molteplici correnti si traduce in una discesa agli inferi dei materiali dell'arte, fino a congiungersi con il residuale, con l'immondizia.\nCriteri obiettivi nella valutazione della bellezza matematica.\nAnche le formule matematiche possono essere considerate belle (anche se spesso si preferisce il termine \"eleganti\"). La formula di Eulero: formula_1 \u00e8 comunemente considerata uno dei pi\u00f9 bei teoremi della matematica (vedi \"Identit\u00e0 di Eulero\").\nLa poetessa Edna St. Vincent Millay scrisse che \"soltanto Euclide ha guardato nella nuda bellezza\", alludendo all'austera bellezza che molte persone trovano nel ragionamento matematico connesso alla geometria euclidea.\nAltro legame tra matematica e bellezza che ha giocato un ruolo prominente nella filosofia di Pitagora era la possibilit\u00e0 di disporre e arrangiare i toni musicali in sequenze matematiche, che si ripetono a intervalli regolari chiamati \"ottave\".\nLa cosiddetta \"proporzione aurea\", rappresentata dalla lettera greca Phi(\u03a6), e approssimativamente uguale a 1,618, \u00e8 stata considerata da molti \"bella\". Viene anche chiamata la \"divina proporzione\" ed \u00e8 spesso riscontrata in natura. Per esempio, nella conchiglia di un nautilus, il rapporto tra sezioni successive \u00e8 circa 1,618.\nLa bellezza nel cristianesimo.\nPer Agostino Dio \u00e8 la \u201cBellezza di ogni bellezza\u201d (\"Confessioni\" 3,6,10), e scrive nei \"Soliloqui\": \"Oh Dio bene e bellezza, fondamento, principio ordinatore del bene e della bellezza di tutti gli esseri che sono buoni e belli\u201d (Soliloqui, 1,3).\nArte e bellezza.\nIl bisogno di bellezza nell'umanit\u00e0 pu\u00f2 realizzarsi attraverso un cammino di ricerca che dall'amore per le bellezze dell'arte e del creato - bellezza sensibile riflesso di quella di Dio - la elevi spiritualmente. \nLa bellezza porta al sommo amore, che \u00e8 Cristo: infatti tale ricerca, incentrata sul trascendente, porta al Suo amore infinito, alla Sua luminosa bellezza. \nDal \"Messaggio agli artisti\", 8 dicembre 1965: \u00abQuesto mondo nel quale viviamo ha bisogno di bellezza per non sprofondare nella disperazione. La bellezza, come la verit\u00e0, \u00e8 ci\u00f2 che infonde gioia al cuore degli uomini, \u00e8 quel frutto prezioso che resiste al logorio del tempo, che unisce le generazioni e le fa comunicare nell\u2019ammirazione. E questo grazie alle vostre mani...\u00bb\nDalla \"Lettera agli artisti\", 4 aprile 1999: \u00abIl tema della bellezza \u00e8 qualificante per un discorso sull'arte. Esso si \u00e8 gi\u00e0 affacciato, quando ho sottolineato lo sguardo compiaciuto di Dio di fronte alla creazione. Nel rilevare che quanto aveva creato era cosa buona, Dio vide anche che era cosa bella. Il rapporto tra buono e bello suscita riflessioni stimolanti. La bellezza \u00e8 in un certo senso l'espressione visibile del bene, come il bene \u00e8 la condizione metafisica della bellezza. Lo avevano ben capito i Greci che, fondendo insieme i due concetti, coniarono una locuzione che li abbraccia entrambi: \"kalokagath\u00eda\", ossia \"bellezza-bont\u00e0\". Platone scrive al riguardo: \u00abLa potenza del Bene si \u00e8 rifugiata nella natura del Bello.\u00bb\nE vivendo ed operando che l'uomo stabilisce il proprio rapporto con l'essere, con la verit\u00e0 e con il bene. L'artista vive una peculiare relazione con la bellezza. In un senso molto vero si pu\u00f2 dire che la bellezza \u00e8 la vocazione a lui rivolta dal Creatore col dono del \u00abtalento artistico\u00bb. E, certo, anche questo \u00e8 un talento da far fruttare, nella logica della parabola evangelica dei talenti ().\nTocchiamo qui un punto essenziale. Chi avverte in s\u00e9 questa sorta di scintilla divina che \u00e8 la vocazione artistica - di poeta, di scrittore, di pittore, di scultore, di architetto, di musicista, di attore... - avverte al tempo stesso l'obbligo di non sprecare questo talento, ma di svilupparlo, per metterlo a servizio del prossimo e di tutta l'umanit\u00e0.\u00bb\nNel giugno del 2005 papa Benedetto XVI presentando il \"Compendio del Catechismo della Chiesa Cattolica\" pose l'attenzione sul rapporto tra sacro e immagine: \u00abNel testo sono anche inserite delle immagini\u2026 Immagine e parola s\u2019illuminano cos\u00ec a vicenda. L\u2019arte \u00abparla\u00bb sempre, almeno implicitamente, del divino, della bellezza infinita di Dio, riflessa nell\u2019Icona per eccellenza: Cristo Signore, Immagine del Dio invisibile. Le immagini sacre, con la loro bellezza, sono anch\u2019esse annuncio evangelico ed esprimono lo splendore della verit\u00e0 cattolica, mostrando la suprema armonia tra il buono e il bello, tra la \"via veritatis\" e la \"via pulchritudinis\".\u00bb\nDal messaggio inviato dal Pontefice ai partecipanti alla XXI Seduta Pubblica delle Pontificie Accademie, sul tema \"Scintille di bellezza per un volto umano delle citt\u00e0\", 6 dicembre 2016: \u00abPrendersi cura delle persone, a cominciare dai pi\u00f9 piccoli e indifesi, e dei loro legami quotidiani, significa necessariamente prendersi cura anche dell\u2019ambiente in cui essi vivono. Piccoli gesti, semplici azioni, piccole scintille di bellezza e di carit\u00e0 possono risanare, \u201crammendare\u201d un tessuto umano, oltre che urbanistico e ambientale, spesso lacerato e diviso, rappresentando una concreta alternativa all\u2019indifferenza e al cinismo.\nEmerge, cos\u00ec, il compito importante e necessario degli artisti, particolarmente di quanti sono credenti e si lasciano illuminare dalla bellezza del vangelo di Cristo: creare opere d\u2019arte che portino, proprio attraverso il linguaggio della bellezza, un segno, una scintilla di speranza e di fiducia l\u00ec dove le persone sembrano arrendersi all\u2019indifferenza e alla bruttezza. Architetti e pittori, scultori e musicisti, cineasti e letterati, fotografi e poeti, artisti di ogni disciplina, sono chiamati a far brillare la bellezza soprattutto dove l\u2019oscurit\u00e0 o il grigiore domina la quotidianit\u00e0; sono custodi della bellezza, annunciatori e testimoni di speranza per l\u2019umanit\u00e0, come hanno pi\u00f9 volte ripetuto i miei Predecessori. Li invito, pertanto, ad avere cura della bellezza, e la bellezza curer\u00e0 tante ferite che segnano il cuore e l\u2019animo degli uomini e delle donne dei nostri giorni.\u00bb\nDal \"Discorso agli artisti\", 24 febbraio 2018: \u00abVoi siete chiamati, mediante i vostri talenti e attingendo alle fonti della spiritualit\u00e0 cristiana, a proporre \u2018un modo alternativo di intendere la qualit\u00e0 della vita, [e incoraggiare] uno stile di vita profetico e contemplativo, capace di gioire profondamente senza essere ossessionato dal consumo\u2019, e a servire la creazione e la tutela di \u201coasi di bellezza\u201d nelle nostre citt\u00e0 troppo spesso cementificate e senz\u2019anima. Voi siete chiamati a far conoscere la gratuit\u00e0 della bellezza.\u00bb"}
{"id": "45568", "revid": "1632387", "url": "https://it.wikipedia.org/wiki?curid=45568", "title": "U", "text": "La U o u \u00e8 la diciannovesima lettera dell'alfabeto italiano e la ventunesima dell'alfabeto latino.\n[u] nell'alfabeto fonetico internazionale \u00e8 il simbolo usato per rappresentate una vocale posteriore alta (\"chiusa\") e arrotondata (\"procheila\").\nStoria.\nL'origine della U \u00e8 la stessa delle lettere Y, V, W ed F. Come esse infatti deriva dalla lettera semitica waw, la quale si evolvette nella fenicia wow. In greco antico, poi esisteva la lettera Y, che si pronunciava per\u00f2 \u1e7b (/y:/)\nL'etrusco e il latino non distinguevano graficamente i suoni corrispondenti alle lettere U e V; i suoni vocalico, semiconsonantico e consonantico erano indicati da V (anche se naturalmente \"puer\" e \"vir\" suonavano ben diversamente); la distinzione fra U e V che si trova sui testi pubblicati in Italia deriva dalla grafia proposta nel Rinascimento da Gian Giorgio Trissino per favorire la lettura. In altri paesi si preferisce invece usare nelle parole latine per entrambi i suoni la forma maiuscola \"V\" e la minuscola \"u\"."}
{"id": "45588", "revid": "5", "url": "https://it.wikipedia.org/wiki?curid=45588", "title": "Abazia", "text": ""}
{"id": "45600", "revid": "439323", "url": "https://it.wikipedia.org/wiki?curid=45600", "title": "Magic Johnson", "text": "Ha vinto cinque titoli NBA con i Los Angeles Lakers, l'oro alle Olimpiadi 1992 e al Tournament of the Americas 1992 con il \"Dream Team\" statunitense, nonch\u00e9 un titolo NCAA con Michigan State nel 1979. \u00c8 stato eletto tre volte miglior giocatore NBA e miglior giocatore delle finali NBA. Il suo nome figura nel Naismith Memorial Basketball Hall of Fame e nella lista dei 50 migliori giocatori della storia NBA. La sua maglia numero 32 \u00e8 stata ufficialmente ritirata dai Lakers il 16 febbraio 1992.\nMagic Johnson \u00e8 stato capace di rivoluzionare la pallacanestro: gioc\u00f2 infatti da playmaker, un ruolo tradizionalmente riservato al giocatore pi\u00f9 basso e agile di una squadra. Con i suoi 206 centimetri di altezza \u00e8 stato il play pi\u00f9 alto nella storia della NBA, ma al tempo stesso si \u00e8 dimostrato un giocatore dinamico e dotato di un'eccellente visione di gioco: \u00e8 divenuto celebre per le doti nel palleggio, i passaggi dietro la schiena, gli alley-oop e i passaggi \"no-look\". Nel corso degli anni ottanta \u00e8 stato protagonista di un'accesa rivalit\u00e0 sportiva con l'ala dei Boston Celtics Larry Bird. Fino al 1992, anno del ritiro di Bird, si divideranno in totale otto titoli NBA.\nMagic ha annunciato pi\u00f9 volte il ritiro dall'attivit\u00e0 agonistica. La prima nel novembre 1991, quando rivel\u00f2 al mondo di aver contratto il virus dell'HIV. Torn\u00f2 per\u00f2 a giocare il 9 febbraio 1992, avendo ricevuto il nulla osta per poter prendere parte all'All-Star Game 1992; partecip\u00f2 poi alle Olimpiadi, al termine delle quali si ritir\u00f2 nuovamente. Si dedic\u00f2 all'attivit\u00e0 di commentatore televisivo per la NBC (1992-1994), allen\u00f2 brevemente i Lakers nella stagione 1993-1994, e fu nominato vicepresidente della squadra nella stagione 1994-1995. Riprese a giocare nel 1996, disputando 36 incontri in maglia Lakers e terminando cos\u00ec la carriera NBA. Nel maggio 1999 stipul\u00f2 un accordo di sponsorizzazione di un anno con la squadra svedese Bor\u00e5s M7, con cui gioc\u00f2 6 partite di Svenska basketligan. Nel 2000 ripet\u00e9 l'esperienza con i Great Danes danesi, di cui divenne presidente e giocatore.\nNel 1991 ha dato vita alla \"Magic Johnson Foundation\", con lo scopo di raccogliere fondi per lotta contro l'AIDS e per sensibilizzare l'opinione pubblica ai temi della prevenzione e della cura del virus. Nel marzo 2012, alla guida del gruppo imprenditoriale Guggenheim Baseball Management LLC, ha acquisito la propriet\u00e0 dei Los Angeles Dodgers, squadra di baseball di MLB. Nel 2017 \u00e8 divenuto presidente dei Los Angeles Lakers, carica che ha mantenuto sino all'aprile 2019.\nCarriera.\nPrimi anni e high school.\nEarvin Johnson Jr. \u00e8 il quarto di sette figli di Earvin Johnson Sr. e Christine Johnson. Il padre, originario di Brookhaven nel Mississippi, si trasfer\u00ec a Lansing nel Michigan per lavorare alla catena di montaggio della Oldsmobile, una delle pi\u00f9 antiche case automobilistiche statunitensi. Johnson visse con la famiglia in una casa modesta al numero 814 di Middle Street.\nAcquis\u00ec le prime basilari nozioni della pallacanestro proprio dal padre e svilupp\u00f2 le doti di \"assistman\" gi\u00e0 sui campi della Main Street School, scuola elementare di Lansing. Dal padre impar\u00f2 i fondamentali del gioco, vari schemi difensivi, il pick and roll, il concetto di aggressivit\u00e0 sul campo, ma anche situazioni particolari come il tiro a due mani (sebbene non fosse pi\u00f9 utilizzato), il gancio in corsa, il tiro dopo aver subito un contatto falloso. Il giovane Johnson crebbe seguendo alla Cobo Arena di Detroit le partite di Dave Bing, playmaker - guardia dei Pistons. Altri suoi idoli erano Earl Monroe e Marques Haynes; quest'ultimo (che non gioc\u00f2 mai in NBA ma fu un campione degli Harlem Globetrotters) era apprezzato da Johnson per le eccellenti doti di palleggio. A 11 anni conobbe di persona un altro dei suoi miti: Kareem Abdul-Jabbar, centro dei Milwaukee Bucks e di cui Johnson sarebbe diventato compagno di squadra ai Los Angeles Lakers nel corso di tutti gli anni ottanta.\nEarvin Johnson Jr., soprannominato dagli amici \"E.J.\", disputava le prime vere partite di pallacanestro sui campi della Main Street di Lansing. Con ai piedi le sue Chuck Taylor All-Stars di colore rosso, si cimentava in sfide da playground di fronte a numerosi spettatori. Un ruolo importante nella crescita cestistica di Johnson fu svolto da Jim Dart, allenatore della squadra di pallacanestro della scuola e marito di Greta, insegnante di Johnson. Dart gli insegn\u00f2 i movimenti del pivot, l'uso della mano sinistra e il movimento del tagliafuori.\nLa scelta del liceo cadde inizialmente sulla Sexton High School, scuola a maggioranza di studenti di colore, situata a pochi passi da casa. Tuttavia, a causa delle politiche di integrazione scolastica messe in atto nel corso degli anni settanta, Johnson fu costretto a optare per la Everett High School. La scelta non gli fu molto gradita, sia perch\u00e9 la Everett era a maggioranza bianca, sia per la scarsa tradizione cestistica della squadra di pallacanestro della scuola. Johnson non fu inizialmente ben accolto: una serie di contrasti con un proprio compagno lo spinse quasi ad abbandonare l'attivit\u00e0 cestistica, ma il coach George Fox lo convinse a rimanere in squadra.\nNonostante fosse il giocatore pi\u00f9 alto in rosa, Magic fu subito schierato come playmaker per via delle sue eccellenti doti atletiche e nei passaggi. Progressivamente acquis\u00ec un ruolo da leader della squadra, e gi\u00e0 al primo anno venne eletto miglior giocatore del campionato. Johnson gioc\u00f2 alla Everett High School dal 1973 al 1977. Nella stagione 1976-1977 guid\u00f2 i compagni a un record di 27 vittorie e una sconfitta, che valse la vittoria nel campionato statale; Magic collezion\u00f2 805 punti e 208 assist nell'arco della stagione, mantenendo una media di 28,8 punti e 16,8 rimbalzi per partita. Nella finale contro i Birmingham Brother Rice di Bloomfield realizz\u00f2 34 punti, oltre a 14 rimbalzi e 4 assist.\n\u00c8 negli anni alla Everett che nacque il soprannome \"Magic\", che venne affibbiato a Johnson da Fred Stabley Jr., un giornalista del \"Lansing State Journal\", dopo una partita in cui mise a segno 36 punti, collezion\u00f2 16 rimbalzi e serv\u00ec 16 assist.\nCollege a Michigan State.\nNella scelta del college Johnson opt\u00f2 per ci\u00f2 che aveva sempre desiderato: appoggiato nella scelta dal padre e dagli amici pi\u00f9 cari, si iscrisse alla Michigan State University di East Lansing. Con la maglia dei Michigan State Spartans disput\u00f2 due stagioni in Big Ten Conference, dal 1977 al 1979.\nNel 1977-1978 collezion\u00f2 30 presenze, realizzando 511 punti; chiuse la stagione con la media del 45,8% nel tiro da due e del 78,5% nei tiri liberi, oltre a 7,9 rimbalzi e 7,6 assist a partita. Gli Spartans vinsero la Big Ten Conference grazie a 25 vittorie e 5 sconfitte in campionato dopo undici anni, ma non riuscirono a qualificarsi per le finali NCAA poich\u00e9 vennero sconfitti nella finale regionale dai Wildcats dell'Universit\u00e0 del Kentucky con il punteggio di 52-49.\nLe ottime prestazioni valsero a Johnson il premio come miglior \"freshman\" della Big Ten Conference. Magic inizi\u00f2 a essere conosciuto e apprezzato come uno dei migliori giocatori della pallacanestro collegiale. Il 27 novembre 1978 gli venne dedicata la copertina di Sports Illustrated: fu immortalato in frac nel momento di una schiacciata, con il titolo \"Michigan State's classy Earvin Johnson\" (in italiano: Earvin Johnson il giocatore di classe di Michigan State).\nNel suo anno da \"sophomore\" riusc\u00ec a conquistare il titolo NCAA 1979. Mantenne le stesse medie della stagione precedente, e guid\u00f2 gli Spartans sino al primo posto finale in Big Ten Conference (a pari punti con gli Iowa Hawkeyes e i Purdue Boilermakers). Nella finale regionale contro i Notre Dame Fighting Irish Magic realizz\u00f2 19 punti pi\u00f9 13 assist, mettendo a referto anche 2 palle rubate. Le \"Final Four\" del campionato NCAA di Salt Lake City videro Michigan State impegnata dapprima contro i Quakers dell'Universit\u00e0 della Pennsylvania; Magic disput\u00f2 una partita di altissimo livello, in cui realizz\u00f2 una tripla doppia da 29 punti (9/10 nei tiri da due; 11/12 nei tiri liberi), 10 assist e 10 rimbalzi. La partita si concluse 101-67 per gli Spartans, che pertanto ebbero accesso alla finale contro gli Indiana State Sycamores.\nI Sycamores erano capitanati da Larry Bird, gi\u00e0 eletto miglior giocatore della stagione. La finale NCAA 1979 fu la prima occasione di sfida tra Magic e Bird, che in NBA avranno poi modo di scontrarsi in tre finali per il titolo. Furono gli Spartans a vincere, anche grazie ai 24 punti di Johnson, eletto poi miglior giocatore delle Finali e insignito dell'All-America.\nNBA.\nPrima stagione NBA.\nAl Draft NBA 1979, tenutosi a New York il 25 giugno, i Los Angeles Lakers acquisirono il diritto alla prima scelta assoluta dopo un accordo con i New Orleans Jazz. I californiani scelsero Magic Johnson, che firm\u00f2 un contratto da 600.000 dollari a stagione.\nL'esordio in NBA conferm\u00f2 le aspettative: disput\u00f2 77 incontri, mantenendo una media di 18 punti e 7,3 assist a partita. Magic guid\u00f2 i Lakers ai play-off per il titolo, e durante le finali contro i Philadelphia 76ers si consacr\u00f2 campione. In gara-6 fu schierato nel ruolo di centro, a causa dell'infortunio subito da Kareem Abdul-Jabbar in gara-5; il ventenne Magic Johnson disput\u00f2 una partita eccellente: 42 punti, 15 rimbalzi, 7 assist e 3 palle rubate. I Lakers vinsero il titolo sul campo dei 76ers, e Magic fu il primo \"rookie\" della storia a essere eletto miglior giocatore delle finali NBA; fu inoltre il terzo giocatore della storia a vincere consecutivamente un titolo NCAA e uno NBA, dopo Bill Russell e Henry Bibby (nel 1987 toccher\u00e0 anche a Billy Thompson). Nella stessa stagione era gi\u00e0 stato selezionato per l'All-Star Game.\nL'infortunio e la ripresa.\nL'11 novembre 1980, nel corso della partita tra i Los Angeles Lakers e gli Atlanta Hawks, Johnson si infortun\u00f2 al ginocchio sinistro dopo un contrasto con il centro Tommy Burleson. Inizialmente lo scontro sembr\u00f2 non aver procurato danni seri, ma una settimana dopo si scopr\u00ec che la cartilagine del ginocchio aveva subito una grave lesione. Magic fu costretto a saltare 45 incontri e rientr\u00f2 in occasione della sfida dei playoff 1981 contro gli Houston Rockets; tuttavia la sua prestazione sottotono in gara-3 (solo 2 su 13 al tiro, e l'errore nell'ultimo tiro decisivo) cost\u00f2 la sconfitta e l'eliminazione della squadra gi\u00e0 al primo turno.\nNell'estate del 1981 Magic Johnson rinegozi\u00f2 il contratto con i Lakers, accordandosi per la cifra record di 1 milione di dollari a stagione per ben 25 anni, per un totale di 25 milioni; il nuovo contratto (il pi\u00f9 ricco nella storia della NBA sino ad allora) entr\u00f2 in vigore a partire dal 1984. L'accordo venne poi modificato ulteriormente nel 1988, quando Magic si accord\u00f2 con il proprietario dei Lakers Jerry Buss per la riduzione della durata sino al 1994.\nLa stagione 1981-1982 vide ancora una volta vincenti i Lakers, che si aggiudicarono il titolo sconfiggendo nuovamente in finale i Philadelphia 76ers. Non fu per\u00f2 un'annata semplice per Magic, che fin da principio si scontr\u00f2 con l'allenatore Paul Westhead riguardo ad alcuni aspetti legati ai nuovi schemi che, a detta di Johnson, penalizzavano il gioco offensivo suo e dell'intera squadra. La societ\u00e0 si schier\u00f2 dalla parte del giocatore: Westhead venne esonerato dopo 11 partite e sostituito da Pat Riley, con Jerry West responsabile degli schemi offensivi. Nonostante lo stesso Magic Johnson avesse negato la propria responsabilit\u00e0 nell'esonero dell'allenatore, durante le successive partite il giocatore venne fatto oggetto di fischi e contestazioni su molti campi della NBA, anche dai tifosi dei Lakers. Magic disput\u00f2 una stagione da 18,6 punti, 9,5 assist e 9,6 rimbalzi a partita, divenendo il terzo giocatore della storia NBA (dopo Oscar Robertson e Wilt Chamberlain) a realizzare 700 punti, 700 rimbalzi e 700 assist nella stessa stagione.\nDurante il campionato 1982-1983 Magic si mantenne sulle stesse medie della stagione precedente; ci\u00f2 gli valse la prima di nove convocazioni consecutive nell'All-NBA First Team. I Lakers si qualificarono per le finali del 1983, e ancora una volta la sfida decisiva fu contro i Philadelphia 76ers di Julius Erving e Moses Malone. Il talento di Magic non bast\u00f2 e, anche a causa degli infortuni di Norm Nixon, James Worthy e Bob McAdoo, i Lakers furono sconfitti per 4-0.\nLe sfide con i Celtics di Bird.\nNella stagione 1983-1984, la sua quinta nei Lakers, Magic Johnson realizz\u00f2 1.560 punti totali tra stagione regolare (1.178) e playoff (382). La squadra raggiunse la terza finale consecutiva (la quarta in cinque anni), per la prima volta contro i Boston Celtics guidati dall'ala grande Larry Bird. Magic e Bird si sfidarono per la prima volta in carriera nei playoff NBA, cinque anni dopo essersi incontrati nella finale per il titolo NCAA del 1979. I due erano stati compagni di squadra ai tempi del college nella selezione nazionale statunitense che disput\u00f2 il World Invitational Tournament dell'aprile 1978.\nLa finale del 1984, al meglio delle sette partite, vide i Lakers portarsi in vantaggio grazie alla vittoria in trasferta in gara-1. Gara-2 fu invece vinta dai Celtics anche a causa dell'errore di Magic che, non accortosi che il tempo regolamentare stesse scadendo, non tir\u00f2 in tempo sul punteggio di parit\u00e0; la partita fin\u00ec quindi ai tempi supplementari con la vittoria di Boston per 124-121. La sfida si trasfer\u00ec al Forum di Inglewood (Los Angeles); in gara-3 Magic mise a referto 21 assist nel 137-104 per i californiani, ma nell'incontro successivo i suoi errori nel finale (una palla persa, due errori decisivi ai tiri liberi) costarono la sconfitta per 129-125 ai supplementari. Le due partite seguenti videro rispettare il fattore campo (i Celtics vincenti in gara-5, i Lakers in gara-6) e pertanto il titolo venne assegnato nella partita finale del Boston Garden. Con i Lakers sotto nel punteggio di tre punti, Magic ebbe due volte in mano il pallone decisivo per pareggiare il punteggio, ma lo perse a causa dell'intervento difensivo di Dennis Johnson prima e di Cedric Maxwell subito dopo. I Boston Celtics vinsero poi per 111-102 aggiudicandosi il loro quindicesimo titolo, e Larry Bird fu eletto miglior giocatore delle finali.\nL'occasione per la rivincita si present\u00f2 gi\u00e0 nella successiva stagione 1984-1985, quando Lakers e Celtics si ritrovarono ancora una volta in finale. Durante il campionato Magic mantenne una media di 18,3 punti, 12,6 assist e 6,2 rimbalzi a partita. La serie inizi\u00f2 male per i Lakers, che persero 148-114 in casa dei Celtics; i californiani seppero poi recuperare e portarsi avanti per 3-2. Gara-6 fu disputata al Boston Garden, e venne vinta dai Lakers per 111-100: fu la prima vittoria nella finali NBA per i Lakers contro i Celtics, dopo otto sconfitte consecutive.\nIl dominio dei Lakers in Western Conference negli anni ottanta fu interrotto solamente nella stagione 1985-1986 dagli Houston Rockets, che sconfissero la squadra di Los Angeles nella finale di Conference per 4-1. Ci\u00f2 imped\u00ec a Magic di sfidare per la terza volta consecutiva Bird e i Celtics nella finale per il titolo; il playmaker si era comunque confermato con le sue medie abituali: 18,8 punti, 12,6 assist e 5,9 rimbalzi a partita in 72 presenze.\nLa sfida Lakers-Celtics torn\u00f2 nuovamente nella stagione 1986-1987. In campionato Magic realizz\u00f2 il suo record stagionale di punti in carriera: 1.909 in 80 partite, vale a dire una media di 23,9 per partita. Johnson fu inoltre eletto per la prima volta miglior giocatore dell'anno, precedendo in classifica Michael Jordan e Larry Bird. La prima partita della finale playoff 1987 si concluse 126-113 per i Lakers, con un Magic Johnson da 29 punti, 13 assist e 8 rimbalzi; stesso destino ebbe gara-2, con i californiani vincenti per 141-122. Si arriv\u00f2 alla gara-6 di Boston con Magic e i suoi davanti nella serie per 3-2; la partita fu subito molto combattuta e il primo tempo si concluse sul 55-51 per i Celtics, con Magic autore di soli 4 punti. Nel secondo tempo per\u00f2 i Lakers seppero ribaltare il risultato: Magic realizz\u00f2 16 punti totali, corredati da 19 assist e 8 rimbalzi; il punteggio finale fu 106-93 per gli ospiti, che pertanto vinsero il titolo. Johnson si aggiudic\u00f2 per la terza volta in carriera il premio come miglior giocatore delle finali.\nLa finale del 1987 \u00e8 anche ricordata per un gesto atletico di Johnson, che permise ai Lakers di vincere gara-4 all'ultimo secondo, con il risultato di 107-106. Magic realizz\u00f2 infatti il canestro decisivo grazie a un \"gancio cielo\", movimento classico del compagno di squadra Kareem Abdul-Jabbar, di fronte a Larry Bird, Robert Parish e Kevin McHale, che tentarono invano di stopparlo. A fine gara negli spogliatoi lo stesso Magic defin\u00ec il suo tiro come uno \u00abjunior, junior, junior sky-hook\u00bb (in italiano lo sky-hook \u00e8 il gancio cielo). Il suo rivale sul campo Larry Bird dichiar\u00f2 invece sorridendo: \u00abTi aspetti di perdere per un gancio cielo. Quello che non ti aspetti \u00e8 che a farlo sia Magic.\u00bb Al termine della sfida decisiva, che sar\u00e0 l'ultima finale che i due giocheranno contro, lo stesso Bird ammise: \u00abMagic \u00e8 un grande, grande giocatore di pallacanestro. Il migliore che io abbia mai visto.\u00bb\nUltimo titolo NBA.\nPrima dell'inizio della stagione NBA 1987-1988 l'allenatore dei Los Angeles Lakers Pat Riley dichiar\u00f2 pubblicamente che la squadra avrebbe certamente confermato il titolo conquistato al termine dei playoff NBA 1987; all'epoca, gli ultimi ad aver vinto due titoli NBA consecutivi erano i Boston Celtics, campioni nel 1967-1968 e 1968-1969. Durante il campionato, Magic Johnson seppe confermarsi ai suoi livelli con quasi 20 punti, 12 assist e 6 rimbalzi di media a partita. I Lakers vinsero 62 partite su 80 e nei playoff sconfissero i San Antonio Spurs, gli Utah Jazz e i Dallas Mavericks; approdarono pertanto per la seconda volta consecutiva in finale, contro i Detroit Pistons guidati dal playmaker Isiah Thomas. L'amicizia tra Magic e Thomas era all'epoca talmente consolidata che i due si scambiarono un bacio sulla guancia prima dell'inizio di gara-1 della finale; il rapporto inizi\u00f2 per\u00f2 a deteriorarsi in gara-5, quando i due si scontrarono in un violento contrasto (Thomas spinse Magic, che rispose con una gomitata), che provoc\u00f2 la caduta del playmaker dei Pistons. I Lakers vinsero ancora il titolo grazie al successo per 4-3 nella serie; per Magic si tratt\u00f2 del quinto e ultimo titolo NBA in carriera. La sua media durante le sette partite fu di 21 punti, 13 assist e quasi 6 rimbalzi a partita; nonostante le ottime statistiche, gli fu preferito il compagno di squadra James Worthy come miglior giocatore delle finali.\nIl confronto Lakers-Pistons si ripet\u00e9 anche nei playoff 1989. Magic aveva vinto il suo secondo titolo di miglior giocatore dell'anno e si present\u00f2 in finale con una media in campionato di 22,5 punti, quasi 13 assist e 8 rimbalzi a partita. A differenza dell'anno precedente la serie non ebbe storia: i Pistons vinsero infatti 4-0. Magic fu costretto a giocare solo la prima partita, e pochi scampoli delle due successive: nel corso di gara-2 sub\u00ec infatti un infortunio alla parte posteriore della coscia che gli imped\u00ec di giocare gli ultimi due quarti dell'incontro; prov\u00f2 a tornare in gara-3, ma riusc\u00ec a rimanere in campo solo per pochi minuti.\nIl campionato 1989-1990 si apr\u00ec senza Kareem Abdul-Jabbar, ritiratosi dopo 14 stagioni ai Los Angeles Lakers. Magic disput\u00f2 un'ottima annata da oltre 22 punti, 11,5 assist e 6,6 rimbalzi di media a partita, che gli valse il terzo titolo di miglior giocatore stagionale. Nei playoff i Lakers vennero per\u00f2 eliminati nelle semifinali di Western Conference dai Phoenix Suns. La stagione 1990-1991 fu invece quella del confronto in finale contro i Chicago Bulls di Michael Jordan. Privi di James Worthy e Byron Scott in gara 4 e 5, e con Johnson ben marcato da Scottie Pippen, i Lakers furono sconfitti per 4-1.\nIl dramma dell'HIV e il primo ritiro.\nDopo un controllo di routine antecedente l'inizio della stagione NBA 1991-1992, Magic Johnson ricevette una terribile notizia: aveva contratto il virus dell'HIV.\nMichael Mellman, medico dei Lakers, fu il primo a ricevere i risultati della diagnosi il 24 ottobre 1991; si preoccup\u00f2 quindi di richiamare immediatamente a Los Angeles il giocatore, impegnato in una partita amichevole a Salt Lake City contro gli Utah Jazz; tornato in citt\u00e0 il giorno successivo, Magic fu informato della cosa nello studio dello stesso Mellman. Il playmaker stent\u00f2 a crederci, e richiese un ulteriore test, che per\u00f2 conferm\u00f2 i risultati del primo; ancora incredulo, fece eseguire un terzo test, che forn\u00ec la stessa diagnosi. In quei giorni di ottobre Magic Johnson non venne convocato dai Lakers, ma la societ\u00e0 non forn\u00ec mai una spiegazione dettagliata dei motivi dell'esclusione; addirittura il 5 novembre l'allenatore Mike Dunleavy disse alla stampa di aspettarsi a giorni il rientro del giocatore.\nIl 7 novembre 1991 Magic Johnson annunci\u00f2 pubblicamente la notizia, in una conferenza stampa che sciocc\u00f2 il mondo dello sport. Magic spieg\u00f2 anche che la moglie e il figlio che lei aspettava non risultavano sieropositivi al test HIV, e il dottor Mellman precis\u00f2 che Magic non era malato di AIDS, specificando la differenza tra l'essere malati e l'aver contratto il virus. Il dottore aggiunse anche che la situazione non produceva alcun effetto immediato sulla vita del giocatore, al quale fu comunque sconsigliato di continuare l'attivit\u00e0 agonistica per evitare un possibile peggioramento delle condizioni del sistema immunitario.\nA 32 anni, con 12 stagioni da professionista alle spalle, Magic Johnson ufficializz\u00f2 pertanto il proprio ritiro dall'attivit\u00e0 cestistica.\nOlimpiadi 1992 e il secondo ritiro.\nNonostante il ritiro, Magic Johnson fu il quarto giocatore pi\u00f9 votato della Western Conference tra i candidati all'All-Star Game 1992. I suoi compagni di squadra Byron Scott e A.C. Green dichiararono che Magic non avrebbe dovuto partecipare alla partita perch\u00e9 ormai era un giocatore ufficialmente ritiratosi. Karl Malone, ala grande degli Utah Jazz, disse che il rischio di ferite e di tagli durante una partita era molto frequente, facendo intendere che la presenza di Magic non lasciava sicuri gli altri giocatori.\nDopo aver ricevuto il parere medico favorevole, Magic Johnson scelse di prendere parte all'All-Star Game. Disput\u00f2 una partita eccellente: mise a segno 25 punti, pi\u00f9 9 assist, 5 rimbalzi e 2 palle recuperate in 29 minuti di gioco. A fine gara venne nominato miglior giocatore dell'All-Star Game per la seconda volta in carriera.\nMagic decise di ritornare ufficialmente a giocare, accettando la convocazione della nazionale statunitense per il FIBA Tournament of the Americas, torneo continentale di qualificazione ai Giochi olimpici del 1992. Disput\u00f2 tutti i sei incontri della manifestazione, e mise a referto 58 punti e 54 assist totali. Gli Stati Uniti vinsero tutte le partite, e si qualificarono alle Olimpiadi di Barcellona: era nato il cosiddetto \"\" (in italiano: \"Squadra dei sogni\").\nI giocatori convocati per i Giochi furono gli stessi che parteciparono al Tournament of the Americas. Oltre a Magic figuravano in squadra campioni del calibro di Jordan, Bird, Malone, Pippen, Barkley, Drexler, Ewing, Mullin, Robinson, Stockton e il giocatore universitario Laettner; l'allenatore era Chuck Daly, dei New Jersey Nets. La squadra vinse agevolmente la medaglia d'oro; Johnson disput\u00f2 5 delle 8 partite del torneo olimpico, realizzando 48 punti complessivi.\nUn mese dopo la vittoria olimpica, Magic dichiar\u00f2 di voler tornare a giocare nei Los Angeles Lakers. Nel frattempo la NBA introdusse una nuova regola, detta poi colloquialmente \"Magic Johnson rule\" (in italiano: \"Regola Magic Johnson\") e ancora in vigore, che prevede che un giocatore sanguinante (o con la maglietta sporca di sangue) debba obbligatoriamente uscire dal campo fino a che l'emorragia non sia stata bloccata.\nIn settembre e ottobre Magic Johnson disput\u00f2 alcune partite amichevoli di esibizione, ma prima dell'inizio della stagione 1992-1993 annunci\u00f2 ancora una volta il ritiro. La ragione non era legata a un aggravarsi delle sue condizioni di salute, bens\u00ec alle troppe polemiche sollevate da alcuni giocatori sulla presenza in campo di un giocatore sieropositivo all'HIV.\nIl ritorno da allenatore.\nMagic Johnson non rimase lontano dal mondo della pallacanestro; nel dicembre 1992 venne infatti assunto dalla NBC come commentatore per gli incontri della NBA. Nel 1993 fece parte di una cordata di imprenditori che propose invano la creazione di una nuova franchigia NBA con sede a Toronto.\nIl 27 marzo 1994 torn\u00f2 ufficialmente in NBA nelle vesti di allenatore dei Los Angeles Lakers; dichiar\u00f2 di non essere rientrato con l'intenzione di proseguire la carriera da allenatore, ma semplicemente per assecondare la richiesta del proprietario della squadra Jerry Buss. Nella stagione 1993-1994 i Lakers, allenati da Randy Pfund, erano reduci da un record di 27 vittorie e 37 sconfitte; Buss esoner\u00f2 Pfund, affid\u00f2 l'interim della guida tecnica a Bill Bertka per due incontri, e infine assunse Magic Johnson.\nMagic esord\u00ec con una vittoria per 110-101 nella sfida contro i Milwaukee Bucks. I Lakers vinsero altre quattro delle successive cinque partite ma chiusero la stagione perdendone dieci consecutive: fu il record negativo nella storia della squadra, che non aveva mai subito una striscia cos\u00ec lunga di sconfitte. Il 16 aprile 1994 Johnson dichiar\u00f2 ufficialmente di non voler continuare la carriera da allenatore.\nL'ultima stagione in NBA.\nMagic non smise di sorprendere il mondo della pallacanestro: il 30 gennaio 1996 torn\u00f2 ancora una volta a indossare la maglia giallo-viola numero 32 dei Los Angeles Lakers, nella sfida contro i Golden State Warriors. In un Forum tutto esaurito, disput\u00f2 27 minuti di partita, mettendo a referto 19 punti, 10 assist e 8 rimbalzi. Magic Johnson riusc\u00ec finalmente a superare anche lo scetticismo dei suoi colleghi, ormai divenuti pi\u00f9 informati e consapevoli di cosa significasse essere sieropositivi al test dell'HIV; lo stesso Karl Malone, che negli anni precedenti aveva espresso grosse perplessit\u00e0, dichiar\u00f2: \u00abOggi siamo tutti pi\u00f9 informati. Ho parlato a lungo con Magic, ogni cosa \u00e8 chiarita: \u00e8 il benvenuto.\u00bb\nNel corso della stagione Johnson disput\u00f2 32 incontri; ingrassato sino a 115 chili, non fu impiegato nel suo ruolo classico di playmaker bens\u00ec in quello di ala forte. La partita pi\u00f9 attesa fu quella contro i Chicago Bulls di Michael Jordan, anch'egli rientrato in NBA dopo aver annunciato il ritiro nel 1993; vinsero i Bulls 99-84, e Magic realizz\u00f2 15 punti, due in meno di Jordan. Magic concluse la stagione regolare con 14,6 punti, 6,9 assist e 5,7 rimbalzi di media a partita.\nI Lakers riuscirono a qualificarsi per i playoff 1996, ma furono eliminati al primo turno dagli Houston Rockets, che vinsero 3-1 nella serie. Nelle quattro partite di playoff, Magic mise a referto in totale: 61 punti, 26 assist e 34 rimbalzi.\nL'incontro del 2 maggio 1996 al The Summit di Houston fu l'ultimo della sua carriera in NBA, dopo 13 stagioni nei Los Angeles Lakers.\nSvezia e Danimarca.\nL'attivit\u00e0 agonistica di Magic Johnson non cess\u00f2 definitivamente nel 1996. Nel maggio 1999 stipul\u00f2 un accordo di sponsorizzazione di un anno con una societ\u00e0 cestistica con sede a Bor\u00e5s, nel sud della Svezia: il Bor\u00e5s Basket; la squadra assunse pertanto la denominazione ufficiale \"Magic M7\". Secondo il contratto, valido dal maggio 1999 al 21 maggio 2000, il Bor\u00e5s si impegn\u00f2 a pagare 900.000 corone per poter utilizzare il nome \"Magic\"; inoltre la societ\u00e0 aveva l'obbligo di versare a Johnson il 70% dei profitti netti. Magic scelse di sponsorizzare una squadra svedese perch\u00e9 rimase fortemente impressionato dal paese scandinavo, quando nel 1996 vi si rec\u00f2 per disputare alcuni incontri di esibizione con una squadra di ex giocatori NBA.\nJohnson disput\u00f2 sei partite ufficiali della Svenska basketligan 1999-2000, il massimo campionato svedese. Esord\u00ec il 26 ottobre 1999 contro il Sall\u00e9n Uppsala, mettendo subito a referto una doppia doppia da 14 punti e 11 rimbalzi; il Magic M7 vinse 84-60, davanti ad oltre 3.300 spettatori. Torn\u00f2 poi in Svezia nel gennaio 2000, per un tour di cinque partite.\nGioc\u00f2 e vinse due incontri consecutivi contro i Sundsvall Dragons, realizzando rispettivamente 17 e 30 punti. Nella vittoria 105-102 del 21 gennaio contro i Norrk\u00f6ping Dolphins Magic realizz\u00f2 due tiri liberi decisivi a cinque secondi dal termine; gioc\u00f2 tutti i 40 minuti della partita, e mise a segno 34 punti in totale. Il 23 gennaio 2000 i Magic M7 affrontarono i M\u00f6lndals Kvarnby; vinsero 88-65 e Magic Johnson concluse l'incontro con 17 punti, 11 rimbalzi e 7 assist.\nIl 24 gennaio 2000 Magic disput\u00f2 la sua ultima partita ufficiale in campionato contro l'Alvik Stoccolma: i Magic M7 ebbero la meglio 120-96 e lui segn\u00f2 15 punti.\nTerminata l'esperienza svedese, alla fine del 2000 Magic Johnson decise di sponsorizzare la societ\u00e0 danese dei Great Danes, in modo analogo a quanto fatto con il Bor\u00e5s Basket. La squadra, che prendeva parte alla Lega NEBL, cambi\u00f2 pertanto nome in \"Magic Great Danes\". Il suo esordio avvenne il 5 novembre 2000 a Copenaghen contro lo \u017dalgiris Kaunas; in 40 minuti mise a referto 9 punti (1/6 al tiro da due, 0/1 nel tiro da tre e 7/8 nei liberi), 14 assist e 8 rimbalzi, che non bastarono a evitare la sconfitta per 68-97. La seconda e ultima partita ufficiale di Magic in Danimarca fu giocata il 7 novembre contro i finlandesi dell'Espoon Honka; i Magic Great Danes vinsero 90-79 dopo un tempo supplementare, e il tabellino di Johnson (che gioc\u00f2 tutti i 45 minuti dell'incontro) fu di 8 punti (4/6 nel tiro da due, 0/1 nel tiro da tre), 11 assist e 12 rimbalzi.\nNazionale.\nLe presenze ufficiali di Magic Johnson nella nazionale degli Stati Uniti, riconosciute dalla USA Basketball, sono 20. La prima di esse \u00e8 datata 5 aprile 1978 contro Cuba, in occasione della prima partita del World Invitational Tournament; l'ultima fu la finale dei Giochi olimpici 1992 di Barcellona, quando gli Stati Uniti sconfissero la Croazia aggiudicandosi la medaglia d'oro. In totale ha realizzato 197 punti.\nWorld Invitational Tournament 1978.\nIl World Invitational Tournament del 1978 fu un torneo amichevole a inviti a cui presero parte gli Stati Uniti, Cuba, la Jugoslavia e l'Unione Sovietica. La nazionale statunitense era composta da giocatori di NCAA, e fu la prima volta in cui Magic Johnson e Larry Bird giocarono insieme in Nazionale, cosa che accadr\u00e0 nuovamente nel 1992 in occasione del Tournament of the Americas e dei Giochi olimpici.\nNel primo incontro, disputato contro Cuba il 5 aprile ad Atlanta, gli Stati Uniti vinsero 109-64; Johnson realizz\u00f2 i suoi primi 4 punti con la Nazionale. Due giorni dopo si gioc\u00f2 a Chapel Hill in Carolina del Nord, gli statunitensi vinsero 88\u201383 contro la Jugoslavia guidata da Dragan Ki\u0107anovi\u0107 (22 punti) e Mirza Deliba\u0161i\u0107 (19 punti); Magic non realizz\u00f2 alcun punto nell'incontro. L'ultima partita si gioc\u00f2 il 9 aprile alla Rupp Arena di Lexington in Kentucky; gli americani vinsero la manifestazione, grazie al successo 107-82 sui sovietici. Il miglior marcatore fu Sergej Belov con 32 punti, mentre Johnson ne mise a referto 11.\nGagarin Cup 1978.\nLa Jurij Gagarin Cup fu una manifestazione organizzata nell'agosto 1978 a Vilnius nell'ex Unione Sovietica, in modo analogo a quanto fatto con il World Invitational Tournament. Vennero invitati gli , la , il e la ; l' vi partecip\u00f2 con due selezioni.\nNel primo incontro vinto 106-68 contro i lituani, Johnson realizz\u00f2 16 punti. Nelle successive quattro partite la nazionale statunitense perse solamente contro la prima selezione sovietica per 104-99, concludendo cos\u00ec al secondo posto in classifica. Magic chiuse il torneo con 76 punti totali realizzati (media di 15,2 a partita) e 18 rimbalzi; realizz\u00f2 34 tiri da due su 54 tentativi (media del 63%) e 8 tiri liberi su 9 (media dell'88,9%).\nTournament of the Americas 1992.\nIl quinto Tournament of the Americas del 1992 pass\u00f2 alla storia come il debutto ufficiale assoluto del \"\", la selezione nazionale statunitense composta dai pi\u00f9 grandi campioni NBA dell'epoca, considerata una delle pi\u00f9 forti squadre di pallacanestro di tutti i tempi. L'edizione 1992 era valida come qualificazione alle Olimpiadi 1992.\nGli Stati Uniti vinsero agevolmente tutti i sei incontri disputati, mantenendo una media di margine con gli avversari di 51,5 punti a partita, mettendo a segno 121,1 punti di media. Magic gioc\u00f2 tutti gli incontri, e realizz\u00f2 54 punti totali; la sua media punti fu tra le pi\u00f9 basse della squadra, ma si distinse per il numero di assist: ne serv\u00ec ai compagni 54, vale a dire la media di 9 a partita.\nGiochi olimpici 1992.\nAi Giochi olimpici del 1992 di Barcellona Magic disput\u00f2 6 delle 8 gare disputate dal \"Dream Team\", a causa di un infortunio al ginocchio subito durante l'incontro del 27 luglio contro la Croazia, in cui aveva gi\u00e0 realizzato 4 punti. Nella partita precedente, l'esordio degli Stati Uniti nella manifestazione, Johnson aveva contribuito con 6 punti nella vittoria 116-48 contro l'Angola. Rimasto fuori dal campo contro Germania e Brasile, torn\u00f2 per pochi minuti senza segnare contro la Spagna. Nei quarti di finale contro il Porto Rico realizz\u00f2 13 punti nel 115-77 finale.\nLa semifinale contro la Lituania fu vinta 127-76 dagli Stati Uniti, e per Magic furono altri 14 punti a referto. In finale il \"Dream Team\" sconfisse con ampio margine la Croazia: 117-85 il punteggio, anche grazie a 11 punti del giocatore dei Lakers. La finale rappresent\u00f2 l'ultima partita di Magic Johnson in Nazionale.\nDopo il ritiro.\nIl 20 febbraio 2017 \u00e8 divenuto nuovo presidente dei Los Angeles Lakers. Con lui alla dirigenza, affiancato da Rob Pelinka come nuovo general manager, i Lakers concludono il trasferimento di LeBron James, appena divenuto free agent dopo l'esperienza ai Cleveland Cavaliers.\nIl 9 aprile 2019 si dimette da presidente dei Los Angeles Lakers. Appena 13 giorni pi\u00f9 tardi viene annunciato che aiuter\u00e0 comunque i Lakers a reclutare giocatori.\nFuori dal campo.\nVita privata.\nMagic Johnson \u00e8 divenuto padre per la prima volta nel febbraio 1981 con la nascita di Andre, figlio avuto fuori dal matrimonio con Melissa Mitchell. Il 5 settembre 1991 si \u00e8 sposato con \"Cookie\" Kelly: i due organizzarono un matrimonio da 275 invitati presso la Union Missionary Baptist Church di Lansing, a cui presero parte amici stretti come Isiah Thomas e Mark Aguirre. La coppia ha avuto un figlio (Earvin III, nato nel 1992) e nel 1995 ha adottato una bambina di nome Elisa.\nImprenditore.\nMagic Johnson ha fondato nel 1987 la Magic Johnson Enterprises, la cui sede \u00e8 a Beverly Hills in California. L'azienda \u00e8 proprietaria di varie attivit\u00e0 commerciali negli Stati Uniti, tra cui gli \"AMC Magic Johnson Theatres\" (cinema multisala della AMC Entertainment), oltre 30 Burger King, la catena di palestre \"24 Hour Fitness Magic Johnson Sport Clubs\". Fino al 2010 ha detenuto la compropriet\u00e0 della Urban Coffee Opportunities, azienda proprietaria di oltre 100 Starbucks negli Stati Uniti; la Magic Johnson Enterprises ha poi ceduto la propria quota alla Starbucks Corporation.\nNel 1994 Magic ha acquisito circa il 5% della quota azionaria dei Los Angeles Lakers, divenendo inoltre vice presidente della squadra. Nel 2010 ha ceduto la quota a Patrick Soon-Shiong, uno degli uomini pi\u00f9 ricchi degli Stati Uniti.\nNel 2001 gli \u00e8 stata dedicata una stella nella celebre Hollywood Walk of Fame, come riconoscimento alla creazione dei Magic Johnson Theatres.\nNel marzo 2012, alla guida del gruppo imprenditoriale \"Guggenheim Baseball Management LLC\", ha acquisito la propriet\u00e0 dei Los Angeles Dodgers grazie all'offerta vincente di 2 miliardi di dollari. Oltre allo stesso Magic Johnson, del gruppo fanno parte gli imprenditori Mark R. Walter, Peter Guber, Stan Kasten, Bobby Patton e Todd Boehly.\nNel 2014 \u00e8 divenuto il proprietario, insieme ad altri imprenditori, dei Los Angeles Football Club.\nLotta all'AIDS e attivismo.\nDopo aver dichiarato pubblicamente la propria sieropositivit\u00e0 all'HIV nel novembre 1991, Magic Johnson cre\u00f2 la Magic Johnson Foundation: una fondazione benefica nata inizialmente con il fine di raccogliere finanziamenti da destinare a programmi per la lotta contro la diffusione dell'AIDS. Con il passare degli anni la fondazione ha allargato i propri obiettivi, dedicandosi a svariate problematiche di tipo sociale: organizza programmi scolastici mirati all'inserimento di studenti provenienti da famiglie in difficolt\u00e0; promuove politiche per facilitare l'accesso alle cure mediche; ha costruito pi\u00f9 di 15 centri di formazione tecnologica per insegnare l'uso del computer e garantire adeguato addestramento professionale. Il programma \"I stand with Magic\", organizzato dalla Magic Johnson Foundation dal dicembre 2006, ha garantito oltre 38.000 test gratuiti per il controllo della sieropositivit\u00e0 in 16 delle maggiori citt\u00e0 statunitensi.\nNel 1992 entr\u00f2 a far parte della Commissione Nazionale sull'AIDS, su invito dall'allora presidente degli Stati Uniti d'America George H. W. Bush. Nei mesi successivi Johnson cerc\u00f2 di informare e sensibilizzare riguardo all'HIV e all'AIDS, sindrome all'epoca ancora poco conosciuta e considerata pericolosa quasi esclusivamente per gli omosessuali e i tossicodipendenti. Scrisse il libro \"What You Can Do to Avoid AIDS\" (in italiano: \"Cosa puoi fare per evitare l'AIDS\"), prese parte a un programma televisivo su Nickelodeon chiamato \"A Conversation with Magic Johnson\" (in italiano: \"Una conversazione con Magic Johnson\") in cui i giovani spettatori potevano rivolgergli domande sul tema.\nNel 1999 \u00e8 stato il relatore principale nella conferenza tenutasi presso la sede delle Nazioni Unite in occasione della Giornata mondiale contro l'AIDS; \u00e8 stato inoltre nominato Messaggero di Pace ONU.\nPolitica.\nMagic Johnson \u00e8 un elettore del Partito Democratico statunitense: nel 2005 ha sostenuto Phil Angelides nella candidatura alla carica di Governatore della California; due anni pi\u00f9 tardi \u00e8 stato uno dei promotori della campagna elettorale di Hillary Clinton nella corsa alle elezioni primarie; nel 2010 \u00e8 stato uno degli \"endorser\" di Barbara Boxer per le elezioni del 111\u00ba Congresso degli Stati Uniti.\nNel 2012 ha sostenuto la campagna elettorale per la rielezione di Barack Obama, e tre anni pi\u00f9 tardi si \u00e8 espresso a sostegno di Hillary Clinton.\nMedia.\nNel 1998 Johnson fu presentatore del talk show statunitense \"The Magic Hour\", durato solo pochi mesi. \u00c8 stato per diversi anni commentatore sportivo per la rete TNT e per il programma televisivo prepartita \"NBA Countdown\". Ha prestato la sua immagine ai videogiochi \"Magic Johnson's Basketball\" (1989), \"Magic Johnson's MVP\" (1990), \"Super Slam Dunk\" (1993), ed \u00e8 apparso nei panni di se stesso nella puntata \"Magic Moment\" di \"The Super Mario Bros. Super Show!\"\nRiconoscimenti.\nIn 906 incontri di stagione regolare NBA Magic Johnson ha messo a referto 17.707 punti, 6.559 rimbalzi, 10.141 assist e 1.724 palle rubate. Nei playoff ha disputato 190 incontri, collezionando 3.701 punti, 2.346 assist, 1.465 rimbalzi e 358 palle rubate.\nFigura al primo posto di sempre nella classifica per numero di assist a partita sia in stagione regolare grazie alla media di 11,2, sia nelle partite di playoff con la media di 12,3. \u00c8 al quarto posto nella classifica per numero di assist totali realizzati.\nHa concluso in testa nella classifica dei giocatori con pi\u00f9 assist in campionato in tre stagioni: 1982-1983 (829 assist totali), 1985-1986 (907), 1986-1987 (977). Nelle stagioni 1982-1983, 1983-1984, 1985-1986 e 1986-1987 \u00e8 stato il giocatore NBA con pi\u00f9 assist di media a partita.\nNel 1988-1989 ha tenuto la migliore media in assoluto nei tiri liberi, con il 91,1% di canestri realizzati (513 su 563). Nel 1990-1991 \u00e8 stato colui che ha perso pi\u00f9 palloni (341), mentre nel 1980-1981 e nel 1981-1982 \u00e8 stato quello con la migliore media di palloni recuperati per partita (rispettivamente 3,4 e 2,7).\nMagic Johnson \u00e8 uno dei soli sette giocatori che nel corso della propria carriera hanno vinto almeno un campionato NCAA, un titolo NBA e una medaglia d'oro ai Giochi olimpici. Insieme a lui figurano: Clyde Lovellette, Bill Russell, K.C. Jones, Jerry Lucas, Quinn Buckner e Michael Jordan.\n\u00c8 stato selezionato per 12 NBA All-Star Game: la prima volta fu nell'All-Star Game 1980, e poi consecutivamente dall'edizione 1982 sino a quella del 1992. Nel 1979-1980 \u00e8 stato scelto per l'NBA All-Rookie Team, e dal 1981-1982 al 1990-1991 nell'All-NBA Team (sempre nel \"First Team\", tranne nel 1981-1982).\nIn suo onore il 16 febbraio 1992 i Los Angeles Lakers hanno ufficialmente ritirato la maglia numero 32. Lo stesso privilegio \u00e8 stato riservato dalla societ\u00e0 californiana a Jerry West (numero 44), Wilt Chamberlain (13), Elgin Baylor (22), Gail Goodrich (25), Kareem Abdul-Jabbar (33), James Worthy (42), Shaquille O'Neal (34) e Kobe Bryant (8 e 24).\nDal 2002 il nome di Magic Johnson figura tra quello dei membri del Naismith Memorial Basketball Hall of Fame, massimo riconoscimento del mondo della pallacanestro; nel 2010 anche il \"\" di cui fece parte nel 1992 \u00e8 stato ammesso nell'elenco. Nel 1996 \u00e8 stato inserito tra i 50 migliori giocatori del cinquantenario della NBA. Nel 1992 \u00e8 stato insignito del J. Walter Kennedy Citizenship Award, premio della NBA intitolato a Walter Kennedy e consegnato al miglior allenatore o cestista che pi\u00f9 si \u00e8 impegnato nel sociale.\n\u00c8 l'unico giocatore della storia ad aver vinto il premio MVP delle Finals nell'anno da rookie."}
{"id": "45601", "revid": "2225", "url": "https://it.wikipedia.org/wiki?curid=45601", "title": "Earvin Johnson", "text": ""}
{"id": "45605", "revid": "110157", "url": "https://it.wikipedia.org/wiki?curid=45605", "title": "Abaetetuba", "text": "Abaetetuba \u00e8 un comune del Brasile nello Stato del Par\u00e1, parte della mesoregione del Nordeste Paraense e della microregione di Camet\u00e1.\nSorge sulla sponda meridionale del Rio Maratau\u00edra, che \u00e8 una diramazione terminale del fiume Tocantins che si getta nella baia di Maraj\u00f3.\nAbaetetuba \u00e8 un importante porto commerciale per l'esportazione dei prodotti forestali dell'Amazzonia"}
{"id": "45607", "revid": "1305772", "url": "https://it.wikipedia.org/wiki?curid=45607", "title": "Quadrato latino", "text": "In matematica, in particolare in combinatoria, un quadrato latino \u00e8 una tabella quadrata di lato \"n\" con un simbolo su ogni casella, disposti in modo che ognuno di essi compaia una e una sola volta in ogni riga e in ogni colonna. Un quadrato latino di ordine \"n\" pu\u00f2 anche essere visto come una particolare matrice \"n\" \u00d7 \"n\" a componenti in un insieme \"S\" con \"n\" elementi, come {1...,\"n\"}.\nTavole di composizione.\nLe tavole di composizione dei quasigruppi con \"n\" elementi (in particolare di gruppi finiti) sono quadrati latini di ordine \"n\" e viceversa: ogni quadrato latino di ordine \"n\" definisce una struttura di quasigruppo sull'insieme \"S\" dei suoi simboli.\nIn particolare, poich\u00e9 esistono gruppi finiti di ogni cardinalit\u00e0, esistono anche quadrati latini di ogni ordine.\nI quadrati latini a fianco sono ottenuti dalle tavole di composizione del gruppo ciclico formula_1 e del gruppo di Klein formula_2.\nRappresentazione ternaria.\nContinuando il parallelo con le tavole di composizione, un quadrato latino su \"S\"={1...,\"n\"} pu\u00f2 dunque essere identificato con la relazione ternaria \"R\" su \"S\"3, definita dalle triple (\"i\",\"j\",\"k\") per cui \u00abnella casella (\"i\",\"j\") c'\u00e8 il simbolo \"k\"\u00bb.\nPer la definizione di quadrato latino, ogni proiezione di \"R\" su due coordinate \u00e8 iniettiva, ovvero per ogni scelta di due coordinate esiste una e una sola tripla (\"i\",\"j\",\"k\") in \"R\" con quelle due coordinate. Equivalentemente, un quadrato latino su \"S\" \u00e8 costituito da \"n\"2 triple, tali che in ciascuna coppia di indici le possibile coppie di simboli compaiano una e una sola volta:\nEquivalenze.\nScambiando tra loro due righe, due colonne, o due simboli (o pi\u00f9 in generale applicando loro una trasposizione o una permutazione) di un quadrato latino si ottiene di nuovo un quadrato latino. Due quadrati latini che possono essere ottenuti l'uno dall'altro tramite queste operazioni si dicono isotopi. L'\"isotopia\" \u00e8 dunque una relazione di equivalenza.\nNella rappresentazione come relazione \"R\" si possono inoltre permutare tra loro i tre indici di \"riga\", \"colonna\" e \"simbolo\". In particolare lo scambio dei primi due corrisponde alla trasposizione della matrice.\nIl quadrato greco-latino.\nUna variante del quadrato latino \u00e8 il quadrato greco-latino: una scacchiera quadrata di lato \"n\" con coppie di simboli su ogni casella, disposti in modo che ogni simbolo compaia una e una sola volta in ogni riga e in ogni colonna, e che ogni coppia compaia una e una sola volta.\nOgni quadrato greco-latino \u00e8 dato da una coppia di quadrati latini \"ortogonali\". In origine i due quadrati latini venivano riempiti rispettivamente con lettere dell'alfabeto greco e di quello latino, da cui il nome \"greco-latino\".\nUn quadrato greco-latino pu\u00f2 essere rappresentato dalle quadruple di indici \"(i, j, k, l)\" per cui vale la relazione \u00abnella casella \"(i, j)\" c'\u00e8 la coppia \"(k, l)\"\u00bb. Un quadrato greco-latino \u00e8 costituito da \"n\"2 quadruple, tali che in ciascuna coppia di indici le possibile coppie di simboli compaiano una e una sola volta.\nNel 1782 Eulero propose il \"Problema degli ufficiali\": disporre su una scacchiera 36 ufficiali appartenenti a 6 reggimenti diversi e con 6 gradi diversi, in modo che in ogni riga e in ogni colonna siano rappresentati tutti i reggimenti e tutti i ranghi. Il problema degli ufficiali \u00e8 equivalente alla costruzione di un quadrato greco-latino di lato 6.\nSi possono costruire quadrati greco-latini di lato \"n\" ogni \"n\" maggiore di 2 e diverso da 6. Eulero dimostr\u00f2 che si possono costruire quadrati greco-latini di ordine \"n\" per ogni \"n\" dispari o multiplo di 4, congetturando che questo non fosse possibile per \"n=2 (mod 4)\". Nel 1901 Tarry prov\u00f2 la congettura per \"n\"=6, mostrando quindi che il problema degli ufficiali non ammette soluzione. Nel 1960 Bose, Parker e Shrikhande, dopo aver gi\u00e0 confutato la congettura di Eulero, mostrarono che il problema ammette soluzione per ogni \"n=2 (mod 4)\" maggiore di 6.\nIl quadrato latino nella letteratura.\nLa sestina lirica \u00e8 una struttura poetica costituita da 6 stanze di 6 versi (pi\u00f9 3 di \"congedo\"). Una delle regole secondo cui viene costruita prevede che ogni verso termini con una tra 6 parole possibili, le quali non possono comparire due volte nella stessa stanza, n\u00e9 due volte nello stesso verso di stanze diverse. Scrivendo queste parole all'interno di un quadrato, in funzione della stanza e del verso in cui compaiono, si costruisce un quadrato latino.\nIl romanzo \"La vita: istruzioni per l'uso\" dell'oulipista Georges Perec fa abbondante uso di quadrati greco-latini. In esso viene descritto un immobile parigino di 100 stanze disposte su 10 piani, come in una scacchiera quadrata di lato 10. Ogni capitolo \u00e8 riservato alla narrazione di una singola stanza. Per scrivere il romanzo Perec, come spiega nel suo \"Cahier des charges\", stila 42 liste di 10 elementi ciascuna, corrispondenti a vincoli narrativi (mobilio, persone, ecc.), le divide in 21 coppie e attribuisce ad ognuna un quadrato greco-latino di lato 10, le cui caselle corrispondono alle stanze dell'immobile. Ogni stanza \u00e8 quindi caratterizzata da 42 \"vincoli narrativi\"."}
{"id": "45610", "revid": "1923", "url": "https://it.wikipedia.org/wiki?curid=45610", "title": "2Pac", "text": ""}
{"id": "45611", "revid": "198277", "url": "https://it.wikipedia.org/wiki?curid=45611", "title": "Air Jordan", "text": "La Air Jordan \u00e8 una linea di calzature sportive del novembre 1984, ispirata al campione di pallacanestro NBA, Michael Jordan, cos\u00ec chiamato per le sue doti atletiche ed il suo gioco aereo.\nMichael Jordan ha indossato Converse durante le sue stagioni NCAA. Poi, durante il suo anno da \"rookie\", ha indossato per la prima volta le Nike Air Force Ships e, l'anno successivo, le Air Jordan \"One\".\nIl marchio \u00e8 principalmente associato alla serie di 23 scarpe da basket create per il famoso cestista fino al 2009. Ispirate dalla personalit\u00e0 del giocatore o dalle sue passioni, queste sneakers hanno voluto essere le pi\u00f9 all'avanguardia sul mercato sia in termini di tecnica che di design.\nIl marchio \"Jordan\" \u00e8 stato creato nel 1984 dalla Nike per Michael Jordan appena entrato nella lega e in cerca di sponsor. Michael Jordan \u00e8 personalmente coinvolto in questa divisione che lo rappresenta. Lo \"Swoosh\", che \u00e8 il logo dell'azienda, non compare pi\u00f9 sui prodotti a marchio Jordan delle Air Jordan VII (1992), vi compare solo il Jumpman (logo): questa \u00e8 l'estensione di un'associazione molto redditizia tra i due partner dal 1984.\nStoria.\nInizialmente, la Nike diede vita al \"brand\" (marchio) producendo solamente le scarpe, creando un modello nuovo ogni anno, indossato da Michael Jordan nel corso della stagione, gi\u00e0 dal suo primo anno da professionista. Si tratta di quelle che in gergo vengono definite \"signature shoes\" (scarpe realizzate su misura per uno specifico atleta). L'enorme successo globale ed il richiamo generato dall'ex-giocatore dei Chicago Bulls ha portato nel tempo la Nike ad espandere la linea anche a magliette, felpe e pantaloncini, non esclusivamente per il basket, ma anche per la vita di tutti i giorni, dando vita ad una vera e propria sottomarca, che poi ha preso il nome di Jordan Brand.\nIdentificate da numeri romani progressivi, ad oggi sono state realizzate 36 scarpe Air Jordan. Di queste, solo alcune furono indossate da Michael in una partita NBA, in particolare le I, II, III, IV, V, VI, VII, VIII, IX, X, XI, XII, XIII, XIV, XVI, XVII e XVIII. \nIl debutto ufficiale sul mercato delle Nike Air Jordan avvenne nel marzo del 1985, erano delle scarpe dallo stile fresco ed esteticamente molto attraenti. Le scarpe si presentano con un taglio alto, una tomaia in pelle sul cui lato spicca il grande swoosh ed un logo dedicato alla linea Jordan costituito da un pallone alato e dalla scritta Jordan situato vicino collo della scarpa. Per quanto riguarda la tecnologia, le Nike Air Jordan prevedono una camera d\u2019aria sotto al tallone per ammortizzare gli impatti.\nCaratterizzata dalla prevalenza di un nero ed un rosso molto forte questo debutto fu seguito da una campagna mediatica dall\u2019enorme successo attraverso lo spot pubblicitario chiamato in seguito \u201cBanned Commercial\u201c. La NBA comunic\u00f2 ufficialmente a Jordan e Nike che queste scarpe non rispettano il regolamento sulle uniformi e quindi voleva impedire che venissero indossate. Il regolamento, invece, prevedeva che le scarpe degli atleti avessero una base bianca con accenti del colore corrispondente alle divise da gioco. Da li in poi il giocatore di North Carolina fu simbolo di progresso nella concezione di calzatura sportiva.\nLa linea ed il suo successo proseguono tuttora, anche dopo il ritiro di Michael Jordan. Jordan stesso ha voluto che diventassero testimonial del brand campioni dello sport come:\nPolemica.\nLa linea Air Jordan \u00e8 stata associata a molte rivolte, aggressioni, rapine e omicidi. Come l'omicidio di uno studente di scuola superiore di 15 anni di nome Michael Eugene Thomas che \u00e8 stato soffocato a morte da uno dei suoi coetanei per un paio di scarpe da ginnastica Air Jordan nel 1989.\nNel 1988, il preside Dr. Robin Oden della Mumford High School di Detroit ha affermato che la violenza legata all'abbigliamento aveva raggiunto un punto in cui riteneva necessario vietare alcuni capi di abbigliamento, comprese le scarpe Air Jordan, dal cortile della scuola. Questo divieto \u00e8 stato il primo di molti codici di abbigliamento implementati nelle scuole dopo l'ondata di rapine, percosse e sparatorie per il possesso di scarpe da ginnastica Air Jordan e altri capi di abbigliamento.\nProduzione.\nNike non possiede nessuno degli stabilimenti in cui vengono prodotte le Air Jordan e appalta il lavoro a vari proprietari di fabbriche. I funzionari dell'azienda dicono che progettano e commercializzano solo le scarpe. Tuttavia, Nike impone i termini e gli standard di produzione all'appaltatore, spesso senza mettere in discussione le pratiche di lavoro o di sicurezza. Nell'aprile 1997, 10.000 lavoratori indonesiani hanno scioperato per violazioni salariali in una fabbrica di Air Jordan. Lo stesso mese in Vietnam 1.300 lavoratori hanno scioperato chiedendo un aumento di 1 centesimo l'ora e un anno dopo, nel 1998, 3.000 lavoratori in Cina hanno scioperato per protestare contro condizioni di lavoro pericolose e salari bassi.\nSponsorizzazioni.\nA partire dal 2016, Air Jordan \u00e8 diventata l'unico fornitore di attrezzature per la squadra di football americano dell'Universit\u00e0 del Michigan.\nQuesto ha segnato la prima avventura del marchio in uno sport oltre al basket. A partire dal 2018, Air Jordan \u00e8 stata anche il fornitore di attrezzature per i programmi di football dell'Universit\u00e0 del North Carolina, dell'Universit\u00e0 dell'Oklahoma e della University of Florida.\nNel 2018, il marchio Jordan ha sponsorizzato per la prima volta nella sua storia una squadra di calcio di un'associazione, quando il club francese Paris Saint-Germain FC ha mostrato il logo jumpman sul terzo kit, indossato nell'edizione 2018-19 della UEFA Champions League.\nDalla stagione 2021-22 la prima maglia del Paris Saint-Germain avr\u00e0 il logo Air Jordan al posto del logo Nike.\nA partire dalla stagione NBA 2020-21, le divise ufficiali avranno il logo Jumpman sulle maglie; le maglie degli Charlotte Hornets hanno mostrato il logo Jumpman nelle stagioni precedenti.\nJordan WINGS.\nIl marchio Jordan collabora con UNCF per finanziare l'istruzione superiore dei giovani svantaggiati.\nCollaborazioni.\nCollaborazioni con artisti.\nAir Jordan \u00e8 ben nota per entrare in contatto con artisti musicali, aiutandoli a creare un'esclusiva Air Jordan da chiamare propria. Questi includono celebrit\u00e0 come DJ Khaled, Eminem, J Balvin, Drake e Joy dei Red Velvet. Dopo una collaborazione con Nike sulla sua Air Force One nel 2017, il rapper Travis Scott ha collaborato con Jordan per progettare le iterazioni Cactus Jack di Air Jordan 1, Air Jordan 4 e Air Jordan 6.\nCollaborazioni con i designer.\nAir Jordan \u00e8 popolare tra le aziende e i designer di streetwear con cui collaborare. Jasper Lutwama e Aidan Vryenhoek hanno firmato un accordo da 10 milioni di dollari che durer\u00e0 3 anni. Insieme creano diverse Jordan uniche che hanno un grande impatto su entrambe le societ\u00e0. Alcune delle collaborazioni pi\u00f9 popolari fino ad oggi includono Virgil Abloh e il suo marchio Off-White, Don C e il suo marchio Just Don, Supreme.\n\"Looney Tunes\" e \"Space Jam\".\nIl 26 gennaio 1992, Jordan ha debuttato durante il Super Bowl XXVI con uno spot pubblicitario che mostrava Bugs Bunny che arruolava Michael Jordan per superare in astuzia una squadra rivale di bullismo usando gag da cartone animato. Un secondo annuncio \u00e8 stato presentato per la prima volta nel 1993 con Bugs e Jordan che affrontano Marvin il marziano. La pubblicit\u00e0 ha ispirato l'agente di Jordan, David Falk, a lanciare un film con Jordan e i personaggi dei \"Looney Tunes\". Il lancio ha portato a \"Space Jam\", un successo commerciale che ha incassato oltre 230 milioni di dollari al botteghino e ha generato oltre 1 miliardo di dollari di vendite di merce.\nIl successo della campagna pubblicitaria e del film ha contribuito alla popolarit\u00e0 dei \"Looney Tunes\" e di altri personaggi dei cartoni animati come motivi della moda di strada negli anni '90 e 2000, generato edizioni limitate di scarpe da ginnastica Air Jordan in colorazioni che rendono omaggio a personaggi come Bugs Bunny, Marvin the Martian e Lola Bunny hanno reso popolare le Air Jordan XI indossate da Jordan nel film e hanno portato allo sviluppo di un sequel, intitolato \"Space Jam: A New Legacy\" e interpretato da LeBron James, che uscir\u00e0 nel 2021."}
{"id": "45617", "revid": "767487", "url": "https://it.wikipedia.org/wiki?curid=45617", "title": "Xilinhot", "text": "Xilinhot \u00e8 una citt\u00e0 della Cina, nella Mongolia interna. Capoluogo della Lega di Xilin Gol, nel 2010 aveva 245.886 abitanti.\nA sud della citt\u00e0 si trova l'importante area protetta di \"Xilin Gol Natural Steppe Protected Area\"."}
{"id": "45622", "revid": "486946", "url": "https://it.wikipedia.org/wiki?curid=45622", "title": "Abbai", "text": ""}
{"id": "45627", "revid": "729019", "url": "https://it.wikipedia.org/wiki?curid=45627", "title": "Abaiang", "text": "Abaiang, anche scritto Apaiang (perch\u00e9 la b si pronuncia pi\u00f9 o meno come una p in gilbertese), \u00e8 un atollo corallino appartenente alle Kiribati.\n\u00c8 situato nell'Oceano Pacifico centro-occidentale e fa parte dell'arcipelago delle Isole Gilbert.\nIl suo nome significa \"terra del Nord\" (aba significa \"terra\" o \"mondo\", iang \"Nord\"), chiamata anche pi\u00f9 raramente Apia. L'atollo fu scoperto nel 1788 dal britannico Thomas Gilbert che lo chiam\u00f2 \"Matthew's Island\" in onore del proprietario della sua imbarcazione \"Charlotte\". Alla laguna diede il nome \"Charlotte Bay\", pi\u00f9 tardi l'atollo venne rinominato \"Charlotte Island\", questo nome rimase fino al 1892.\nAbaiang comprende 11 isolotti collegati o no da \"causeways\", intorno ad una laguna, con una superficie totale terrestre di 17,48\u00a0km\u00b2. L'atollo ha una laguna collegata all'Oceano dal canale di Bingham, all'interno della quale vi \u00e8 possibilit\u00e0 di attracco. Al censimento 2010 la popolazione ammontava a 5502 abitanti.\nL'istituzione pi\u00f9 nota di Abaiang \u00e8 il \"St. Josephs College\", fondato nel 1939 che \u00e8 uno degli istituti scolastici pi\u00f9 noti di Kiribati. Tra i suoi ex-allievi vi \u00e8 anche l'ex presidente Anote Tong."}
{"id": "45628", "revid": "125868254", "url": "https://it.wikipedia.org/wiki?curid=45628", "title": "Luigi Vanvitelli", "text": "Vanvitelli \u00e8 considerato uno dei maggiori interpreti del periodo del Rococ\u00f2 e del Neoclassicismo; esegu\u00ec un cospicuo numero di opere che ancor oggi caratterizzano il paesaggio di varie citt\u00e0 italiane: a Caserta la scenografica Reggia, alla quale il suo nome \u00e8 tuttora indissolubilmente legato, e l'imponente acquedotto Carolino; ad Ancona il grande Lazzaretto, su un'isola artificiale pentagonale da lui realizzata, e la chiesa del Ges\u00f9; a Napoli il Foro Carolino, il palazzo Doria d'Angri, La casina Vanvitelliana a Bacoli, il palazzo Calabritto e la scala nella villa de Campora Gaudiosi a Cercola, la basilica della Santissima Annunziata e l'oratorio della Scala Santa; a Roma il difficile restauro della Basilica di Santa Maria degli Angeli.\nSi afferm\u00f2 in seguito alla partecipazione ai concorsi per la Fontana di Trevi e per la facciata di San Giovanni in Laterano: i suoi progetti, pur non risultando vincitori, furono molto apprezzati e ne rivelarono l'estro artistico. Assurto a notoriet\u00e0, fu molto attivo in centro Italia, in particolare ad Ancona e a Roma, per poi essere assunto al servizio di Carlo di Borbone per il quale realizz\u00f2, a partire dal 1752, la Reggia di Caserta. Nel 2016 gli \u00e8 stata intitolata l'Universit\u00e0 degli Studi della Campania \"Luigi Vanvitelli\".\nBiografia.\nOrigini e formazione.\nNacque il 12 maggio 1700 a Napoli, da madre napoletana, Anna Lorenzani e da padre olandese, il pittore Gaspar van Wittel, che si era trasferito per lavorare nel cantiere del palazzo Reale, su invito del vicer\u00e9 Luigi Francesco de la Cerda, duca di Medinaceli; fu proprio in onore del vicer\u00e9 che al fanciullo venne imposto il nome di Luigi.\nPochi anni dopo la nascita del figlio, Gaspar decise di trasferirsi a Roma, portando Luigi e la moglie Anna Lorenzani con s\u00e9. L'iniziale formazione di Vanvitelli avvenne, nell'ambito artistico capitolino, sotto la guida del padre, che non di rado gli passava i propri album da disegno, invogliandolo a continuare, e del nonno materno Andrea Lorenzani; intanto, Vanvitelli pot\u00e9 costruire anche la propria cultura figurativa, sostanziata da un erudito classicismo derivato dal contatto diretto con gli antichi monumenti della citt\u00e0 eterna.\nIl precoce e versatile talento del Vanvitelli, tuttavia, venne nel 1715 definitivamente indirizzato verso l'architettura dall'architetto siciliano Filippo Juvarra, impegnato in quei mesi nella progettazione della Sagrestia Vaticana. Come testimoniato dallo scrittore Lione Pascoli, quando lo Juvarra esamin\u00f2 alcuni disegni eseguiti dal Vanvitelli, rimase meravigliato dalle sue eccezionali doti grafiche: \u00abglieli lod\u00f2 assaissimo, e mostr\u00f2 di meravigliarsi, che in giovanile et\u00e0 oprasse da provetto. L'esort\u00f2 a perseverare ne' cominciati studi dicendoli che miglior fortuna fatta avrebbe in questi, che in quelli della pittura, perch\u00e9 molti erano i pittori che allora con fama esercitavano l\u2019arte, e rari gli architetti\u00bb. Fu grazie a queste lodi che Vanvitelli manifest\u00f2 una sincera inclinazione all'architettura, che inizi\u00f2 a studiare proprio sotto la guida dello Juvarra, del quale si sentiva un discepolo; prosegu\u00ec i suoi studi da autodidatta, studiando i testi di Vitruvio e dei trattatisti del Cinquecento.\nIl rapporto tra Luigi e il padre si trasformava intanto da un discepolato a una fattiva collaborazione: Vanvitelli, infatti, accompagnava pap\u00e0 Gaspar nel lavoro e lo assisteva nell'esercizio della pittura, aiutandolo a disegnare e a colorare. Da lui Vanvitelli deriv\u00f2 una salda nitidezza di tecnica e uno stile fatto di ampi spazi pieni di luce, che avrebbe poi applicato molto spesso nelle sue realizzazioni architettoniche. Nelle vedute di Gaspar van Wittel gli elementi architettonici e strutturali si impongono sulle figure, quasi come se le architetture stesse facessero parte del paesaggio naturale; questa contrapposizione tra il paesaggio ideale e la veduta reale \u00e8 l'insegnamento pi\u00f9 valido impartito da pap\u00e0 Gaspar al figlio apprendista architetto. Accanto all'architettura, comunque, Vanvitelli si applic\u00f2 anche alla scenografia (precisamente a Roma, al teatro della Pace a al Capranica) e alla pittura, conseguendo risultati mediocri: sue realizzazioni pittoriche, in ogni caso, sono la decorazione absidale della chiesa del Suffragio, a Viterbo, con \"Daniele nella fossa dei leoni\", a Roma gli affreschi e la pala dell'altare delle Reliquie nella chiesa di Santa Cecilia e alcuni dipinti nella chiesa di San Bartolomeo dei Bergamaschi.\nDopo i primi passi come scenografo e pittore, in ogni caso, Vanvitelli nel 1726 fu nominato aiuto architetto di G. Antonio Valerio a San Pietro, affacciandosi nell'affollata scena architettonica romana: con questa carica l'apprendista architetto acquist\u00f2 sempre maggiore prestigio nel mondo culturale capitolino, e la sua figura pubblica coincise definitivamente con quella di un uomo raffinato e brillante. In questo contesto si inser\u00ec l'ingresso nell'Accademia dell'Arcadia nel 1728, con l'evocativo nome pastorale di Cleante Fidiaco, poi mutato intorno al 1764 in Archimede Fidiaco. Vanvitelli, tuttavia, era alieno al mestiere della scrittura, e fu con rammarico che dovette comporre un \u00absonettaccio ridicolo\u00bb (come ebbe a definirlo egli stesso) poi pubblicato nel 1764 in una raccolta di poemi arcadi; ben pi\u00f9 congeniale ai suoi interessi fu invece l'ammissione all'Accademia di San Luca nel 1733.\nLe prime opere.\nIl primo concreto approccio del Vanvitelli all'architettura risale al 1728, quando gli venne commissionato in Urbino il restauro del palazzo Albani, ovvero del palazzo di famiglia del Papa Clemente XI; nella chiesa di San Francesco, sempre ad Urbino, inser\u00ec analogamente la cappella Albani, ove utilizz\u00f2 un sarcofago paleocristiano con un bassorilievo del Buon Pastore. Questi interventi riscossero un'accoglienza assai calorosa, che gli valse la nomina della Reverenda camera apostolica e l'incarico di realizzare l'acquedotto del Vermicino, iniziato sotto Benedetto XIII, e completato durante il pontificato di Clemente XII nel 1731 con la collaborazione del coetaneo e amico Nicola Salvi.\nA completamento dell'opera, realizz\u00f2 la \"Fontana di Vermicino\" (1731), situata all'angolo tra Via della Mola Cavona e Via Tuscolana Vecchia, nella parte della localit\u00e0 di Vermicino situata nel Comune di Frascati.\nGli viene inoltre attribuito probabilisticamente il disegno per la ristrutturazione della \"Fontana Bella o di Porta Furba\", situata a Roma all'incrocio tra Via del Mandrione e Via Tuscolana, oggi conosciuta come \"fontana di Clemente XII\", realizzata nel 1733.\nNel 1732 Vanvitelli partecip\u00f2 ai due concorsi banditi dalla corte pontificia: l'uno riguardava l'esecuzione della fontana di Trevi, che fu vinto dal Salvi, mentre l'altro concerneva la realizzazione della facciata della Basilica di San Giovanni in Laterano, aggiudicata fra accese polemiche ad Alessandro Galilei.\nPur non avendo vinto i due concorsi, Vanvitelli ebbe modo di farsi notare, giacch\u00e9 i suoi progetti furono giudicati assai favorevolmente dagli esaminatori. Essendo divenuto il suo nome conosciuto e apprezzato, Vanvitelli si vide commissionare, direttamente da papa Clemente XII, il suo primo incarico di rilievo: si trattava della sistemazione e dell'ampliamento del porto di Ancona, cos\u00ec da renderlo adatto a svolgere la funzione di scalo romano verso Oriente. Nell'ambito dei progetti anconetani, si ricorda soprattutto il Lazzaretto, costruito su una grande isola artificiale a forma di pentagono: i lavori, sebbene iniziati subito nel 1734, si protrassero per lungo tempo, specialmente a causa di problematiche di natura politica.\nAd Ancona e Loreto.\nNel contempo, Vanvitelli fu anche costretto ad andare avanti e indietro dalle Marche a Roma con una certa continuit\u00e0 e regolarit\u00e0, a causa della salute declinante del padre Gaspar che, nel tentativo estremo di togliersi una cataratta, aveva perso la vista di un occhio. Il tracollo fisico segu\u00ec a breve, e Gaspar van Wittel mor\u00ec il 13 settembre 1736, all'et\u00e0 di ottantasei anni; tre mesi dopo fu seguito dalla moglie Anna, scomparsa il 16 dicembre.\nPoco dopo queste vicessitudini familiari, Vanvitelli si spos\u00f2 con Olimpia Starich, figlia di un contabile della fabbrica di San Pietro: il matrimonio, che si riveler\u00e0 molto felice e sar\u00e0 coronato dalla nascita di otto figli, fu celebrato nel 1737. Sebbene allietati dall'affettuosit\u00e0 della consorte, tuttavia, questi non furono anni felici per Vanvitelli: la sistemazione del porto anconitano, infatti, fu accompagnata da costanti polemiche, sicch\u00e9 i lavori, alquanto avanzati, vennero sospesi nel 1740, dopo la morte del suo mecenate Clemente XII. I progetti anconetani furono ripresi solo nel 1754, quando erano gi\u00e0 quasi completati il lazzaretto, la Porta Clementina, la chiesa del Ges\u00f9 ed era stato impostato nelle sue linee generali il molo nuovo; la prevista lanterna del porto, per\u00f2, non era stata ancora iniziata. La direzione dei lavori fu per\u00f2 affidata a Carlo Marchionni; Vanvitelli fu profondamente amareggiato dall'inattesa notizia di non poter proseguire l'esecuzione dell'opera, anche se Marchionni port\u00f2 tutto a compimento secondo i suoi disegni, modificando solo le forme della lanterna.\nOltre al Lazzaretto, ad Ancona Vanvitelli realizz\u00f2 anche il Molo Nuovo, la Porta Clementina, la Chiesa del Ges\u00f9 (che con la sua facciata concava e alta sul mare, riassume la curvatura dell'intero arco portuale), la cappella delle reliquie del Duomo di San Ciriaco, il Palazzo Bourbon del Monte (oggi Palazzo Jona-Millo) e il rifacimento della Chiesa di Sant'Agostino.\nInoltre, grazie alla testimonianza dei biografi, sappiamo che Vanvitelli oper\u00f2 in altre citt\u00e0 delle Marche, oltre che ad Ancona: l'architetto, infatti, comp\u00ec brevi viaggi a Macerata, ove fu chiamato da Gualtiero Marefoschi, a Loreto, dove complet\u00f2 il loggiato del bramantesco palazzo Apostolico e il campanile della Basilica della Santa Casa (il campanile pi\u00f9 alto delle Marche) e anche a Pesaro, ove fu autore della Chiesa della Maddalena.\nIl periodo romano.\nGli esiti della febbrile attivit\u00e0 architettonica del Vanvitelli riguardarono anche l'Umbria, dove si rec\u00f2 per progettare la chiesa e il convento degli Olivetani a Perugia e per restaurare l'antica cattedrale romanica di Foligno, e la citt\u00e0 toscana di Siena, ove fu impegnato nella progettazione della chiesa di Sant'Agostino. Non manc\u00f2, tuttavia, di recarsi a Roma, dove continu\u00f2 a tenere la residenza in ragione della carica di architetto della Fabbrica di San Pietro, assunta intorno al 1735. Essendosi occupato in precedenza dell'acquedotto di Vermicino, Vanvitelli fu incaricato, nel 1741, del restauro della villa Tuscolana dei Gesuiti a Frascati, detta \u00abRufinella\u00bb dal nome dell'ex possessore Alessandro Ruffini; nel 1743, eresse presso il porto di Civitavecchia, alla Calata della Rocca, la fontana del Porto, che fu detta poi \"Fontana del Vanvitelli\".\nUno dei problemi pi\u00f9 impegnativi che interessarono il Vanvitelli a Roma fu, nel 1742, il consolidamento della cupola di San Pietro, che sin dal momento della sua costruzione (iniziata da Michelangelo Buonarroti nel 1546) aveva destato forti preoccupazioni. Per risolvere le gravi deficienze statiche della cupola Vanvitelli nel 20 settembre 1742 pubblic\u00f2 un'accurata relazione ove sugger\u00ec di rinforzarla con dei cerchioni di ferro; inizialmente la proposta non riscosse i consensi di Benedetto XIV, assai scettico in quanto questa soluzione avrebbe alterato notevolmente la plastica del monumento. Il progressivo acuirsi delle polemiche, alimentata specialmente da Ferdinando Fuga, spinse il pontefice ad avvalersi della consulenza del matematico padovano Giovanni Poleni, che tuttavia prefer\u00ec la proposta del Vanvitelli, lodando apertamente l'interesse tecnico della soluzione da lui suggerita. Pertanto, i cerchioni - sei in tutto - vennero fissati alla Cupola fra il 1743 e il 1748, in un totale di cinque anni di lavoro.\nNegli stessi anni al Vanvitelli furono affidate la realizzazione della Cappella di San Giovanni Battista nella chiesa lisbonese di San Rocco e, a Roma, la costruzione del convento degli Agostiniani. Sempre nell'Urbe, nel 1748, il Vanvitelli fu impegnato nel restauro della basilica di Santa Maria degli Angeli e dei Martiri; nonostante ogni accorgimento, l'intervento vanvitelliano - che si occup\u00f2 di decorare il sobrio interno michelangiolesco nello stile dell'epoca - suscit\u00f2 ulteriori acerbe polemiche, mosse soprattutto dal monsignor Giovanni Gaetano Bottari, assertore del Fuga che era suo conterraneo.\nAlla corte dei Borbone e la Reggia a Caserta.\nIl 1751 costituisce un punto di svolta per Vanvitelli, che in quell'anno inaugur\u00f2 uno dei periodi pi\u00f9 fecondi e laboriosi della sua esistenza. Carlo di Borbone, infatti, intendeva costruire una nuova residenza reale che emulasse Versailles nei pressi del borgo medievale di Casertavecchia. La scelta di questo territorio, nel cuore della pianura di Terra di Lavoro, fu dettata dalla volont\u00e0 di offrire al governo napoletano un luogo salubre, fertile, valorizzabile dal punto di vista socio-economico e strategicamente sicuro, in quanto lontano dal mare e dalle attacchi che da questo potevano venire. Dopo aver bocciato il progetto di Mario Gioffredo, anacronistico e privo di qualit\u00e0 estetiche, Carlo di Borbone pens\u00f2 di affidare l'esecuzione del palazzo a Nicola Salvi; le precarie condizioni di salute di quest'ultimo, tuttavia, fecero indietreggiare il sovrano dal primitivo proposito e lo spinsero ad affidare l'incarico nel gennaio 1751 proprio al Vanvitelli.\nVanvitelli fu ben felice di accettare l'invito di Carlo di Borbone; l'architetto raggiunse rapidamente Napoli ed effettu\u00f2 un sopralluogo a Caserta, per poi avviare in brevissimo tempo la progettazione del palazzo commissionatogli. Dopo un breve ritorno in centro Italia, dove erano in corso diversi lavori, Vanvitelli ultim\u00f2 finalmente i disegni definitivi e li present\u00f2 ai Sovrani, che furono subito infiammati dall'entusiasmo. Maria Amalia di Sassonia, moglie di Carlo, non si stancava mai di osservare, di chiedere, di guardare, e alla fine richiese espressamente a Vanvitelli l'elaborazione di un \u00abdisegno per la Citt\u00e0 di Caserta e le strade, perch\u00e9 chi vi aver\u00e0 da fabricare vi fabrichi con buona direzione, n\u00e9 pi\u00f9 alto n\u00e9 pi\u00f9 basso, ma tutto con ordine\u00bb.\nPrima di iniziare la costruzione del complesso, Vanvitelli concord\u00f2 con Carlo di Borbone la stampa di un vasto programma iconografico di comunicazione, cos\u00ec da mostrare a tutte le corti europee la grandiosit\u00e0 del sovrano di Napoli; frattanto, Vanvitelli prese alloggio a Caserta nel Palazzo dell'Intendente, presso il Boschetto. In poco pi\u00f9 di un mese venne organizzato il cantiere della Reggia, e la posa della prima pietra venne celebrata in una solenne cerimonia tenutasi il 20 gennaio 1752, giorno genetliaco del Re; sulla pietra Vanvitelli fece incidere un distico latino scritto dall'amico Porzio Lionardi per alludere alla perpetuit\u00e0 che si volle presagire al palazzo e alla stirpe borbonica. Esso recita:\nPochi giorni dopo l'inaugurazione del cantiere Vanvitelli inizi\u00f2 un lungo e laborioso lavoro di ricerca delle sorgenti, cos\u00ec da garantire il funzionamento dei giochi d'acqua delle Reali Delizie e l'approvvigionamento idrico dell'intero complesso: alla ricerca delle sorgenti anticamente utilizzate dall'acquedotto romano dell'Acqua Giulia, l'architetto si spinse lontano da Caserta, sino a giungere nell'ubertosa valle Caudina, ove trov\u00f2 le sorgenti del Fizzo, alle falde del monte Taburno.\nIl cantiere della Reggia, nel frattempo, era diventato enorme: vi lavoravano infatti circa tremila persone, tra muratori, falegnami, fabbri, scalpellini, manovali, galeotti e schiavi musulmani, che per edificare il complesso si servivano anche della forza animale, impiegando cavalli, buoi, persino qualche cammello. Vanvitelli, dal suo lato, doveva provvedere ai disegni, ai calcoli, alle livellazioni, agli scavi, alla scelta dei materiali edilizi, al parco, alle statue, agli artisti chiamati a decorare gli ambienti (appartamenti, teatro, cappella), e all'acquedotto, battezzato Carolino in onore al sovrano. Intanto, tra Vanvitelli e la corte iniziarono gi\u00e0 a sorgere i primi dissapori, specialmente con il marchese Bernardo Tanucci, al quale l'architetto dovette addirittura inoltrare una supplica per ottenere il rifornimento di carbonella, regolarmente distribuito agli altri uffici per il riscaldamento invernale ma non al suo: Tanucci, che era anche segretario di Stato, nutriva una profonda avversione verso Vanvitelli.\nLa reggenza di Tanucci e il declino.\nIn virt\u00f9 del prestigio acquisito con la direzione della fabbrica borbonica, Vanvitelli ormai non sapeva pi\u00f9 come rispondere alle commissioni che gli piovevano da tutte le parti. A Caserta restaur\u00f2 il palazzo Acquaviva, costru\u00ec il palazzo per il marchese di Squillace e la Vaccheria di Aldifreda, ampli\u00f2 il palazzo dell'intendente per fare spazio agli appartamenti dei principini, rifece la chiesa di Sant'Agostino e restaur\u00f2 il contiguo convento delle monache, nonch\u00e9 la chiesa del Carmine; a Capua, invece, mise mano al restauro il convento delle monache del Ritiro e la Fortezza. A Napoli diresse la ristrutturazione della basilica della Santissima Annunziata Maggiore, la costruzione del Foro Carolino al largo del Mercatello (l'odierna piazza Dante), della caserma di Cavalleria Borbonica, della facciata e della sagrestia della chiesa di San Luigi di Palazzo (distrutta nella seconda guerra mondiale), della chiesa di San Marcellino, di quella della Rotonda (pure scomparsa), del palazzo Fondi, del palazzo Doria d'Angri a via Toledo, e infine il restauro del palazzo Reale, di villa Campolieto a Ercolano e del teatro San Carlo. Lavor\u00f2 alacremente anche a Benevento (progetto del ponte sul Calore), Foggia (palazzo della Dogana) e Barletta (saline), non mancando di disegnare anche apparati per feste, scenografie, addirittura illustrazioni per libri. In particolare lo stesso Carlo di Borbone nel 1754 incaric\u00f2 Vanvitelli di occuparsi dell'ammodernamento e dell'ampliamento delle Saline di Margherita di Savoia, avvenuto anche con la creazione di nuove zone salanti, come quella Regina, dedicata a Carolina d'Austria (oggi dismessa e sede di un quartiere cittadino) e l'apertura di una foce verso Torre Pietra.\nLa morte senza eredi di Ferdinando VI, fratellastro di Carlo di Borbone, e il trasferimento di quest'ultimo presso la corte spagnola colsero Vanvitelli nel pieno del fervore del cantiere casertano. Il passaggio di Carlo al trono di Spagna si frantum\u00f2 il sogno di Maria Amalia, che ambiva a costruire \u00abcon buona direzione\u00bb una nuova capitale intorno alla reggia, gi\u00e0 abbozzata tra l'altro dal Vanvitelli nel progetto generale: la citt\u00e0 sarebbe sorta negli anni a venire in maniera disordinata, senza seguire le disposizioni vanvitelliane. Il nuovo monarca borbonico, Ferdinando IV (soprannominato sarcasticamente dall'architetto \"O rre piccirillo\"), non era certamente all'altezza del predecessore e, a causa della vegliarda et\u00e0 e della salute cagionevole, non poteva prendere decisioni; di questo inadeguato sostegno della committenza regale se ne approfitt\u00f2 Bernardo Tanucci, che persist\u00e9 nel suo atteggiamento ostile nei riguardi del Vanvitelli.\nCon la reggenza di Tanucci, infatti, Vanvitelli si ritrov\u00f2 ad affrontare anni bui. Fatta eccezione per l'abate Galiani, l'intera scena architettonica napoletana preferiva parteggiare per Ferdinando Fuga, il favorito di Tanucci, toscano come lui. Numerose, inoltre, furono le commesse che gli vennero sottratte, come nel caso della chiesa parrocchiale di Caserta, progetto caduto in mano al capo mastro Bernasconi che lo firm\u00f2 a proprio nome; addirittura, quando il Vanvitelli si rec\u00f2 al ponte sul Calore a Benevento per un'ispezione, gli venne negato il compenso e gli venne perfino chiesto il fitto del carrozzino per il sopralluogo.\nGli ultimi anni e la morte.\nVanvitelli, sfiduciato dalla lentezza della costruzione della \u00absua fabrica\u00bb, dall'apparire dei primi problemi di salute e soprattutto dagli intrighi di corte, in questo periodo raramente si allontan\u00f2 da Caserta, preferendo rimanere nella sua abitazione del quartiere della Santella, adiacente alla chiesetta di Sant'Elena. La sua, tuttavia, fu tutt'altro che una vecchiaia di ozi, tanto che anche nella tarda et\u00e0 fu preso da incombenze e impegni: nel 1769 fu infatti chiamato a Milano per il restauro del palazzo vicereale, commissione per la quale propose un'armonizzazione della facciata della fabbrica con il Duomo dirimpettaio e un riassetto urbanistico della zona circostante: il progetto, tuttavia, non piacque, e Vanvitelli torn\u00f2 in Sud Italia lasciando l'incarico allo scolaro Giuseppe Piermarini, che lo aveva seguito nel viaggio.\nIntanto, Vanvitelli ritorn\u00f2 ad occuparsi di scenografia, allestendo nel 1766 gli apparati effimeri per il matrimonio di Ferdinando IV con Maria Giuseppa, e, dopo la morte di questa, con Maria Carolina, celebrato nel 1768. Fu cos\u00ec che si concluse la laboriosa carriera di Vanvitelli: quest'ultimo, ormai stanco e afflitto, si ritir\u00f2 definitivamente a Caserta, dove mor\u00ec duramente provato nel fisico il 1\u00ba marzo 1773. Quasi dimenticato, fu sepolto nella chiesa di San Francesco di Paola, nelle immediate vicinanze della reggia di Caserta da lui progettata. Le iscrizioni funebri furono commissionate allo storico casertano Francesco Daniele.\nStile.\nL'eclettismo delle sue realizzazioni e la versatilit\u00e0 del suo estro creativo rendono Vanvitelli un architetto difficilmente inseribile entro i ristretti orizzonti di una definita corrente artistica: la produzione del Vanvitelli appare pertanto non priva di contraddizioni, tipiche del periodo di transizione fra barocco e neoclassicismo. Generalmente, si pu\u00f2 affermare che il linguaggio vanvitelliano da una parte raccoglie l'eredit\u00e0 delle esperienze tardo-barocche, e dall'altra promuove le nuove soluzioni architettoniche offerte dal neoclassicismo; in ogni caso, continuano i dibattiti per inserire il Vanvitelli nella schematicit\u00e0 scandita dalla suddivisione in stili artistici. Lo storico dell'arte Corrado Maltese, ad esempio, \u00e8 categorico nel definire l'opera vanvitelliana marcatamente barocca:\nAlla tesi di Maltese si oppone Renato Bonelli, che al contrario riconduce Vanvitelli verso esiti neoclassici:\nL\"'uomo\" Vanvitelli.\nLuigi Vanvitelli jr., nipote dell'artista, autore di una biografia dell'architetto (denominata, per l'appunto, \"Vita dell'architetto Luigi Vanvitelli\"), ci offre un ritratto caratteriale del Vanvitelli assai vivido:\nDalle testimonianze, inoltre, sappiamo che Vanvitelli non era un assiduo frequentatore della vita mondana napoletana; ci\u00f2 malgrado, quando il lavoro glielo permetteva, amava recarsi a teatro, specialmente al San Carlo. Per allontanarsi dalle normali occupazioni e ricrearsi, inoltre, spesso il Vanvitelli giocava a lotto, inoltrando al fratello Urbano soldi e istruzioni ben precise sui numeri da scegliere, spesso in riferimento a episodi bizzarri avvenuti a Napoli, seguendo cos\u00ec i dettami dell'interpretazione cabalistica.\nAscendenza e discendenza.\nDi seguito viene riportato l'albero genealogico di Luigi Vanvitelli:\nCome gi\u00e0 riportato dall'albero genealogico, Vanvitelli da Olimpia Starich ebbe i seguenti figli:"}
{"id": "45629", "revid": "125610631", "url": "https://it.wikipedia.org/wiki?curid=45629", "title": "Abaji", "text": "Abaji \u00e8 un area di governo locale del Territorio della Capitale Federale da Nigeria.\nIl concilio nel 2006 aveva 85.044 abitanti e si estendeva su un territorio di circa 992\u00a0km\u00b2. Si trova su una strada di importanza federale, che conduce da Abuja a Lokoja, capitale dello stato di Kogi.\nLa citt\u00e0 si \u00e8 sviluppata come citt\u00e0 satellite della nuova capitale Abuja, creata nel 1976 al centro geografico del paese, e a partire dagli anni ottanta ha avuto un intenso sviluppo demografico. Nel 1999 si pensava di staccare il concilio dal territorio federale per riunirlo allo stato del Niger, ma il progetto fu in seguito abbandonato."}
{"id": "45630", "revid": "767487", "url": "https://it.wikipedia.org/wiki?curid=45630", "title": "Abakaliki", "text": "Abakaliki \u00e8 una citt\u00e0 della Nigeria di circa 140.000 abitanti (2006), capoluogo dello stato di Ebonyi, nel sud-est del Paese.\nLa popolazione appartiene all'etnia Igbo dedita all'agricoltura, la citt\u00e0 \u00e8 infatti un importante centro agricolo, vi si coltiva l'igname, la cassava, riso, olio e semi di palma. Abakaliki si trova in una zona mineraria caratterizzata da terreno calcareo e ricca di depositi di piombo e zinco.\n\u00c8 sede vescovile cattolica e vi si trova la \"Ebonyi State University\".\nFino a pochi decenni fa la popolazione della zona era periodicamente flagellata dalla dracunculiasi causata dal verme nematode Dracunculus medinensis (verme della Guinea) finch\u00e9 verso la fine degli anni ottanta un massiccio programma di educazione igienica e di scavo di nuovi pozzi (\"Greater Abakatiki Water Scheme\"), sostenuto anche dall'UNICEF, ha praticamente sradicato quest'infezione che aveva anche pesanti conseguenze sull'economia della zona.\nA partire dal 1996, anno di formazione dello stato di Ebonyi, la citt\u00e0 ha conosciuto una rapida espansione: oltre alla gi\u00e0 citata universit\u00e0 vi si trova un ospedale, un'ottima rete stradale, moderni alberghi e un campo da golf."}
{"id": "45631", "revid": "1305772", "url": "https://it.wikipedia.org/wiki?curid=45631", "title": "Po (disambigua)", "text": ""}
{"id": "45632", "revid": "74801", "url": "https://it.wikipedia.org/wiki?curid=45632", "title": "Citt\u00e0 della Russia", "text": "Nelle seguenti tabelle vengono elencate in ordine alfabetico tutte le localit\u00e0 della Russia cui \u00e8 stato concesso il titolo di citt\u00e0 (), fatta eccezione per le citt\u00e0 della repubblica di Crimea (\"de jure\" territorio ucraino)."}
{"id": "45633", "revid": "1494169", "url": "https://it.wikipedia.org/wiki?curid=45633", "title": "Abakan", "text": ""}
{"id": "45636", "revid": "599013", "url": "https://it.wikipedia.org/wiki?curid=45636", "title": "Abaj", "text": ""}
{"id": "45637", "revid": "547034", "url": "https://it.wikipedia.org/wiki?curid=45637", "title": "Numero neutronico", "text": "Con numero neutronico (N) si intende il numero di neutroni contenuti in un nucleo atomico. Esso pu\u00f2 essere facilmente calcolato sottraendo al numero di massa di un nuclide (indicato con A) il numero atomico dello stesso (il cui simbolo \u00e8 invece Z).\nNuclei diversi con lo stesso numero neutronico si dicono isotoni, a differenza degli isotopi che sono atomi o nuclei con lo stesso numero di protoni ma diverso numero di neutroni. Ad esempio un atomo di idrogeno con due neutroni, il trizio, \u00e8 isotopo del prozio o del deuterio, ma isotono dell'isotopo pi\u00f9 comune dell'elio, l'elio-4 (4He)."}
{"id": "45638", "revid": "2232452", "url": "https://it.wikipedia.org/wiki?curid=45638", "title": "Claudio Abbado", "text": "Considerato uno dei pi\u00f9 grandi e celebri direttori d'orchestra a livello internazionale, Abbado diresse alcune delle pi\u00f9 prestigiose orchestre al mondo, tra cui spiccano l'Orchestra del Teatro alla Scala di Milano e soprattutto i Berliner Philharmoniker, primo e ad oggi unico italiano a divenirne direttore stabile, oltrech\u00e9 il primo a non provenire dalla cultura austro-tedesca.\nBiografia.\nGiovent\u00f9 e anni cinquanta.\nClaudio Abbado nasce a Milano nel 1933 da una famiglia borghese e ricca di stimoli culturali: suo padre, Michelangelo Abbado, \u00e8 insegnante di violino al prestigioso Conservatorio '\"Giuseppe Verdi\" di Milano e poi vicedirettore dello stesso; la madre, Maria Carmela Savagnone (sorella del padre di Rita e Deddi), \u00e8 pianista e scrittrice per bambini; suo fratello maggiore, Marcello Abbado, \u00e8 pianista e in seguito compositore e direttore dello stesso conservatorio milanese. Ha anche altri due fratelli: Luciana Abbado Pestalozza, fondatrice del Festival di MilanoMusica, e Gabriele Abbado, architetto.\nFino al 1955 compie i suoi studi presso il conservatorio meneghino, specializzandosi in composizione, pianoforte e direzione d'orchestra. Dopo il diploma si perfeziona con Friedrich Gulda per il pianoforte e Antonino Votto per la direzione d'orchestra. In seguito, si trasferisce a Vienna, avendo vinto una borsa di studio biennale per i prestigiosi corsi di perfezionamento in direzione orchestrale di Hans Swarowsky.\nIn questo stesso periodo riesce a farsi ammettere al coro della \"Gesellschaft der Musikfreunde\", al fine di assistere alle prove dei maggiori direttori d'orchestra del mondo, fra i quali Bruno Walter, George Szell e Herbert von Karajan. Nel contempo partecipa ai corsi di perfezionamento dell\"Accademia Chigiana\" di Siena, tenuti da Alceo Galliera (che dirigeva anche la Philharmonia di Londra) e Carlo Zecchi, dell'Orchestra Filarmonica Ceca. Nel 1958 vince a Tanglewood (USA) il concorso Koussevitzky della Boston Symphony Orchestra, che gli permette di fare il suo debutto americano con la New York Philharmonic.\n1959-1968. Dall'esordio alla direzione de La Scala.\nNel 1959 debutta a Trieste come direttore sinfonico. Nel 1960 dirige \"Maria d'Alessandria\" di Giorgio Federico Ghedini al Teatro Verdi di Trieste. Lo stesso anno fa il suo esordio alla Scala, dirigendo alcuni concerti tenutisi alla \"Piccola Scala\" e dedicati al terzo centenario della nascita di Alessandro Scarlatti. Nel 1962 dirige \"L'amore delle tre melarance\" al Teatro Verdi di Trieste.\nPer il Teatro La Fenice nel 1962 dirige un concerto con Pietro Grossi al violoncello nel cortile di Palazzo Ducale e un concerto con Alexis Weissenberg al pianoforte al Teatro La Fenice; sempre nello stesso anno dirige alla Fenice di Venezia due concerti con al pianoforte Aldo Casati con musiche di Beethoven, Brahms e Rachmaninov, nel 1963 un concerto con Tito Aprea al pianoforte nel Cortile di Palazzo Ducale e un concerto con Weissenberg con musiche di Prokofiev, nel 1964 con Nikita Magaloff al pianoforte nel Cortile di Palazzo Ducale e con Weissenberg.\nNel 1963 conquista il prestigioso \"Premio Mitropoulos\" della New York Philharmonic (ex aequo con Pedro Calderon e Zden\u011bk Ko\u0161ler, direttori molto pi\u00f9 anziani e affermati, al tempo). Il suo nome inizia a diffondersi anche al di fuori dello stretto ambito degli addetti ai lavori, tanto da essere invitato da Herbert von Karajan a dirigere i Wiener Philharmoniker al \"Festival di Salisburgo\" nella \"Sinfonia n. 2 di Gustav Mahler\"; debutta con la stessa esecuzione alla Scala e con la London Symphony Orchestra.\nNel 1965 dirige la premi\u00e8re al Teatro della Piccola Scala di Milano di \"Atomtod\" di Giacomo Manzoni. Nel 1966-1967 dirige la sua prima opera di cartellone: \"I Capuleti e i Montecchi\" di Vincenzo Bellini con Renata Scotto e Luciano Pavarotti, portando l'opera in tourn\u00e9e all'Expo '67 di Montr\u00e9al alla Salle Wilfrid Pellettier quale rappresentante dell'Italia e all'Edinburgh International Festival del 1967 con Anna Moffo e Pavarotti; sempre nel 1967, con Margherita Rinaldi e Pavarotti nel cast dirige la stessa opera anche al Teatro dell'Opera di Roma. Nel 1967 dirige allo Holland Festival con Margherita Rinaldi, Giacomo Argal e Pavarotti.\nLa sua rapida carriera lo porta a firmare il suo primo contratto con il Gruppo Universal, al quale appartengono le celebri etichette Deutsche Grammophon, Philips Classical e Decca. Nel 1966 dirige la ripresa al Teatro alla Scala di Milano di \"Aida\" di Giuseppe Verdi per la regia di Franco Zeffirelli con Leyla Gencer e Fiorenza Cossotto. Nel 1967 dirige la ripresa al Teatro Comunale di Firenze del \"Requiem\" di Giuseppe Verdi con Luciano Pavarotti e la prima rappresentazione al Teatro dell'Opera di Roma di \"I Capuleti e i Montecchi\" con Pavarotti.\nIl 7 dicembre ha l'onore di dirigere la serata di gala per l'apertura della stagione scaligera 1967/1968 con la \"Lucia di Lammermoor\" di Gaetano Donizetti con Renata Scotto. Nel 1968 dirige la ripresa al Teatro alla Scala di Milano di \"I Capuleti e i Montecchi\" con la Scotto e Pavarotti. Debutta alla Royal Opera House di Londra con \"Don Carlos\" di Giuseppe Verdi con Gwyneth Jones e Shirley Verrett. Debutta al Metropolitan Opera House di New York nella ripresa di \"Don Carlos\". Dirige la ripresa al Teatro alla Scala di Milano di \"Don Carlos\" di Verdi nella serata d'inaugurazione della stagione 1968/1969 con Fiorenza Cossotto, Piero Cappuccilli, Nicolai Ghiaurov e, nelle repliche, Raina Kabaivanska. Nel 1969, a soli 35 anni, \u00e8 nominato \"direttore musicale\" del Teatro alla Scala.\n1968-1986. Dalla Scala di Milano alla Staatsoper di Vienna.\n1969: viene messo in scena \"Oedipus rex\" di Stravinskij con Marilyn Horne e ripresa la \"Lucia di Lammermoor\", entrambi con la regia di Giorgio De Lullo con Piero Cappuccilli. Dirige la prima esecuzione assoluta di \"Suite da camera da Intolleranza 1960\" di Luigi Nono nel King's Theatre di Edimburgo. Viene proposto un ciclo completo delle sinfonie di Gustav Mahler (al tempo autore decisamente poco frequentato nelle sale da concerto italiane), a dicembre \u00e8 allestito a Milano \"Il barbiere di Siviglia\" di Rossini con Luigi Alva e Teresa Berganza, che verr\u00e0 rappresentato nel 1972 al \"Festival di Salisburgo\" per l'anniversario rossiniano.\n1970: anno beethoveniano, riprende \"Don Carlos\" con Nicolai Ghiaurov, Pl\u00e1cido Domingo, Piero Cappuccilli e Shirley Verrett alla Scala, nel settembre inizia la fortunata collaborazione con la London Symphony Orchestra, con la quale effettuer\u00e0 la maggior parte delle registrazioni nei successivi 15 anni. Sempre nello stesso anno, diventa direttore ospite della Boston Symphony Orchestra.\n1971: viene nominato direttore principale dei Wiener Philharmoniker. Dal gennaio La Scala riprende l'allestimento del \"Barbiere\" con Alva (Benelli nelle repliche), Enzo Dara e Sesto Bruscantini, in marzo viene allestito il \"Wozzeck\" di Alban Berg, opera inusuale per il tradizionale cartellone scaligero, ma che il maestro riprender\u00e0 diverse volte nel corso degli anni. A Firenze al Maggio Musicale Fiorentino e ad Edimburgo in settembre \u00e8 allestita la \"Cenerentola\" di Rossini con Teresa Berganza, Luigi Alva e Renato Capecchi. Di notevole valore artistico anche l'allestimento del \"Simon Boccanegra\" di Giuseppe Verdi che, dopo l'esordio a Monaco di Baviera, apre anche la stagione scaligera '71-'72, con la regia di Giorgio Strehler e nel cast Mirella Freni, Piero Cappuccilli e Nicolai Ghiaurov.\n1972: viene eletto primo direttore ospite della London Symphony Orchestra. Viene nominato sovrintendente del Teatro alla Scala Paolo Grassi, gi\u00e0 fondatore, assieme a Giorgio Strehler, del Piccolo Teatro di Milano e figura carismatica della cultura milanese. Dirige la prima esecuzione assoluta di \"Como una ola de fuerza y luz\" di Luigi Nono con Maurizio Pollini, \"Aida\" con Fiorenza Cossotto, Domingo, Ghiaurov, Cappuccilli e, nelle riprese, Jessye Norman, poi ripresa a Monaco di Baviera in occasione delle Olimpiadi, assieme alla \"Messa di Requiem\" di Verdi. Vi \u00e8 il primo film-opera con Jean-Pierre Ponnelle: \"Il Barbiere di Siviglia\" di Gioachino Rossini con Teresa Berganza, Luigi Alva, Hermann Prey, Enzo Dara e Paolo Montarsolo.\n1973: cura la revisione delle musiche di \"I Capuleti e i Montecchi\" per il Teatro La Fenice. In aprile, porta la \"Cenerentola\" alla Scala, con Luigi Alva (Ugo Benelli nelle repliche), Capecchi e Lucia Valentini; la porta anche al Theater an der Wien con Teresa Berganza, Ugo Benelli, Paolo Montarsolo e Enzo Dara/Capecchi. Conclude la trilogia comica rossiniana, aprendo la stagione della Scala con \"L'italiana in Algeri\" come nelle precedenti rappresentazioni, con regia di Jean-Pierre Ponnelle. L'opera viene rappresentata in edizione critica e nel cast Teresa Berganza (Lucia Valentini Terrani nelle repliche), Ugo Benelli, Paolo Montarsolo ed Enzo Dara. A dicembre \u00e8 ripreso il \"Simon Boccanegra\" con Cappuccilli e Mirella Freni.\n1974: a febbraio riprende alla Scala \"Cenerentola\" con Alva, Dara e Valentini Terrani, quindi sono allestite \"Le nozze di Figaro\" di Mozart con Hermann Prey, Freni, Jos\u00e9 van Dam e Berganza. Porta in tourn\u00e9e a Mosca \"Simon Boccanegra\", \"Aida\", \"Cenerentola\" (con Berganza Benelli, Alva nelle repliche, Montarsolo, Dara e la \"Messa di Requiem\". L'inaugurazione della stagione della Scala \u00e8 ceduta a Karl B\u00f6hm, che dirige il \"Fidelio\". Per la fine dell'anno allestisce una spettacolare versione de \"L'amore delle tre melarance\" di Sergej Prokof'ev, con Dara ed Alfredo Mariotti per la regia di Strehler.\n1975: dirige al \"Covent Garden\" di Londra \"Un ballo in maschera\", regia di Schenk con Reri Grist, Pl\u00e1cido Domingo, Piero Cappuccilli e Katia Ricciarelli. Continua l'operazione di rinnovamento del cartellone del teatro scaligero, portando in aprile al Teatro Lirico di Milano la premi\u00e8re di \"Al gran sole carico d'amore\" dell'amico Luigi Nono; quindi, con sollievo per gli abbonati, riprende \"L'Italiana in Algeri\" con Marilyn Horne/Lucia Valentini Terrani, Luigi Alva (Benelli nelle repliche), e Dara.\nLa stagione '75-'76 apre col tradizionale \"Macbeth\" di Verdi con Verrett, Cappuccilli, Ghiaurov e Mariotti, mentre a dicembre viene riallestita la \"Cenerentola\" con Alva, Dara e Berganza. \n1976: l'anno inizia col \"Simon Boccanegra\", quindi ancora la \"Cenerentola\" e il \"Requiem\" di Verdi. In settembre porta in tourn\u00e9e negli USA, \"Simon Boccanegra\", \"Macbeth\", \"Messa di Requiem\" e \"Cenerentola\".\n1977: Paolo Grassi lascia la sovrintendenza del Teatro alla Scala per diventare presidente della RAI. Al suo posto viene nominato Carlo Maria Badini. Viene presentata una nuova edizione del \"Wozzeck\" di Alban Berg, con la regia di Luca Ronconi. In seguito, con la \"London Symphony\" allestisce la \"Carmen\" di Georges Bizet con Mirella Freni, Pl\u00e1cido Domingo e Teresa Berganza al \"Festival di Edimburgo\". Per la stagione sinfonica dirige dei concerti con Isaac Stern portando in prima esecuzione assoluta anche Berceuse variata di Salvatore Sciarrino e con Margaret Price nella Sala Verdi del Conservatorio Giuseppe Verdi (Milano).\nLa stagione scaligera d'opera, stagione del bicentenario del teatro, apre con una versione integrale critica del \"Don Carlos\" di Verdi, con regia di Luca Ronconi, in una versione completa e rivista: il cast \u00e8 straordinario, comprendendo alcuni fra i cantanti pi\u00f9 in vista al mondo, come Jos\u00e9 Carreras, Mirella Freni, Piero Cappuccilli, Elena Obraztsova e Nicolai Ghiaurov. In seguito collabora con Franco Zeffirelli, nell'allestimento di \"Un Ballo in maschera\" con Cappuccilli, Pavarotti, Obraztsova e Verrett. Inizia anche la fortunata collaborazione discografica con Deutsche Grammophon in campo sinfonico, che lo lega alla \"Chicago Symphony Orchestra\" riportata agli antichi fasti dalla direzione artistica di sir Georg Solti.\n1978: suona il cembalo e dirige un concerto con musiche di Johann Sebastian Bach nella Chiesa di Santo Stefano (Venezia) per il Teatro La Fenice ed \u00e8 tra i fondatori dell\"European Union Youth Orchestra\", che diriger\u00e0 fino al 1994. In gennaio dirige la \"Messa di requiem (Verdi)\" con Freni, Obraztsova, Pavarotti e Ghiaurov nella Chiesa di San Marco (Milano). A febbraio ripropone \"Al gran sole carico d'amore\" di Nono al Teatro Lirico, porta alla Scala i Wiener Philharmoniker con Kiri Te Kanawa e dirige musiche di Johann Sebastian Bach, suonando il clavicembalo nella chiesa di San Fedele (Milano) e in maggio nel Teatro Manzoni (Milano), che allora si chiamava Teatro della Via Manzoni - Renato Simoni; in settembre dirige un concerto con Lucia Valentini Terrani al Palasport di San Siro e a novembre con Maurizio Pollini nella Sala Verdi del Conservatorio Giuseppe Verdi (Milano). Viene ripresa la \"Carmen\" con Ileana Cotruba\u0219 e la Berganza a Edimburgo e porta all'Op\u00e9ra di Parigi il \"Simon Boccanegra\", che apre anche la stagione scaligera con la Freni, Cappuccilli e Ghiaurov.\n1979-1980: inizia la collaborazione fra \"Op\u00e9ra di Parigi\" e \"La Scala\", in occasione del \"Festival Berg\". In questo ambito, presenta il \"Wozzeck\", mentre porta alla Scala la \"Lulu\", con la direzione di Pierre Boulez, in edizione critica e integrale. Viene eletto direttore musicale della \"London Symphony Orchestra\", con la quale inizier\u00e0 ad approfondire (e a registrare) la \"grande\" musica sinfonica. Nel 1979 dirige la ripresa nel Teatro alla Scala di Milano di \"Don Carlos\" di Giuseppe Verdi con la Freni, Carreras, Obraztsova e Renato Bruson/Leo Nucci, dirige la \"Messa di requiem (Verdi)\" con Freni, Obraztsova e Ghiaurova nel Duomo di Cremona e nel Duomo di Como, \"Macbeth\" con Cappuccilli, Ghiaurov e Verrett, Wozzeck, un concerto con Salvatore Accardo nella Sala Verdi del Conservatorio Giuseppe Verdi, un concerto con musiche di Verdi con Pl\u00e1cido Domingo, Ileana Cotruba\u0219, Leo Nucci, Piero Cappuccilli, Elena Obraztsova, Katia Ricciarelli e Mirella Freni, lo Stabat Mater di Giovanni Battista Pergolesi con Katia Ricciarelli e Lucia Valentini Terrani e musiche di Vivaldi nella Sala Verdi del Conservatorio Giuseppe Verdi, un concerto con Kiri Te Kanawa e Rudolf Serkin, uno con Maurizio Pollini.\nPer il Teatro La Fenice dirige lo Stabat Mater di Giovanni Battista Pergolesi e Pulcinella di Igor' F\u00ebdorovi\u010d Stravinskij nella Chiesa di Santo Stefano con Ricciarelli e Valentini Terrani e altri concerti sinfonici nel 1980. La stagione scaligera si apre con il \"Boris Godunov\" di Modest Mussorgskij con Lucia Valentini Terrani, Fedora Barbieri e Ghiaurov, dirige la \"Messa di requiem (Verdi)\" con Freni e Pavarotti nel Duomo di Parma e presenta un cartellone fortemente innovativo, che comprende l\"Oedipus Rex\" di Stravinskij con Ghiaurov e Obraztsova, \"Erwartung\" di Arnold Sch\u00f6nberg e il \"Mandarino meraviglioso\" di Bela Bart\u00f3k. In seguito dirige un concerto con Alfred Brendel.\n1981: Dirige due concerti sinfonici per il Teatro La Fenice. Dall'orchestra giovanile europea nasce la Chamber Orchestra of Europe, della quale \u00e8 stato fino alla sua scomparsa \"artistic adviser\". Si stringe ancor di pi\u00f9 il suo legame con la Chicago Symphony, della quale diventa \"direttore ospite principale\". In occasione del centenario della morte di Mussorgskij (Mussorgskij festival), riprende il \"Boris Godunov\" con Ghiaurov, Valentini Terrani e Fedora Barbieri, allestisce inoltre una rassegna di musica sinfonica e corale con un concerto con musiche di Verdi, due con la London Symphony Orchestra e allestisce anche la \"Kovanchina\". In occasione del centenario della nascita di Bela Bart\u00f3k viene allestito un ciclo, con la collaborazione del \"Teatro dell'Opera di Budapest\". Per ricambiare la collaborazione, in estate porta la \"Messa di Requiem\" di Verdi in tourn\u00e9e nell'Europa dell'Est con la Verrett e Obraztsova al Kulturalpalast di Dresda, nella Cattedrale di San Vito a Praga, al Teatro Erkel di Budapest con Lucia Valentini Terrani, nel Nuovo Palazzo della Cultura di Sofia con Ghiaurov, nell'Antico Teatro di Epidauro di Atene e nel Teatro Bunka Kaikan di Tokyo con la Freni.\nIn autunno, \u00e8 ospite in Giappone con l'orchestra della Scala dove porta Simon Boccanegra con Cappuccilli, Freni, Ghiaurov nel Teatro Bunka Kaikan di Tokyo, \"Il barbiere di Siviglia\" (Rossini) con Dara, Valentini Terrani, Nucci e Furlanetto al Teatro N.H.K. di Tokyo. La stagione apre col \"Lohengrin\" di Richard Wagner con Anna Tomowa-Sintow e la regia di Strehler. Dal Teatro alla Scala produce, con Jean-Pierre Ponnelle, un altro film-opera di Rossini: \u00e8 \"La Cenerentola\". Nel cast Frederica von Stade, Paolo Montarsolo, Francisco Araiza e Claudio Desderi.\n1982: dirige la ripresa nel Teatro alla Scala di Milano di \"Simon Boccanegra\" di Giuseppe Verdi con la Freni, Cappuccilli e Ghiaurov; dirige la \"Sinfonia n. 3 (Mahler)\" con la Valentini Terrani, un concerto con Salvatore Accardo e Bruno Giuranna, riprende Cenerentola; in maggio, in occasione del centenario della nascita si tiene un convegno e una serie di concerti dedicati a Igor' F\u00ebdorovi\u010d Stravinskij. Viene fondata l'Orchestra Filarmonica della Scala, destinata a costituirsi, col tempo, come corpo autonomo rispetto al Teatro. 1983: nuovo allestimento del \"Boris Godunov\" al \"Covent Garden\". A Milano riprende \"Lohengrin\", dirige un concerto con Orchestra Filarmonica della Scala, la \"Sinfonia n. 7 (Mahler)\" e \"L'italiana ad Algeri\" con Lucia Valentini Terrani e Dara.\n1984: ripropone il \"Simon Boccanegra\" con Renato Bruson e Katia Ricciarelli debuttando all\"Opera di Vienna\". In seguito al \"Rossini Opera Festival\" propone, dopo decenni di silenzio, la prima ripresa in tempi moderni nell'Auditorium Pedrotti di Pesaro di \"Le voyage \u00e0 Reims ou L'h\u00f4tel du Lys d'or\" (\"Viaggio a Reims\") di Gioachino Rossini, con un cast stellare formato da molti dei cantanti rossiniani di quegli anni come Katia Ricciarelli, Cecilia Gasdia, Lucia Valentini Terrani, Bernadette Manca di Nissa, William Matteuzzi, Leo Nucci, Samuel Ramey e Dara per la regia di Luca Ronconi. Dirige a Venezia la prima mondiale del \"Prometeo\" di Nono. La stagione 1984/1985 apre con \"Carmen\" in una nuova edizione critica con Domingo e Verrett, quindi riprende il \"Barbiere di Siviglia\" con Dara, Frederica von Stade e Nucci.\n1985: dirige due concerti con Salvatore Accardo e Maurizio Pollini, riprende il \"Macbeth\" con Cappuccilli, Ghiaurov e Ghena Dimitrova, quindi porta alla Scala \"Viaggio a Reims\" con Ricciarelli, Gasdia, Valentini Terrani, Matteuzzi, Nucci, Ramey e Dara, dirige la \"Messa di requiem (Verdi)\" con Montserrat Caball\u00e9, Valentini Terrani e Ramey nella Chiesa di San Marco (Milano) e \"Prometeo\" di Nono nello Stabilimento Ansaldo. Dirige il \"Concerto per pianoforte\" di Sch\u00f6nberg con Maurizio Pollini, insieme a musiche di Berg, Ives e Mahler al \"Barbican\" di Londra, nell'ambito del Festival \"Mahler, Vienna e il Ventesimo Secolo\".\n1986-1991. Da Vienna a Berlino.\n1986: lascia la direzione artistica della Scala.\nLa decisione, tuttora motivo di rancore e polemiche, ha l'effetto di spaccare in due la comunit\u00e0 musicale italiana. Da un lato i nostalgici del suo stile, dall'altro i sostenitori del nuovo direttore, Riccardo Muti. Le ultime esecuzioni milanesi di Abbado sono il Pell\u00e9as et M\u00e9lisande di Claude Debussy con Frederica von Stade e Ghiaurov, a maggio e, infine, a giugno, un programma sinfonico sempre dedicato al compositore francese. Da questo momento non suoner\u00e0 pi\u00f9 nel teatro che lo ha reso celebre nel mondo, lasciando intuire la presenza di rapporti piuttosto problematici con la nuova direzione amministrativa e musicale. Nel frattempo assume il prestigioso incarico di direttore musicale della Staatsoper di Vienna e fonda la \"Gustav Mahler Jugendorchester\".\nL'esordio in qualit\u00e0 di direttore artistico del teatro austriaco avviene ad ottobre con \"Un ballo in maschera\" che dirige con Luciano Pavarotti, Piero Cappuccilli e Margaret Price. Nel 1987 viene nominato \"direttore musicale generale\" della citt\u00e0 di Vienna, incarico che prevedendo la supervisione dell'intero cartellone delle iniziative musicali nella capitale austriaca, gli consent\u00ec quella libert\u00e0 d'iniziativa e d'azione che, probabilmente, gli era venuta a mancare nell'ultimo periodo milanese; in maggio dirige \"Il barbiere di Siviglia\" con William Matteuzzi, Dara, Frederica von Stade, Leo Nucci e Ferruccio Furlanetto; in giugno, con l'Orchestra della Staatsoper, dirige il \"Wozzeck\" di Berg con Hildegard Behrens e in settembre dirige \"L'italiana in Algeri\" con Agnes Baltsa, Frank Lopardo, Raimondi e Dara.\n1988: dirige il Concerto di Capodanno di Vienna e fonda il festival \" Wien Modern\", dedicato alla musica contemporanea. Dopo la prima edizione, al cartellone musicale vengono affiancate altre iniziative di carattere culturale e artistico (mostre d'arte, rassegne teatrali), con la collaborazione degli istituti culturali italiani, francesi e tedeschi. Nel corso dell'anno allestisce \"Il viaggio a Reims\" di Rossini con Cecilia Gasdia, Lucia Valentini Terrani, Montserrat Caball\u00e9, Ferruccio Furlanetto e Dara, \"Fierrabras\" di Franz Schubert con Karita Mattila, \"Pell\u00e9as et M\u00e9lisande\" di Debussy con Ghiaurov, Christa Ludwig e la von Stade e \"Carmen\" con Agnes Baltsa.\nCon i Wiener Philharmoniker esegue l'integrale delle sinfonie e dei concerti per pianoforte di Beethoven, questi ultimi con Maurizio Pollini come solista. Questo programma \u00e8 portato in tourn\u00e9e alla Scala, in Europa, Stati Uniti e Giappone (solo le sinfonie). 1989: oltre a occuparsi della seconda edizione di \"Wien Modern\" (che come detto evolve da festival musicale a festival dedicato alle varie forme d'arte), porta in scena la \"Chovan\u0161\u010dina\" di Mussorgsky con Ghiaurov, l\"Elektra\" di Richard Strauss (con due allestimenti scenici differenti) con \u00c9va Marton e Cheryl Studer, infine il \"Don Carlo\" di Verdi con Renato Bruson, la Freni e la Baltsa.\nAlla fine dell'anno viene eletto direttore principale e artistico dai membri dell'Orchestra Filarmonica di Berlino. \u00c8 il primo direttore non austro-tedesco eletto dagli orchestrali (il romeno Sergiu Celibidache era stato nominato \"ad interim\" dalle forze di occupazione nell'immediato dopoguerra). Sostituisce Herbert von Karajan, recentemente scomparso e per 35 anni \"padrone\" incontrastato dell'orchestra berlinese. 1990: presenta il \"Lohengrin\" di Wagner con Domingo e la Studer e quindi il \"Don Giovanni\" di Mozart con la Studer e la Mattila; riprende il \"Fierrabras\" di Schubert, con i Wiener Philharmoniker.\n1991: dirige il Concerto di Capodanno di Vienna e continua il suo ciclo mozartiano allestendo una sontuosa versione di \"Le nozze di Figaro\" alla Staatoper di Vienna con la Studer e la regia di Jonathan Miller, a preludio delle celebrazioni per il bicentenario della morte del compositore, quindi riprende il \"Boris Godunow\" nell'allestimento presentato a Londra nel 1983 con la regia di Andrej Tarkovskij nel corso di un Festival dedicato al regista recentemente scomparso. In questo ambito, dirige brani in prima esecuzione, appositamente composti per Tarkovskij, di Kurt\u00e1g, Rihm, Nono e Furrer.\n1991-2002. Berliner Philharmoniker.\nNel 1992 dirige un concerto con i Wiener Philharmoniker alla Scala.\nUna volta conclusi i suoi impegni con la \"Staatsoper\" di Vienna, inizia la sua attivit\u00e0 a tempo pieno quale direttore artistico dei Berliner Philharmoniker. Anche in questo caso l'impatto sulla stagione e, in generale, la vita culturale berlinese \u00e8 notevole: sull'onda delle iniziative per ristrutturare la capitale della nuova Germania riunificata, i \"Berliner Philharmoniker\" diventano uno dei fulcri di iniziative che coinvolgono tutte le forme d'arte. Inoltre, i \"Berliner Philharmoniker\" iniziano a commissionare nuove composizioni e a espandere il proprio repertorio verso la musica contemporanea. La prima stagione sinfonica \u00e8 incentrata sulla figura di Prometeo, con un programma eterogeneo che spazia da Beethoven a Luigi Nono. Nello stesso anno, allestisce il \"Boris Godunov\" e l'amato \"Wozzeck\" con la \"Chicago Symphony Orchestra\".\nNel 1992-93 organizza, con la collaborazione di Natal'ja Gutman, la prima edizione degli \"Incontri Berlinesi\" (\"Berliner Begegnungen\"), che permettono ai migliori giovani talenti di confrontarsi con grandi artisti. In occasione del bicentenario rossiniano, esegue a Ferrara \"Il viaggio a Reims\", che poi riprender\u00e0 a Vienna e Tokyo. Infine allestisce \"Da una casa di morti\" di Leo\u0161 Jan\u00e1\u010dek. La seconda stagione berlinese presenta nuovamente scelte estrose: la rassegna \u00e8 dedicata al poeta e filosofo Friedrich H\u00f6lderlin e il programma spazia, ancora, dalla musica romantica tedesca alla musica contemporanea.\nNel 1993 dirige \"Pell\u00e9as et M\u00e9lisande\" con Frederica von Stade al Royal Opera House di Londra e un concerto con i Berliner Philharmoniker alla Scala che fino ad oggi \u00e8 la sua ultima apparizione scaligera. Per molti anni ha posseduto una villa fiorita con vasto appezzamento di terreno sul mare nella zona del Lazzaretto, presso Alghero, dove abitualmente trascorreva le vacanze e i periodi di riposo. Per varie vicende immobiliari nel 1992 \u00e8 stato coinvolto assieme alla famiglia in una disputa con oscuri risvolti e lunghi strascichi legali, dai quali usc\u00ec perfettamente pulito.\nDal 1994 organizza, per il \"Festival di Pasqua,\" il ciclo \"Kontrapunkte,\" dedicato alla musica contemporanea, .\nNello stesso anno termina con le trasferte in Giappone di \"Boris Godunov\" e di \"Le nozze di Figaro\" la collaborazione con il Wiener Staatsoper. Complessivamente per questo Teatro ha diretto in 175 rappresentazioni.\nAbbado sempre nel 1994 mette in scena \"Le nozze di Figaro\" a Ferrara, e il \"Boris Godunov\", sia a Berlino che a Salisburgo, lo stesso percorso viene effettuato per l\"Elektra\" di Richard Strauss. Nel 1994 vince il Premio Ernst von Siemens.\nIl tema della stagione dei \"Berliner Philharmoniker\" \u00e8 il \"Faust\", con musiche di Mahler, Busoni, Liszt, Schumann e Berlioz. A fine anno inizia un ciclo dedicato ai \"Miti e l'antichit\u00e0 greca\", con musiche di Brahms, Musorgskij, Berlioz, Stravinskij, Monteverdi, Benda, Pergolesi, Purcell e durante la quale viene presentata la prima mondiale di \"Stele\" di Gy\u00f6rgy Kurt\u00e1g. Il 1995 inizia con l'allestimento a Ferrara del \"Barbiere\", con la Chamber Orchestra of Europe. Per il Teatro La Fenice dirige un concerto nel PalaFenice al Tronchetto ed \u00e8 ideatore e direttore della proiezione del film \"Luigi Nono - Il canto sospeso\" con Barbara Bonney e Gian Maria Volont\u00e9 nella Sale Apollinee.\nLa stagione berlinese \u00e8 dedicata alla figura di Shakespeare, con lavori di Berlioz, Felix Mendelssohn, Richard Strauss, P\u00ebtr Il'i\u010d \u010cajkovskij e Sergej Prokof'ev. 1996: Per il Teatro La Fenice dirige un concerto nel PalaFenice al Tronchetto. A Firenze viene ripresa l\"Elektra\", quindi allestisce a Berlino (e l'anno successivo a Salisburgo) il \"Wozzeck\" di Berg, nell'ambito di un ciclo dedicato al duo \"Berg-B\u00fcchner\". In questo ambito trovano prima esecuzione brani inediti di autori contemporanei come Rihm, Kurt\u00e1g e Vacchi. Entro la fine dell'anno, la Gustav Mahler Jugendorchester cambia denominazione, prendendo l'attuale nome di Mahler Chamber Orchestra.\n1997: anche quest'anno si apre con la presentazione a Ferrara di un'opera di grande richiamo, vale a dire il \"Don Giovanni\" di Mozart. In primavera dirige al Teatro Regio di Torino l\"Otello\" di Verdi, con regia di Ermanno Olmi e dirige a capo dei \"Berliner Philharmoniker\" il concerto inaugurale per la riapertura del Teatro Massimo di Palermo. La stagione berlinese \u00e8 dedicata al tema del \"Wanderer\" ed \u00e8 inaugurata dal \"Fierrabras\" di Schubert. Altri autori toccati nella rassegna sono Mahler, Strauss, Wagner e Liszt. Nel 1998 riprende il \"Boris Godunov\" al festival di Salisburgo. Altre opere allestite durante l'anno: a Berlino il \"Falstaff\", al festival di Aix-en-Provence il \"Don Giovanni\", stavolta con la regia di Peter Brook.\nLa stagione berlinese \u00e8 dedicata al tema dell'Amore e della morte (\"Liebe und Tod\") e comprende il \"Tristano e Isotta\" di Richard Wagner, oltre a lavori di Berlioz, Sch\u00f6nberg, R. Strauss, Henze. Il 1999 si apre con la ripresa, a Ferrara, del \"Falstaff\". In estate, a capo della \"Mahler Chamber Orchestra\" \u00e8 in tour in America ed Europa. In questa occasione, \u00e8 promotore dell'iniziativa per sostenere i giovani musicisti cubani, raccogliendo strumenti musicali. Per il ciclo italiano \"Amore-morte\", nella stagione '99-2000 dei \"Berliner Philharmoniker\", presenta \"Tancredi e Clorinda\" di Monteverdi, Simon Boccanegra in forma semi-stage (ripreso a Salisburgo, a Pasqua, con la regia di Stein) e un concerto dedicato al mito di Orfeo.\nIl 2000 si apre con l'allestimento a Ferrara del \"Cos\u00ec fan tutte\" di Mozart, con regia di Mario Martone. A Salisburgo riprende il \"Simon Boccanegra\". Per il Teatro La Fenice dirige il concerto Claudio Abbado per Luigi Nono nella Chiesa di Santo Stefano. Nello stesso anno la diagnosi di una grave malattia lo costringe a un intervento chirurgico d'urgenza e alla totale sospensione della sua attivit\u00e0 per alcuni mesi. Il ritorno sulle scene avviene nell'ottobre 2000, decidendo anche, nonostante le condizioni di salute ancora precarie, di effettuare una tourn\u00e9e in Giappone.\nL'anno 2001 s'apre con l'omaggio a Giuseppe Verdi, nel centenario della sua morte.\nIl 27 gennaio dirige a Berlino la sua \"Messa di Requiem\". In seguito porta in tour a Roma e Vienna l'integrale dei concerti per pianoforte e delle sinfonie di Beethoven, con un'interpretazione filologica tuttora considerata rivoluzionaria. L'importanza di tale interpretazione \u00e8 testimoniata dalla terza integrale beethoveniana firmata Abbado che la Deutsche Grammophon pubblicher\u00e0 nell'estate 2008 (vedi Discografia), contenente registrazioni delle date romane. In maggio dirige Simon Boccanegra a Ferrara con successo e in giugno a Parma e Bolzano con la \"Mahler Chamber Orchestra\". \nA Salisburgo dirige il Falstaff. Nell'autunno dello stesso anno effettua una tourn\u00e9e negli Stati Uniti colpiti dai fatti dell'11 settembre 2001. La stagione berlinese \u00e8 dedicata al tema \"Il tempo diventa spazio.\"\nIl 2002 si apre con \"Scene dal Faust di Goethe\" di Schumann a Berlino. A Salisburgo termina il suo incarico di direttore artistico del festival col \"Parsifal\" con Violeta Urmana che dirige anche al Edinburgh International Festival. Nello stesso anno chiude anche la sua esperienza berlinese, con un concerto speciale, durante il quale riceve il \"Bundesverdienstkreuz mit Stern\", pi\u00f9 alta decorazione della Germania, dalle mani del presidente della Repubblica Federale. La sua attivit\u00e0 prosegue in Italia e Vienna con lavori di Mahler e Sch\u00f6nberg. A Palermo dirige la \"Sinfonia del nuovo mondo\" di Dvorak, il \"Concerto per violino\" di Brahms con Gil Shaham quale solista. L'ultimo concerto a Vienna il 13 maggio al \"Musikverein\", si conclude in modo trionfale, con fiori lanciati sull'orchestra, 30 minuti di applausi.\nDal 2002. La carriera dopo i \"Berliner\".\nDopo l'esaurimento degli impegni berlinesi, Abbado sembra dedicarsi con maggiore costanza alla \"sua\" Chamber Orchestra of Europe. Nel maggio dirige a Parigi un concerto per celebrarne il ventennale dalla fondazione, nel quale esegue un programma dedicato a Schubert: due \"Lieder\" con la partecipazione di Anne Sofie von Otter e Thomas Quasthoff e le sinfonie VIII e IX. Al maggio Musicale Fiorentino porta il \"Simon Boccanegra\" con la regia di Peter Stein e con il soprano Chiara Taigi. L'anno si conclude con la Mahler Chamber Orchestra con la quale effettua una tourn\u00e9e estiva alla fine della quale riprende il Parsifal prima a Edimburgo e poi a Lucerna.\nDal 2003 \u00e8 impegnato con la nuova Orchestra del Festival di Lucerna la cui formazione \u00e8 composta dalla Mahler Chamber Orchestra, da alcune prime parti dei Berliner Philharmoniker e dei Wiener Philharmoniker, da solisti di fama internazionale come Emmanuel Pahud, Natal'ja Gutman e Kolja Blacher, dall'Ensemble Sabine Meyer, dal Quartetto Hagen e da elementi dell'Alban Berg Quartett. L'inizio del 2003 \u00e8 quasi esclusivamente dedicato al pubblico italiano, a Ferrara e Reggio Emilia. In primavera riceve il prestigioso \"Premium Imperiale\" dell'Imperatore del Giappone.\nNel 2004 al Festival di Lucerna dirige \"Tristan und Isolde\" con Violeta Urmana e Rene Pape. Sempre lo stesso anno, promuove nella citt\u00e0 di Bologna con Carlo Maria Badini e Giuseppe Fausto Modugno e sotto l'egida dell'Accademia Filarmonica di Bologna la nascita dell\"Orchestra Mozart\" e dell'Accademia dell'Orchestra Mozart, di cui diviene direttore musicale e artistico.\nAl Teatro comunale Luciano Pavarotti di Modena dirige Cos\u00ec fan tutte con la Mahler Chamber Orchestra.\nNel 2005 porta a Ferrara, a Reggio Emilia e a Modena \"Il flauto magico\" di Mozart con Erika Mikl\u00f3sa e la regia di Daniele Abbado e nel 2008, sempre nelle stesse citt\u00e0, l'attesissimo debutto nel \"Fidelio\" di Beethoven, entrambe dirette con la Mahler Chamber Orchestra. Nel 2009 il Comune di Bologna gli ha conferito la cittadinanza onoraria. A Caracas e all'Avana, nel 2005, Abbado inizia a fare musica con l'Orquesta Sim\u00f3n Bol\u00edvar, la cui attivit\u00e0 si inserisce nell'iniziativa portata avanti da 30 anni da Jos\u00e9 Antonio Abreu in cui sono coinvolti giovani musicisti, tanti dei quali provenienti dal mondo poverissimo dei barrios, a cui \u00e8 stata data la possibilit\u00e0 di ricevere degli strumenti musicali e un'adeguata istruzione.\nNel 2006 dirige un concerto con musiche di Mozart a Modena con Giuliano Carmignola, \u00e8 a Torino il 29 aprile con la Gustav Mahler Jugendorchester, dirige la quarta sinfonia di Mahler. \nNel 2007 per il Teatro La Fenice e Modena dirige i \"Concerti brandeburghesi\" BWV 1046-1051 con Giuliano Carmignola al violino ed Ottavio Dantone al cembalo. Nel 2009 al Festival di Lucerna dirige il \"Concerto n\u00ba 3\" di Prokofiev con Yuja Wang e la \"Sinfonia n\u00ba 1\" di Mahler. Nel 2010 dirige \"Fidelio\" al Festival di Lucerna con Nina Stemme e Jonas Kaufmann di cui esiste un CD live della Decca e l'Orchestra Mozart per lo \"Stabat Mater\" di Pergolesi, preceduto da musica di Bach con Sara Mingardo e Giuliano Carmignola per il Festival Pergolesi Spontini al Teatro Pergolesi di Jesi e a Modena.\nGli ultimi anni.\nNei primi anni del terzo millennio ha fondato orchestre giovanili a Cuba e in Venezuela (dove fu amico di Castro e Ch\u00e1vez).\nNel settembre 2012 dirige con successo a Ferrara con Maurizio Pollini e l'Orchestra del Festival di Lucerna un concerto di beneficenza per il terremoto (tutto esaurito).\nL'8 dicembre 2012 \u00e8 il protagonista assoluto del concerto tenuto presso il Teatro Carlo Felice di Genova in occasione della Stagione del Centenario della Giovine Orchestra Genovese, fondata nel 1912. Abbado dirige l'Orchestra Mozart di Bologna.\nIl 30 agosto del 2013 viene nominato Senatore a vita dal Presidente della Repubblica Giorgio Napolitano.\nDa tempo malato, il maestro Abbado muore il mattino del 20 gennaio 2014 all'et\u00e0 di 80 anni nella sua abitazione di Bologna vicino a Piazza Santo Stefano. La camera ardente, nella Basilica di Santo Stefano, viene aperta nel pomeriggio del 21 gennaio e chiusa alla mezzanotte del giorno dopo. Centinaia di bolognesi e ammiratori han fatto visita al maestro durante questi due giorni. Dopo mezzanotte, viene celebrata una cerimonia strettamente privata di benedizione della salma, che durante la notte sar\u00e0 cremata sempre vicino a Bologna. Proprio in questa citt\u00e0, \u00e8 stato fra i promotori del progetto annunciato nel 2011, ma poi accantonato, di costruire un grande auditorium disegnato da Renzo Piano nell'area della Manifattura delle Arti; il complesso, di circa 1800 posti a sedere, sarebbe dovuto diventare la sede stabile dell'Orchestra Mozart, con un'acustica \"vicina alla perfezione\", studiata dal grande acustico giapponese Yasuhisa Toyota.\nIl 27 gennaio 2014, alle ore 18, il Teatro alla Scala lo ricorda con l'esecuzione, diretta dal Maestro Daniel Barenboim, della \"Marcia funebre (Adagio assai)\" tratta dalla \"Sinfonia n. 3\" di Ludwig van Beethoven. Dal Teatro simbolicamente vuoto e a porte aperte, la \"Marcia funebre\" \u00e8 fluita verso la piazza antistante gremita da persone in silenzio, per l'occasione chiusa al traffico. L'evento \u00e8 stato trasmesso in diretta mondiale da Rai 5 e in streaming, senza geoprotezione, sul sito internet del Teatro, sulla pagina YouTube.\nLe ceneri di Claudio Abbado riposano nel cimitero della chiesetta quattrocentesca di Crasta in Val di Fex, frazione di Sils-Maria, in Engadina.\nDiscografia.\nClaudio Abbado firma il primo contratto discografico, col gruppo Universal, nel 1966.\nLa sua carriera discografica si pu\u00f2 suddividere in tre fasi:\nFra le punte pi\u00f9 alte della sua produzione si possono ricordare il recentissimo ciclo beethoveniano realizzato - dopo un periodo di malattia - con degli irriconoscibili Berliner, assottigliati in una formazione quasi da camera. Accanto a Beethoven (3 volte: coi Wiener Philharmoniker nel 1994 e coi Berliner Philharmoniker nel 2000 e nel 2008 (registrazioni dal vivo a Roma nel 2001) vanno ricordate le integrali delle opere di Mahler, Mendelssohn, Schubert, Ravel (con la London Symphony Orchestra) e P\u00ebtr Il'i\u010d \u010cajkovskij (con la Chicago Symphony Orchestra), Prokof'ev (con la London Symphony Orchestra), Dvor\u00e1k, senza tralasciare le indimenticabili produzioni operistiche di Rossini al Teatro alla Scala.\nUn capitolo va infine dedicato ai Concerti per pianoforte n. 1 Sz.83 e n. 2 Sz.95 di Bart\u00f3k con Maurizio Pollini e la Chicago Symphony Orchestra vincitori del Grammy Award per la Miglior interpretazione solista di musica classica con orchestra nel 1980, ai Kammermusik Nr. 1, Nr. 4, Nr. 5 di Hindemith con i Berliner Philharmoniker vincitore del Grammy Award 1998 for Best Small Ensemble Performance e ai Concerti per pianoforte n. 2 op. 19 e n. 3 op. 37 di Beethoven con Martha Argerich e la Mahler Chamber Orchestra del 2000/2004 vincitori del Grammy Award per la Miglior interpretazione solista di musica classica con orchestra nel 2006.\nOnorificenze e riconoscimenti.\nNel corso della sua prestigiosa carriera Abbado ha ricevuto numerosi premi e riconoscimenti: nel 1973 i Wiener Philharmoniker gli hanno conferito l'Ehrenring e nel 1980 la Medaglia d'Oro Nicolai, sempre a Vienna ha ricevuto la Mozart e la Mahler Medaille e l'Ehrenring der Stadt Wien. In Italia gli \u00e8 stata conferita la Gran Croce per meriti in campo musicale e la Laurea honoris causa dell'Universit\u00e0 di Ferrara, oltre quelle di Cambridge, Aberdeen e della Basilicata.\nHa ricevuto inoltre dal Presidente della Repubblica tedesca Johannes Rau la \"Bundesverdienstkreuz mit Stern\", la pi\u00f9 alta distinzione della Repubblica Federale. All'inizio del terzo millennio ha ricevuto premi e lauree ad honorem anche a Cuba e in Venezuela.\nIl 30 agosto 2013, il Presidente della Repubblica, Giorgio Napolitano, lo ha nominato Senatore a vita.\nNel comunicato ufficiale si legge il seguente profilo biografico:\n\"Nato nel 1933, Claudio Abbado si \u00e8 diplomato al Conservatorio di Milano. Ha acquisito meriti artistici nel campo musicale attraverso l'interpretazione della letteratura musicale sinfonica e operistica alla guida di tutte le pi\u00f9 grandi orchestre del mondo. A tali meriti si \u00e8 congiunto l'impegno per la divulgazione e la conoscenza della musica in special modo a favore delle categorie sociali tradizionalmente pi\u00f9 emarginate. Ha avuto la responsabilit\u00e0 della direzione stabile e musicale delle pi\u00f9 prestigiose Istituzioni musicali del mondo come il Teatro alla Scala e i Berliner Philharmoniker; ha ideato istituzioni per lo studio e la conoscenza della nuova musica. Si \u00e8 in pari tempo caratterizzato per l'opera volta a valorizzare giovani talenti anche attraverso la creazione di nuove orchestre, come la European Union Youth Orchestra, la Chamber Orchestra of Europe, la Mahler Chamber Orchestra, la Orchestra Mozart\".\nIn un comunicato del 4 dicembre 2013, il Maestro Abbado aveva espresso la propria intenzione di rinunciare allo stipendio da Senatore a vita, devolvendolo a favore dell'istituzione di borse di studio per i giovani musicisti della Scuola di Musica di Fiesole nella convinzione che \"l'educazione musicale sia fondamentale strumento per lo sviluppo della persona e la qualit\u00e0 del vivere civile\".\nIl 21 marzo 2014 il Teatro comunale di Ferrara \u00e8 stato dedicato alla memoria di Claudio Abbado, che ne fu direttore artistico per molti anni. "}
{"id": "45639", "revid": "124469532", "url": "https://it.wikipedia.org/wiki?curid=45639", "title": "Michelangelo Abbado", "text": "Biografia.\nEra il figlio di Michele Abbado, scienziato e professore universitario, e Vittoria Gallian.\nPadre di Marcello (pianista e compositore) e Claudio (direttore d'orchestra), nonno di Roberto (direttore d'orchestra) e Daniele (regista).\nSi diplom\u00f2 in violino, sotto la guida di Enrico Polo, e in composizione, con Giovanni Orefice. Insegn\u00f2 violino al Conservatorio di Musica G. Verdi di Milano per oltre cinquant'anni e ne fu vice direttore; precedentemente insegn\u00f2 inoltre presso i conservatori di Palermo e Parma.\nHa tenuto numerosi concerti, sia come solista, sia come membro o direttore di orchestre di musica da camera: ha suonato in trio con il pianista Carlo Vidusso e il violoncellista Gilberto Crepax tra il 1938 ed il 1945. Il suo repertorio si estendeva dalla musica antica (di cui cur\u00f2 studi e revisioni) sino alla musica di autori italiani contemporanei (Ghedini, Bettinelli, Gian Francesco Malipiero): la collaborazione con il violoncellista Riccardo Malipiero senior, fratello di Gian Francesco e padre di Riccardo Malipiero junior, lo port\u00f2 ad essere a capo del Quartetto Abbado-Malipiero dal 1927 al 1934.\nNel 1941 ha fondato l'Orchestra d'archi di Milano, conducendola come direttore solista; \u00e8 stata la prima orchestra italiana specializzata in musica barocca.\nNel 1934 ha pubblicato per la Ricordi l'ancora fondamentale studio teorico \"Tecnica dei suoni armonici\" per violino, un'opera in cinque volumi. Tra le altre sue pubblicazioni, oltre a numerosi saggi (per esempio, \"Come studiare i capricci di Paganini\") ed articoli, nel 1943 scrisse una monografia su Antonio Vivaldi. Molte le trascrizioni e revisioni di partiture di musiche di Vivaldi, Paganini, Bach, Albinoni, Benedetto Marcello ed altri.\nDal 1962 abbandon\u00f2 l'attivit\u00e0 concertistica dedicandosi completamente agli studi di teoria della musica e di tecnica violinistica.\nTra i suoi numerosi allievi si possono citare Pina Carmirelli, Mauro Loguercio e Franco Fantini (per lungo tempo primo violino al Teatro alla Scala).\nRiposa a Milano, in un colombaro del cimitero di Bruzzano, a fianco della moglie.\nNel 2003 a Michelangelo Abbado \u00e8 stata intitolata una sala del teatro della sua citt\u00e0 natale, Alba."}
{"id": "45642", "revid": "5", "url": "https://it.wikipedia.org/wiki?curid=45642", "title": "Abenra", "text": ""}
{"id": "45644", "revid": "399678", "url": "https://it.wikipedia.org/wiki?curid=45644", "title": "Abbaino", "text": "Labbaino (sostantivo maschile, dal genovese \"aba\u00e9n\", \"abatino\" e \"abbadino\") \u00e8 una struttura architettonica costituita da una finestra, posta in verticale, aperta sui tetti normali a falde inclinate per illuminare ed arieggiare le soffitte, nonch\u00e9 per permettere l'accesso sul tetto stesso. Essa si compone di piccole falde che raccordano la finestra con la falda del tetto principale.\nDescrizione.\nElemento caratteristico dell'architettura nordica, l'abbaino diventa parte della facciata dell'edificio e ne costituisce il coronamento, allorch\u00e9 sorge a filo di essa nella parte inferiore della falda del tetto.\nMolto usato dai costruttori gotici, nel XVII secolo F. Mansart e suo nipote, J. H.-Mansart, lo svilupparono sotto nuove forme secondo il tipo detto appunto mansarda.\nIn Italia, gli abbaini costituiscono parte integrante del panorama architettonico urbano nella citt\u00e0 di Torino in quanto presenti sulla quasi totalit\u00e0 dei palazzi del centro storico e posti tutti alla stessa altezza per effetto di leggi di epoca sabauda, creando un effetto di ordine e continuit\u00e0 tra i palazzi nobiliari, costruiti secondo il tipico gusto filofrancese.\nL'abbaino \u00e8 particolarmente diffuso nelle regioni meridionali, storicamente legate all'Europa occidentale fin dal Medioevo per motivi dinastici. In Campania costituisce un elemento tipico dell'architettura della regione (in particolare nel casertano) da sempre molto legata alla Francia e in particolare nel periodo borbonico come a San Leucio, nella Reggia di Caserta, ecc. Alcuni esempi, tra gli altri, nelle zone montuose della Sicilia; a Locorotondo in Puglia; nella Sila in Calabria ma anche nelle zone costiere.\nLa propriet\u00e0 dell'abbaino segue il medesimo regime del sottotetto. Se quest'ultimo \u00e8 una parte comune dell'edificio condominiale, anche l'abbaino sar\u00e0 da considerarsi tale; se, invece, il sottotetto serve un locale di propriet\u00e0 esclusiva, il proprietario di detto locale sar\u00e0 anche proprietario dell'abbaino. \nIl proprietario di un locale sottotetto, secondo la giurisprudenza, pu\u00f2 aprire un abbaino al fine di dare luce ed aria al locale stesso, ai sensi dell'art. 1102 c.c., pertanto l'opera deve essere costruita a regola d'arte e non deve pregiudicare la funzione di copertura del tetto, in quanto diversamente si andrebbero a ledere i diritti degli altri cond\u00f2mini."}
{"id": "45646", "revid": "767487", "url": "https://it.wikipedia.org/wiki?curid=45646", "title": "Carl Gotthard Langhans", "text": "Biografia.\nFiglio di un preside di ginnasio, studia diritto, matematica e lingue ed opera come maestro privato presso il principe Matuschka a Bernau. Contemporaneamente si forma come architetto da autodidatta.\nSu incarico della nobile famiglia Hatzfeld (per cui aveva gi\u00e0 costruito il palazzo a Breslavia nel 1794) intraprende un viaggio di studio che lo porta nel sud della Germania, a Vienna ed in Italia. Altri viaggi lo porteranno poi in Paesi Bassi, Regno Unito ed in Francia.\nAl suo ritorno a Breslavia accetta la carica di Direttore delle costruzioni pubbliche della citt\u00e0. Da ci\u00f2 si ebbe come conseguenza che numerose chiese, castelli e palazzi in Slesia furono costruiti secondo i suoi piani.\nNel 1788 \u00e8 nominato Direttore dell'ufficio costruzioni di Berlino, carica che lo aiuta a diventare uno degli architetti pi\u00f9 famosi del suo tempo.\nPer il re Federico Guglielmo II progetta oltre allo Schlosstheater e il Belvedere a Charlottenburg anche le sale interne del Palazzo di Marmo di Potsdam, elegante capolavoro dell'arte classicistica.\nHa preparato il progetto di Chateau Pheasantry (\"Ksi\u0105\u017c\u0119ca Ba\u017cantarnia\") a Pszczyna-Por\u0119ba nella parte sud della Polonia.\nLa sua opera pi\u00f9 famosa rimane per\u00f2 la Porta di Brandeburgo, costruita tra il 1788 ed il 1791 prendendo ad esempio i Propilei dell'acropoli di Atene.\nNelle sue opere sono chiare le caratteristiche tipiche della seconda met\u00e0 del XVIII secolo: e cio\u00e8 il passaggio dal tardo-barocco al primo classicismo."}
{"id": "45650", "revid": "79968", "url": "https://it.wikipedia.org/wiki?curid=45650", "title": "Bello", "text": "Il bello \u00e8 una categoria dell'estetica, che fin dall'antichit\u00e0 ha rappresentato uno dei tre generi supremi di valori, assieme al vero e al bene, codificati da Platone e rimasti sostanzialmente validi sino al Settecento, quando si abbandonarono i canoni fino ad allora in uso, ammettendo anche il \u00abbrutto\u00bb come categoria dell'estetica di cui tener conto, da relazionare dialetticamente al \u00abbello\u00bb. \nCi\u00f2 che \u00e8 bello si caratterizza per possedere la bellezza.\nEtimologia.\nIl termine deriva da quello latino \"b\u0115llus\", avente il significato di \u00abcarino, grazioso\u00bb, a sua volta derivante da *\"due- n\u016dlus\", diminutivo di \"duenos\", forma antica di \"bonus\".\nNozioni del bello nella storia.\nPer i Greci e per i Romani questo termine aveva un'estensione pi\u00f9 ampia di quella attuale, poich\u00e9 comprendeva non solo gli oggetti sensibili ma anche il principio spirituale, invisibile, che li rendeva tali, a cui ci si poteva elevare con l'ausilio del pensiero guidato dall'impulso di \"eros\". Se gli antichi potevano fare a meno della nozione odierna di \"bello\" in senso stretto, era perch\u00e9 avevano termini specifici per il bello visibile, chiamato \"simmetria\", come per il bello udibile, chiamato \"armonia\".\nNell'antichit\u00e0 si formul\u00f2 la tesi secondo la quale il \"bello\" consiste nella proporzione e nella appropriata disposizione delle parti. Tale teoria pu\u00f2 essere fatta risalire gi\u00e0 ai Pitagorici. Successivamente ci furono integrazioni, teorie supplementari, riserve che sfociarono nel XVIII secolo in una vera e propria crisi della teoria che aveva dominato per oltre due millenni, a causa sia dell'empirismo filosofico che degli influssi dell'Illuminismo e del Romanticismo.\nL'oggetto della disputa si spost\u00f2 sulla caratteristica oggettiva del \"bello\". Ci si cominci\u00f2 a chiedere se, quando si indica come \"bello\" un corpo, gli si riconosca una propriet\u00e0 che effettivamente possiede o meno. Da una concezione fondamentalmente oggettivistica si pass\u00f2 quindi a una concezione soggettivistica che porter\u00e0 poi all'attuale abbandono della ricerca di una rigorosa definizione del termine estetico \"bello\"."}
{"id": "45654", "revid": "124716606", "url": "https://it.wikipedia.org/wiki?curid=45654", "title": "Critica del Giudizio", "text": "La Critica del Giudizio (in tedesco: \"Kritik der Urteilskraft\", talvolta abbreviata: \"KdU\") \u00e8 un'opera di Immanuel Kant pubblicata nel 1790, nella quale il filosofo conduce un'analisi \"critica\" della facolt\u00e0 di giudizio di tipo \"estetico\". L'analisi anticip\u00f2 temi e modi di sentire fatti propri, di l\u00ec a poco, non senza fraintendimenti interpretativi, dai maggiori esponenti del Romanticismo e dell'Idealismo, configurandosi quindi come ponte ideale tra le teorie estetiche del XVIII secolo (di Alexander Gottlieb Baumgarten, Edmund Burke, David Hume, Charles Batteux), citate nell'opera stessa, e quelle successive alla filosofia kantiana.\nIl problema.\nDopo aver terminato la \"Critica della ragion pura\", pubblicata in due edizioni nel 1781 e nel 1787, Kant conclude nel 1788 la \"Critica della ragion pratica\". Nel 1790 egli, come scrive nella \"Prefazione\" alla \"Critica del giudizio\", sente la necessit\u00e0 di scrivere una terza \"Critica\" per completare quello che chiama il \"sistema della critica\". Nella stessa \"Prefazione\" Kant osserva che se vi sono tre \"Critiche\", vi sono per\u00f2 solo due parti della Metafisica, rispetto alle quale le prime tre hanno funzione unicamente introduttiva. La Metafisica si occupa infatti di due oggetti soltanto: della natura e della morale. Per questo motivo Kant scrive i \"Primi principi metafisici della scienza della natura\" nel 1786 e l\"'Opus postumum\" e ad essi affianca la \"Metafisica dei costumi\" nel 1797. Non vi \u00e8 per\u00f2 nessuna parte della metafisica che corrisponda alla \"Critica del Giudizio\".\nNella \"Critica della ragion pura\" Kant aveva trattato della giustificazione dei giudizi scientifici ridando fondamento teorico al rapporto di causa-effetto in virt\u00f9 del quale la natura si presentava determinata secondo necessit\u00e0 (vigendo \u00abil dominio del concetto della natura, o il sensibile\u00bb). L'uomo quindi, quando agisce nella natura, \u00e8 sottoposto alla necessit\u00e0 delle leggi causali.\nLo stesso uomo per\u00f2 nella \"Critica della ragion pratica\" quando agisce moralmente tende ad acquisire una sempre maggior libert\u00e0 (vigendo qui \u00abil dominio del concetto della libert\u00e0, o il soprasensibile\u00bb).\nCome e dove si conciliano nell'uomo questi due aspetti contrapposti di necessit\u00e0 e libert\u00e0? Questo \u00e8 il problema da risolvere affidato alla Critica del giudizio.\nIl giudizio riflettente.\nL'accordo tra il mondo della necessit\u00e0 naturale e quello della libert\u00e0 viene dunque trovato da Kant in ci\u00f2 che egli chiama \"giudizio riflettente\".\nA differenza del giudizio \"determinante\" (o \"giudizio sintetico a priori\") che il soggetto metteva in atto per conoscere gli oggetti attraverso le dodici categorie dell'intelletto, il termine \"riflettente\" sta adesso ad indicare che il soggetto \"riflette\" come uno specchio la realt\u00e0 interiore su quella esterna.\nNei giudizi determinanti della ragione teoretica (studiati nella Critica della ragion pura), \"conoscere\" significava \"collegare\" un oggetto ad un altro (unendo linguisticamente un predicato a un soggetto), ponendo ad esempio in relazione a con b; nel giudizio riflettente, invece, conoscere significa collegare a con s, cio\u00e8 con se stessi, attribuendo ad a una finalit\u00e0 o uno scopo che portiamo dentro di noi. Ci\u00f2 significa che l'autore di quel collegamento ora \u00e8 coinvolto nel giudizio stesso che egli d\u00e0.\nIn questo caso la ragione non \u00e8 pi\u00f9 sottoposta alla necessit\u00e0 delle leggi conoscitive di causa-effetto, ma \u00e8 libera nel formulare i propri legami associativi, e vive perci\u00f2 la dimensione dell'assoluto che era preclusa invece alla pura ragione. La libert\u00e0, che nella \"ragion pratica\" era un postulato verso cui tendeva l'agire etico dell'uomo, ora non \u00e8 pi\u00f9 solo un ideale da raggiungere ma una realt\u00e0.\nIl giudizio riflettente quindi serve: \nIl giudizio estetico.\nIn tal senso il giudizio riflettente si esprime:\nIl bello.\nCome gi\u00e0 visto nella \"critica della ragion pura\", anche in quest'opera Kant compie una rivoluzione copernicana: il bello non \u00e8 una qualit\u00e0 oggettiva (propria) delle cose, non esistono oggetti belli di per s\u00e9, ma \u00e8 l'uomo ad attribuire tale caratteristica agli oggetti. Il giudizio estetico basato sul sentimento del bello \u00e8 quello con cui noi avvertiamo la bellezza e l'armonia di un'opera o di un paesaggio realizzando un accordo tra l'oggetto sensibile (ci\u00f2 che percepiamo e su cui \"riflettiamo\", \"rispecchiamo\" all'esterno il nostro sentimento del bello) e l'esigenza di libert\u00e0 (ci\u00f2 che noi \"liberamente\" sentiamo).\nLa definizione della bellezza si articola, nell'Analitica del Bello della Critica del Giudizio, secondo i seguenti quattro \"momenti\" logici:\nKant dice che si tratta in questo caso di \"\"una normalit\u00e0 senza norma\", di \"libero gioco di immaginazione ed intelletto\"\" dove l'immaginazione conferisce la \"libert\u00e0\" dell'intuizione estetica mentre l'intelletto d\u00e0 \"legalit\u00e0\" ossia regolarit\u00e0 all'immaginazione, senza la quale essa sarebbe \"fantasticheria fine a s\u00e9 stessa\" (Schw\u00e4rmerei) e insensatezza (Unsinn).\nLa stessa contemplazione degli oggetti belli \u00e8 in grado di educare il gusto estetico e di portare l'uomo al riconoscimento necessario della loro bellezza.\nPoich\u00e9 segue regole sue proprie, Kant tiene a sottolineare che il \"bello\" \u00e8 diverso:\nIl sublime.\nPi\u00f9 intenso del sentimento del bello \u00e8 quello del sublime, che va distinto dal bello. Mentre quest'ultimo \u00e8 qualcosa che ha forma, quindi proporzione e armonia, il sublime invece \u00e8 informe ed illimitato. Inoltre, mentre la bellezza pu\u00f2 essere attribuita agli oggetti naturali, il vero sublime non pu\u00f2 essere riferito a tali oggetti, ma \u00e8 un sentimento dell'animo:\nIl sublime pu\u00f2 essere: \nInoltre, la sostanziale differenza tra bello e sublime in rapporto alle facolt\u00e0 conoscitive \u00e8 che mentre quest'ultimo \u00e8 il frutto del libero gioco tra immaginazione ed intelletto, il sublime \u00e8 caratterizzato dall'incommensurabilit\u00e0 dell'immaginazione nei confronti delle idee della ragione, determinandone un rapporto di sudditanza: questa rapporto di sproporzione genera il sentimento di \"rispetto\" (Achtung).\nIl sentimento del sublime \"matematico\" \u00e8 quello per il quale tutti noi di fronte a fenomeni di smisurata grandezza (lo spazio cosmico) o di smisurata potenza naturale (sublime \"dinamico\"), proviamo, per i nostri stessi limiti, un senso d'insufficienza, di paura, timore. Ma in un secondo tempo, quando riemerge la nostra razionale volont\u00e0, questo sentimento della propria impotenza sensibile rivela per contrasto la coscienza di una potenza illimitata, di una nostra superiorit\u00e0 in quanto razionalit\u00e0 operante che trasforma in positivo il precedente sentimento negativo.\nTanto il sublime \"matematico\" quanto quello \"dinamico\" possono a loro volta essere suddivisi in:\nGiudizio teleologico.\nLa \"Critica della facolt\u00e0 teleologica di giudizio\" occupa la seconda parte della \"Critica della facolt\u00e0 di giudizio\". La sezione analizza la \"conformit\u00e0 oggettiva della natura a scopi\".\n\u00c8 con il giudizio teleologico (dal greco \"teleos\", \"fine\") che scopriamo nei fenomeni della natura una finalit\u00e0. \nPur tuttavia tale finalit\u00e0 non \u00e8 presente nella natura stessa ma ha la propria sede e giustificazione epistemologica nello stesso \"giudizio riflettente\", come condizione soggettiva. Esso consente, in accordo libero con le regole dell'intelletto, di \"presagire\", \"prefigurare\" la totalit\u00e0 dell'esperienza, totalit\u00e0 che dobbiamo premettere appunto nel caso, ad esempio, della conoscenza degli organismi. Pur tuttavia \"tale totalit\u00e0 \u00e8 soltanto \"regolativa\" e non si pu\u00f2 trasformare in una concezione costitutiva\".\nLa teleologia kantiana verr\u00e0 interpretata dalla filosofia romantica successiva come inesauribile e spontanea forza vitale dove si esprime la divinit\u00e0. Pur tuttavia Kant \u00e8 categorico nella distinzione tra teologia e teleologia:\ne aggiunge nella stessa Critica \nDalla teleologia, che il giudizio riflettente rende visibile nel mondo della natura non \u00e8 lecito desumere una teologia che dimostri l'esistenza di Dio la quale, per\u00f2, non \u00e8 esclusa, come supposizione, dalla speculazione kantiana quando sostiene nella nota a chiusura della \"Critica della ragion pura\" che \u00ab\"il fine ultimo della ragion pura \u00e8 nell'ideale del sommo bene\"\u00bb come confermano anche gli ultimi due capitoli della metodica (\"Architettonica della ragion pura, Storia della ragion pura\").\nQuell'ideale del sommo bene, inteso come coincidenza di virt\u00f9 e felicit\u00e0 apre la strada a quella che sar\u00e0 la \"Critica della ragion pratica\" dove prevaleva un formalismo morale che ora recupera la sua oggettivit\u00e0 ricomprendendo quella felicit\u00e0 separata dal bene. "}
{"id": "45662", "revid": "834", "url": "https://it.wikipedia.org/wiki?curid=45662", "title": "Ferdinand Lewis Alcindor", "text": ""}
{"id": "45663", "revid": "834", "url": "https://it.wikipedia.org/wiki?curid=45663", "title": "Lew Alcindor", "text": ""}
{"id": "45669", "revid": "1718077", "url": "https://it.wikipedia.org/wiki?curid=45669", "title": "Montezuma", "text": "Sotto il suo regno l'Impero azteco raggiunse la massima espansione.\nIl nome.\nMontezuma II \u00e8 conosciuto pi\u00f9 comunemente come Montezuma: attualmente il numero si usa per distinguerlo dal suo omonimo, anche lui imperatore, Motecuhzoma I, che i cronisti indigeni chiamavano anche \"Huehuemoctezuma\", ovvero \"Montezuma il vecchio\".\nIn lingua spagnola il nome \u00e8 \"Moctezuma\". Il nome originale in lingua nahuatl \u00e8 Mot\u0113cuhz\u014dma o Mot\u0113ucz\u014dma X\u014dcoy\u014dtzin e si pronuncia , che significa \"colui che diventa sovrano con rabbia\". Deriva da \"mo\", possessivo in terza persona, \"tecuhtli\", che significa \"signore\", e \"zoma\", cio\u00e8 \"arrabbiato\" o \"dall'espressione arcigna\".\nCome detto, l'uso del numero progressivo \u00e8 solo per distinguerlo dall\"'altro\" Montezuma, conosciuto come Montezuma I. Nella lingua nahuatl i due nomi son ben distinti: Montezuma I era Mot\u0113cuhz\u014dma Ilhuicam\u012bna e Montezuma II, Mot\u0113cuhz\u014dma X\u014dcoy\u014dtzin. Il primo dei due nomi significa \"uomo solitario che scocca una freccia verso il cielo\"; X\u014dcoy\u014dtzin significa \"giovane degno di onore\", e si pronuncia \"sciocoi\u00f2tsin\".\nBiografia.\nAntecedenti.\nMontezuma II, erede di Ahuitzotl, era il sovrano della citt\u00e0 di Tenochtitl\u00e1n e \"tlatoani\" azteco.\nLa personalit\u00e0 di Montezuma rifletteva pi\u00f9 che altro quella di uno studioso (tlatimine), e non quella di un guerriero. Era sacerdote e capo del Calmecac, la scuola delle classi azteche pi\u00f9 elevate. Secondo la leggenda lui non voleva essere imperatore, un \"tlatoani\". Dopo essere stato eletto, scomparve ed alcuni messaggeri furono mandati a cercarlo. Lo trovarono mentre faceva pulizia in un tempio.\nNel 1502, dopo avere assunto la carica, licenzi\u00f2 la maggior parte delle autorit\u00e0 e le rimpiazz\u00f2 con i suoi ex-studenti. Il disprezzo della gente in generale lo costrinse a creare un rituale elaborato, tale da permettergli di vivere separato dalla gente comune.\nDue suoi atti ufficiali fanno trapelare una personalit\u00e0 strana: cre\u00f2 un tempio speciale, dedicato agli d\u00e8i delle citt\u00e0 conquistate, all'interno del tempio di Huitzilopochtli. Costru\u00ec anche un monumento dedicato a T\u00edzoc, un \"tlatoani\" che era stato considerato debole ed incapace e che potrebbe essere stato avvelenato.\nDurante il suo regno riusc\u00ec a far crescere a dismisura il potere di Tenochtitl\u00e1n, fino a dominare le \"citt\u00e0\" sorelle, Texcoco e Tlatelolco.\nI contatti con gli spagnoli.\nSecondo la leggenda ci sono stati otto segni, durante i dieci anni che hanno preceduto l'arrivo dei conquistatori spagnoli, che avrebbero preannunciato il crollo dell'impero azteco:\nSin dal 1517-1518 suoi emissari lo informarono dell'arrivo di invasori stranieri sulle coste americane. Nella primavera del 1519, Montezuma invi\u00f2 un ambasciatore con due costumi: uno di Tlaloc e l'altro di Quetzalcoatl. Ognuna delle due divinit\u00e0 azteche aveva delle particolari caratteristiche: Tlaloc aveva una maschera che lo faceva apparire come se indossasse un paio di occhiali; Quetzalcoatl aveva una maschera con la barba. L'ambasciatore azteco, quando incontr\u00f2 lo spagnolo Hern\u00e1n Cort\u00e9s, decise che il \"conquistador\" assomigliava a Quetzalcoatl, e lo vest\u00ec come il dio, poi inform\u00f2 Montezuma. Cortez decise di marciare alla conquista di Tenochtitl\u00e0n. Montezuma cercando di impedire la sua avanzata fece l'errore di inviare un maggior numero di regali ma il fascino dell'oro risult\u00f2 invece ancor pi\u00f9 irresistibile per gli spagnoli. Montezuma invi\u00f2 anche dei maghi, dei sacerdoti e perfino un suo ambasciatore, Tzihuacpopoca, che impersonava l'imperatore stesso, senza risultati. Montezuma offr\u00ec ancora regali quando Cort\u00e9s arriv\u00f2 vicino a Tenochtitl\u00e0n. Cos\u00ec lo raccontano gli aztechi (compilato da Sahag\u00fan, dopo la conquista):\nSecondo un racconto di Hernando Tezoz\u00f3moc, Montezuma invi\u00f2 degli emissari a cercare il leggendario mago e profeta Huemac (la leggenda dice che lui predisse l'arrivo di Quetzalcoatl mille anni prima) per chiedere protezione ed essere suo servo. Tre volte invi\u00f2 gli emissari e tre volte Huemac rifiut\u00f2. Raccomand\u00f2, invece, che Montezuma abbandonasse i lussi, i fiori ed i profumi, che facesse penitenza e mangiasse lo stesso cibo dei poveri, bevesse solo acqua bollita e, questo, forse, lo avrebbe aiutato a vincere. Questa \u00e8 solo una leggenda ma riflette le paure pi\u00f9 segrete di Montezuma.\nL'8 novembre 1519, Montezuma incontr\u00f2 Hern\u00e1n Cort\u00e9s, che lui ingenuamente credeva essere il dio Quetzalcoatl. Quando Cort\u00e9s arriv\u00f2 a Tenochtitlan, Montezuma lo onor\u00f2 con fiori del suo stesso giardino: per lui, il pi\u00f9 grande onore. Cort\u00e9s ordin\u00f2 di por fine a tutti i sacrifici umani: Montezuma accett\u00f2, il sangue del tempio sarebbe stato lavato via e le immagini degli dei aztechi sarebbero state rimpiazzate da icone cristiane. Montezuma accett\u00f2 anche di essere battezzato e si dichiar\u00f2 suddito del re Carlo V di Spagna. Montezuma ricevette Cort\u00e9s nel palazzo di Axayacatl, con tutti i suoi uomini e 3.000 alleati indios.\nMolto \u00e8 stato scritto su questo argomento: scrittori come Leon Portilla e Laurette S\u00e9journ\u00e9 pensano che le classi pi\u00f9 elevate della societ\u00e0 azteca fossero consapevoli di aver tradito gli ideali della religione di Quetzalcoatl. L'alto tasso di sacrifici umani tra gli aztechi era il risultato delle riforme di Tlacaelel. Montezuma era uno studioso (tlatimine) e certamente se ne rendeva conto. Montezuma si comport\u00f2 spinto dalla paura e indecisione alla presenza di Cort\u00e9s e si sottomise docilmente a tutte le richieste degli spagnoli.\nDurante l'assenza di Cort\u00e9s, il comandante lasciato in citt\u00e0, Pedro de Alvarado detto Tonatiuh, interruppe la celebrazione azteca di Toxcatl e uccise i personaggi pi\u00f9 in vista delle classi nobili azteche, durante quello che fu chiamato \"Il Massacro del Grande Tempio\". Si \u00e8 calcolato che il numero dei morti sia stato tra i 350 e i 1.000, altre fonti parlano di 10.000. Il popolo si sollev\u00f2 in rivolta e gli spagnoli fecero prigioniero Montezuma. Il 29 giugno 1520, nel tentativo di calmare la folla inferocita, Montezuma apparve sul balcone del suo palazzo, facendo appello alla sua gente di ritirarsi. Il popolo rimase esterrefatto davanti alla complicit\u00e0 del loro imperatore con gli spagnoli e lo bersagli\u00f2 di pietre e frecce. Lui mor\u00ec poco tempo dopo l'attacco ma esistono diverse versioni su come avvenne effettivamente la sua morte. Secondo gli informatori aztechi di Padre Sahagun, Alvarado 'garrot\u00f2 tutti i nobili che aveva catturato'; Cort\u00e9s raccont\u00f2 che era stato colpito a morte da una pietra (per alcuni storici il colpevole fu Cuauht\u00e9moc ma la fonte non viene riportata). Nel Codice Ram\u00edrez, scritto da un anonimo azteco convertito al cristianesimo, si criticano i sacerdoti spagnoli, perch\u00e9 invece di amministrare gli ultimi sacramenti a Montezuma, si preoccuparono solo di cercare l'oro.\nRecentemente (2009) il British Museum ha rivisto le circostanze storiche della morte di Montezuma, sostenendo che il sovrano non mor\u00ec per mano del suo popolo ma per mano degli spagnoli, dopo essere stato ridotto in prigionia. Sembra infatti che venne ucciso mediante l'ingestione forzata di oro fuso.\nOggi l'ubicazione esatta della sepoltura di Montezuma rimane ignota, per cui si pensa che il corpo sia andato perduto.\nDopo Montezuma.\nA Montezuma successe il fratello Cuitl\u00e1huac, che mor\u00ec poco dopo di vaiolo e fu rimpiazzato dal giovane e vigoroso Cuauht\u00e9moc. In un solo anno l'impero azteco fu sottomesso dai dominatori spagnoli. Durante il periodo della conquista, la figlia di Montezuma, Techichpotzin, divent\u00f2 l'erede del patrimonio del re, prese il nome di 'Isabella' e si spos\u00f2 diverse volte.\nIl nome di Montezuma \u00e8 ancora il titolo di un casato spagnolo.\nRitratto del personaggio.\nSi racconta che prima di salire al potere, il giovane Montezuma fosse un accorto sacerdote, un buon amministratore ed un capo quieto. Dal giorno della sua incoronazione tutto cambi\u00f2. Divenne un imperatore dispotico e violento. Viene spesso da pi\u00f9 parti detto che aveva un carattere incredibilmente superstizioso, che fosse eccessivamente insicuro e altalenante, con comportamenti insoliti e vene di paranoia, specialmente dopo l'arrivo di Cort\u00e8s. Il giorno della sua incoronazione ed in molte altre cerimonie importanti, fece sgozzare anche diverse migliaia di prigionieri nell'arco di un solo giorno (il sacrificio di prigionieri in occasione di cerimonie ed incoronazioni era pratica normale nella societ\u00e0 mexica; le cifre dei sacrificati riportate dalle fonti sono sempre da prendere con beneficio di dubbio, in quanto spesso esagerate). Le poche volte che si mostrava sui meravigliosi terrazzi bianchi di Tenochtitl\u00e1n appariva splendente, sempre con abiti sfarzosi ed eleganti. Viveva in una enorme reggia, dove le sue due mogli e le numerose concubine vivevano circondate da ogni lusso immaginabile. All'interno del palazzo c'erano enormi cucine che sfornavano quotidianamente pasti per gli oltre 300 abitanti della reggia e per le diverse centinaia di guardie e servi; una zona era riservata agli animali: gabbie di legno con giaguari e ocelot, trespoli con colorati uccelli, pozze con animali acquatici.\nBen presto per\u00f2, Montezuma si alien\u00f2 le simpatie del popolo, per il quale non aveva grande stima.\nLetteratura.\nMontezuma \u00e8 menzionato da Giosu\u00e8 Carducci nell'ode \"Miramar\" ove \u00e8 presente il concetto della nemesi storica.\nLe vicende del regno dello Hu\u0113y Tlahto\u0101ni Montezuma sono trattate in forma narrativa nel romanzo storico \"L'azteco\" di Gary Jennings."}
{"id": "45676", "revid": "767487", "url": "https://it.wikipedia.org/wiki?curid=45676", "title": "Alien vs. Predator", "text": "Alien vs. Predator (\"AVP: Alien vs. Predator\") \u00e8 un film del 2004, diretto da Paul W. S. Anderson. La pellicola, rimasta in \"development hell\" per 11 anni, \u00e8 un crossover delle saghe cinematografiche prodotte dalla 20th Century Fox di \"Alien\" e \"Predator\", oltre che un prequel (non canonico) della saga di \"Alien\" e spin-off di entrambe.\nIn realt\u00e0 l'idea di un confronto tra le due razze aliene era gi\u00e0 stata sviluppata alla fine degli anni '80 nella serie a fumetti \"Aliens vs Predator\" di Randy Stradley pubblicata dalla Dark Horse Comics e nel videogioco \"Aliens versus Predator\" del 1999. Il film fa parte del media franchise \"Alien vs. Predator\", e ha avuto un seguito nel 2007 intitolato \"Aliens vs. Predator 2\".\nTrama.\nUn satellite appartenente alla compagnia Weyland in orbita sopra l'Antartide rivela un improvviso aumento di temperatura sull'isola di Bouvet\u00f8ya. Karl Weyland, il direttore della compagnia, chiama a s\u00e9 esperti di sopravvivenza, archeologi, chimici e trivellatori su una nave rompighiaccio e comunica a tutti di aver scoperto una piramide situata 600 metri sotto la superficie, che possiede elementi della civilt\u00e0 egizia, azteca e cambogiana e offre a tutti la possibilit\u00e0 di scoprire cosa c'\u00e8 dentro di essa. La guida della spedizione, Alexa Woods, vorrebbe prima far preparare la squadra per affrontare la spedizione sul ghiaccio, ma non pu\u00f2 far altro che seguire la spedizione dopo aver prima rifiutato di andare con il gruppo. Assieme a lei ci sono gli archeologi Sebastian de Rosa e Thomas Paks, il chimico Graeme Miller, gli addetti alla sicurezza Max Stafford, Adele Rosseau e Mark Verheiden e il capo della squadra di trivellazione Rustenn Quinn. Intanto un'astronave Predator in prossimit\u00e0 della terra, lancia un raggio laser sull'isola.\nArrivati a destinazione i componenti del gruppo trovano un'antica stazione di caccia abbandonata e in prossimit\u00e0 della collocazione della piramide un buco che si estende fino alla piramide causato dall'astronave dei Predator: a quel punto si decide che la squadra di trivellazione rimarr\u00e0 nella stazione di caccia mentre il resto del gruppo scender\u00e0 assieme ad Alexa fino alla piramide. Arrivati nel punto dove \u00e8 posizionata la piramide non trovano segni di altre squadre, ma entrano comunque nella piramide; uno dei componenti del gruppo tuttavia attiva involontariamente un meccanismo della piramide, risvegliando nella camera attorno a cui \u00e8 costruita la struttura una Regina Xenomorfa ibernata che, appena sveglia, comincia a deporre uova.\nIl gruppo arriva successivamente nella camera sacrificale e qui si divide nuovamente: sette membri della squadra rimangono l\u00ec, Alexa e il resto continuano a scendere. Intanto Quinn e la sua squadra vengono uccisi da tre giovani Predator atterrati dall'astronave sull'isola: il leader del gruppo Celtic, l'esperto in armi da taglio Chopper e il pi\u00f9 giovane del trio Scar. Alexa e il suo gruppo arrivano ad una camera situata sotto quella sacrificale e trovano i Plasma Caster dei cacciatori alieni. Karl Weyland ordina di prenderli, contro il volere di Sebastian.\nAppena prelevate le armi sconosciute per\u00f2 la piramide si modifica e molte delle porte vengono bloccate e altre se ne aprono: i tre Predator si precipitano dentro la piramide e il gruppo con Rousseau e Thomas viene infettato dagli Stringifaccia usciti dalle uova della regina. Il gruppo rimasto decide di uscire dalla piramide ma alcuni del gruppo vengono uccisi da Celtic e Chopper (che si muovono con agilit\u00e0 nei corridoi) e durante il nuovo cambio di configurazione della piramide altri tra cui Miller e Verheiden rimangono isolati. Essi vengono poi catturati dagli Xenomorfi e successivamente infettati.\nSopravvivono solo Alexa, Sebastian - di cui Alexa si \u00e8 innamorata -, Weyland (che da qualche tempo accusa problemi respiratori) e Max. I quattro per\u00f2 vengono attaccati da Celtic, che riesce ad uccidere Max e si prepara a fare lo stesso con Sebastian mentre quello cerca di fermarlo. Alexa tenta di colpirlo alle spalle, ma viene stordita da un calcio di Chopper: il Predator sta per ucciderla quando viene infilzato da una coda, che si rivela essere quella di uno Xenomorfo, che uccide Chopper con la lingua dentata; Celtic, vedendo lo Xenomorfo, lascia stare Sebastian e attacca il nuovo arrivato e i tre superstiti ne approfittano per fuggire. I due alieni cominciano un violento scontro, nella quale Celtic sembra prevalere riuscendo a ferire orribilmente la testa e coda del nemico, ma alla fine la sua superbia nell'avvicinarsi lentamente allo Xenomorfo mentre \u00e8 intrappolato in una rete, viene punita dall'avversario che lo uccide con la lingua dentata, per poi lanciare un grido di vittoria. Contemporaneamente i tre umani sono inseguiti dal Predator Scar; Weyland decide allora di sacrificarsi per dare il tempo a Alexa e Sebastian di scappare, ma Scar decide di risparmiarlo, dopo averne constatato lo stato di salute precario. Weyland colpisce il Predator con un lanciafiamme improvvisato e Scar, provocato da tale atto, lo uccide.\nScar non riesce a raggiungere i due umani per via della nuova riconfigurazione della piramide, ma in compenso uccide uno Stringifaccia e uno Xenomorfo. Quando Alexa e Sebastian osservano Scar marchiarsi con il sangue acido di un alieno (subito dopo Scar viene infettato da un secondo Stringifaccia), capiscono come siano andate le cose: molti millenni fa, i Predator arrivarono sulla Terra e insegnarono agli umani a costruire, venendo venerati come dei. I Predator / Yautja tornavano ogni cento anni e pretendevano dei sacrifici per far riprodurre gli Xenomorfi (loro nemesi e preda favorita), che i giovani Predator dovevano uccidere in un rito di passaggio per dimostrare di essere degni di portare il marchio. Se fossero stati sopraffatti avrebbero attivato un bracciale in grado di generare un'esplosione di potenza inaudita, assicurandosi che niente sarebbe sopravvissuto.\nI due sopravvissuti decidono di restituire il Plasma Caster allo Yautja per farselo alleato. Tuttavia essi vengono separati, poich\u00e9 Sebastian viene rapito dagli Xenomorfi guidati dal loro leader \"Grid Alien\" (lo Xenomorfo sfigurato che uccise Chopper e Celtic). Alexa rimane sola e non sa cosa fare. Scar la trova e si appresta ad ucciderla; lei lo supplica di risparmiarla e gli restituisce la sua arma. In quel momento il Predator viene attaccato da uno Xenomorfo, che per\u00f2 si accorge di Alexa e la sceglie come bersaglio. Alexa reagisce prontamente prendendo la lancia Yautja (caduta a Scar) e uccide lo Xenomorfo. I due intanto vengono attaccati da altri Xenomorfi; il Predator riesce ad ucciderne alcuni grazie alla nuova arma, ma questi si dileguano perch\u00e9 richiamati dalla regina Xenomorfa. Allora Scar si riprende la lancia e comincia ad allontanarsi. Alexa, non volendo rimanere sola, decide di seguirlo. Scar non sembra prenderla bene, ma cambia subito idea: taglia la testa e la coda allo Xenomorfo morto, facendone rispettivamente uno scudo e una lancia, e li dona ad Alexa. I due si incamminano verso l'uscita.\nArrivati alla camera sacrificale trovano Sebastian ormai infettato; Alexa \u00e8 costretta ad ucciderlo per non farlo soffrire. Intanto gli Xenomorfi liberano la Regina, ferendola abbastanza per far s\u00ec che l'acido distrugga le catene che la imprigionano, nel frattempo Scar decide di attivare il congegno di autodistruzione del bracciale, per poi staccarlo e lanciarlo in mezzo a delle uova. Dopo averlo azionato, lui e Alexa corrono verso l'uscita. Arrivati, Alexa programma il dispositivo di salita rapida e poco dopo salva Scar dall'attacco di uno Xenomorfo. I due si salvano per un soffio dalla gigantesca esplosione del bracciale, dopodich\u00e9 il Predator si leva la maschera e decide di imprimere il marchio anche ad Alexa, riconoscendola come una degna guerriera. Ma i due vengono attaccati dalla Regina, che si \u00e8 salvata ed \u00e8 furiosa per la morte della sua prole. Durante il combattimento Alexa e Scar si salvano reciprocamente la vita e riescono a far affondare la Regina nelle gelide acque antartiche; tuttavia, il Predator viene ferito a morte dalla coda di quest'ultima.\nAlexa rimane immobile sul cadavere del suo defunto alleato, ma viene raggiunta dagli altri Predator, arrivati con la loro astronave madre, che disabilitano il sistema d'occultamento. Quattro di loro trasportano Scar, ormai defunto, a bordo, mentre il leader dei cacciatori, vedendo che Alexa porta il marchio, le dona una potente lancia da combattimento a pi\u00f9 lame, premio che era destinato al novizio che fosse uscito vivo dalla piramide. Infine l'astronave decolla ritirandosi nello spazio, e Alexa si allontana. Tuttavia, nell'astronave, all'insaputa degli occupanti, dal petto di Scar fuoriesce una nuova variante di Xenomorfo: il Predalien.\nGenesi del film.\nLe origini.\nDal luglio 1988 al giugno 1990 la casa editrice statunitense Dark Horse pubblica la trilogia fumettistica di \"Aliens\", riscuotendo un grande successo, cos\u00ec come con \"Predator: the Heat\", sequel a fumetti del film omonimo di John McTiernan. La Dark Horse decide cos\u00ec di presentare al pubblico una storia a fumetti che unisse le due creature aliene della casa cinematografica Fox: \"Aliens vs Predator\", scritto da Randy Stradley e disegnato da Phill Norwood (nn. 1-3) e Chris Warner (n. 4). La serie ebbe anche un numero 0 (luglio 1990), sempre di Stradley e Norwood, in realt\u00e0 ristampa di una singola storia in bianco e nero pubblicata su \"Dark Horse Presents\" nn. 34-36 (novembre 1989-febbraio 1990) in tre puntate.\nIl successo \u00e8 immediato, tanto che quando Stephen Hopkins dirige il film \"Predator 2\", uscito nel novembre 1990, inserisce nel finale una citazione da \"Aliens\": nell'astronave del Predator, infatti, fra i trofei troneggia il teschio di uno xenomorfo.\nNel 1991 lo sceneggiatore Peter Briggs adatta per il cinema la storia di \"Aliens vs Predator\", che per\u00f2 rimane inutilizzata.\nGi\u00e0 nell'ottobre del 1992 la rivista \"Aliens\", mensile dedicato agli appassionati del genere, annuncia la nascita del progetto per trasporre in film \"Aliens vs Predator\". Si cita un regista, Roland Emmerich, e si cita un abbozzo di trama: alien e predator che si scontrano su un pianeta semi-disabitato. Del progetto, per\u00f2, non se ne sapr\u00e0 pi\u00f9 nulla.\nLa storia.\nBasandosi dichiaratamente sui libri di Erich von D\u00e4niken, fautore della teoria secondo la quale le piramidi egiziane, cambogiane ed azteche siano state costruite con l'intervento di intelligenze extraterrestri, il regista e sceneggiatore britannico Paul W. S. Anderson nel 2003 scrive la sceneggiatura per \"Alien vs Predator\" (dove \"Alien\" \u00e8 scritto al singolare, senza la \"s\", per distinguerlo dalla serie fumettistica della Dark Horse). Dopo pi\u00f9 di 40 sceneggiature rifiutate dalla Fox, quella di Anderson riesce finalmente a convincere i produttori ad iniziare le riprese. Anderson si \u00e8 inoltre ispirato al romanzo \"Alle montagne della follia\" di H.P. Lovecraft, considerato il precursore di un genere di opere con spedizioni alle regioni polari.\nMentre la saga fumettistica si slega completamente sia dalle storie dei film di \"Alien\" che da quelli di \"Predator\", la storia di Anderson si pone come antecedente della tetralogia aliena. Mentre il primo \"Alien\" di Ridley Scott si svolge nel futuro, raccontando il primo incontro fra umani ed alieni, il film di Anderson anticipa quell'incontro ambientandolo in tempi odierni.\nL'unico contatto, per\u00f2, con la saga aliena \u00e8 costituito dal personaggio di Bishop, interpretato da Lance Henriksen. Mentre in \"Aliens - Scontro finale\" ed in \"Alien\u00b3\" Bishop \u00e8 un androide, in \"Alien vs Predator\" \u00e8 una persona in carne ed ossa, fondatore della Compagnia Weyland-Yutani, presente anch'essa nelle altre storie, e modello per il futuro androide Bishop. In seguito il film ed il suo sequel persero la canonicit\u00e0 rispetto alla serie originale a causa della saga prequel.\nAccoglienza.\n\"Alien vs. Predator\" \u00e8 stato generalmente accolto da recensioni negative. Sul sito di \"Rotten Tomatoes\" ha solo il 21% di recensioni positive, con il commento: \u00abViolenza grafica senza spavento e personaggi che sono ritagli di cartone rendono questo scontro tra mostri una seduta smorta.\u00bb.\nMichael Wilmington del \"Chicago Tribune\" scrisse: \u00abIl film \u00e8 talmente pieno di clich\u00e9 da monster movie che pregherete affinch\u00e9 la maggior parte del cast venga uccisa in fretta, cos\u00ec che vengano tirati fuori dalla loro (e dalla nostra) miseria.\u00bb.\nJack Mathews del \"New York Daily News\" bocci\u00f2 il film, commentando: \u00abIl regista e sceneggiatore Paul W. S. Anderson ha creato il pi\u00f9 bieco, se non il peggiore, film di fantascienza dai tempi di \"Battaglia per la Terra\".\u00bb.\nIl film \u00e8 stato criticato negativamente anche su MYmovies.it, dove gli si contesta un \u00abinvolontario clima da B-movie\u00bb nonostante il budget consistente.\nSequel.\nIl film ha avuto un sequel intitolato \"Aliens vs. Predator 2\", uscito in Italia il 25 gennaio 2008."}
{"id": "45686", "revid": "287204", "url": "https://it.wikipedia.org/wiki?curid=45686", "title": "Tasso di maturit\u00e0", "text": "Il tasso di maturit\u00e0 \u00e8 un indicatore statistico, utilizzato nell'ambito delle statistiche sull'istruzione, che ha lo scopo primario di indicare per una determinata generazione la percentuale di persone che consegue il titolo di studio \"maturit\u00e0\" (titolo di studio che in Italia si consegue dopo 13 anni scolastici).\nUtilizzo e scopo.\nTale indicatore permette di conoscere il livello d'istruzione di una popolazione indipendentemente dalla dimensione del territorio o della numerosit\u00e0 del gruppo di persone di riferimento in generale, permettendo inoltre confronti temporali depurati dal fenomeno dell'aumento o calo delle nascite.\nViene definito come: il rapporto di persone che conseguono alla fine di un determinato anno scolastico la maturit\u00e0 e gli abitanti dell'anno di nascita tipico per tale anno scolastico.\n esami di maturit\u00e0 con esito positivo\n tasso di maturit\u00e0 = ----------------------------------------- x 100\n popolazione in et\u00e0 \"giusta\"\nIn Italia, considerata la disponibilit\u00e0 dei dati statistici, si usa solitamente la popolazione residente al 31 dicembre di inizio anno scolastico che aveva compiuto in tale data 18 anni.\nAd esempio: per l'anno scolastico 1998/1999 che corrisponde agli esami di maturit\u00e0 che si svolgono nell'estate 1999, si divide con la popolazione residente al 31 dicembre 1998 e nata nel 1980 (1998-18=1980).\nChiaramente tra coloro che conseguono la maturit\u00e0 ci saranno anche persone di et\u00e0 maggiore a quella \"convenzionale\", ma tale errore \u00e8 molto ridotto in quanto si pu\u00f2 pensare di regola che altrettanti giovani dell'anno di nascita preso in considerazione conseguir\u00e0 la maturit\u00e0 in un anno scolastico successivo.\nIl tasso di maturit\u00e0 specifico per sesso, cittadinanza, comune ecc. \u00e8 soggetto agli stessi problemi del tasso di scolarit\u00e0 per le scuole superiori. In modo particolare un tasso specifico per territorio deve tenere conto del fatto che le scuole secondarie superiori e gli indirizzi di studio non sono distribuiti omogeneamente su tutto il territorio."}
{"id": "45688", "revid": "1632387", "url": "https://it.wikipedia.org/wiki?curid=45688", "title": "Keiretsu", "text": "Un \u00e8 un raggruppamento di imprese, operante in settori diversi (industria, commercio, finanza), collegati fra loro da partecipazioni incrociate, reti relazionali e in generale vincoli non tanto giuridici quanto etici di appartenenza al gruppo.\nObiettivo.\nCome le \"zaibatsu\", i \"keiretsu\" hanno trasformato la loro organizzazione in modo da riuscire a raggiungere l\u2019obiettivo di massimizzare il profitto. \nStruttura.\nLe numerose e diverse caratteristiche dei singoli \"keiretsu\" rendono difficile riuscire a elaborare una definizione specifica: i vari gradi di integrazione nel gruppo, la scioltezza degli accordi e l\u2019interconnessione tra le societ\u00e0 rendono la categoria difficile da definire. Dal momento che i rapporti tra i membri del gruppo possono essere labili, individuare le societ\u00e0 che lo compongono e distinguerle da quelle esterne pu\u00f2 risultare complicato, senza contare che le relazioni all'interno dei \"keiretsu\" sono fluide e che una societ\u00e0 non \u00e8 costretta a essere parte di un solo gruppo. Inoltre i singoli gruppi possono anche relazionarsi con gruppi strutturati in maniera diversa, ad esempio \"keiretsu\" verticali con \"keiretsu\" orizzontali, cosa che rende ancora pi\u00f9 difficile individuare l'affiliazione delle societ\u00e0 a uno specifico gruppo."}
{"id": "45692", "revid": "1543377", "url": "https://it.wikipedia.org/wiki?curid=45692", "title": "Kanban", "text": "Kanban (\u770b\u677f), termine giapponese che letteralmente significa \"insegna\", indica un elemento del sistema Just in time di reintegrazione delle scorte a mano a mano che vengono consumate.\nIl kanban, indicante la tipologia del materiale usato per una lavorazione, \u00e8 apposto su un contenitore che una volta vuotato viene rifornito. Il flusso, in tempo reale, dell'approvvigionamento, evita gli stock di magazzino e i costi derivanti. Una variante del kanban \u00e8 rappresentata dal CONWIP.\nUna tra le aziende che maggiormente utilizzano il kanban \u00e8 la Toyota, che ne ha fatto la chiave di volta del suo sistema produttivo industriale. I cartellini kanban rappresentano il numero di contenitori di materiali che scorrono avanti e indietro tra l'area del fornitore e quella dell'utilizzatore.\nPresupposti per l'utilizzo del kanban sono produzione ripetitiva e standardizzazione dei contenitori di trasferimento dei materiali.\nUn kanban tuttavia pu\u00f2 assumere forme diverse:\nSoftware Development.\nIn ambito di sviluppo software si fa riferimento a Kanban come una metodologia di sviluppo software. Tale metodologia, ispirata ai principi dello sviluppo software agile, alla teoria dei vincoli e ai principi del Toyota Production System, \u00e8 stata inizialmente proposta da David J. Anderson nell'agosto 2007 e successivamente ufficializzata nel libro \"Kanban\" scritto dallo stesso Anderson e pubblicato nel 2010. Le cinque propriet\u00e0 Kanban di David J. Anderson:\n\"Kanban\" vs \"kanban\".\nBench\u00e9 si tratti di uno degli aspetti pi\u00f9 criticati del processo, nella comunit\u00e0 dello sviluppo software si fa riferimento a \"Kanban\" con la 'K' maiuscola come al processo di sviluppo software, mentre il termine \"kanban\" minuscolo si riferisce all'uso di cartellini come segnalatori visuali, per la realizzazione di sistemi \"pull\" cos\u00ec come descritto nel Toyota Production System."}
{"id": "45693", "revid": "287204", "url": "https://it.wikipedia.org/wiki?curid=45693", "title": "IEEE 802.3", "text": "In telecomunicazioni e informatica lo standard IEEE 802.3 identifica una serie di specifiche tecniche che a loro volta definiscono una tecnologia standard per reti locali (LAN) derivata nel 1985 dalla precedente tecnologia Ethernet. \u00c8 probabilmente il pi\u00f9 popolare di un'ampia famiglia di protocolli, IEEE 802. \u00c8 questo standard a definire le caratteristiche del protocollo CSMA/CD.\nDescrizione.\nNella pila di protocolli di rete del modello di riferimento ISO/OSI, 802.3 occupa il livello fisico e la parte inferiore del livello di collegamento dati. IEEE ha infatti ritenuto opportuno suddividere questo livello in due parti: LLC, \"Logical Link Control\" e MAC, \"Media Access Control\". Il sottolivello LLC \u00e8 comune a tutti gli standard della famiglia IEEE 802, mentre il sottolivello MAC \u00e8 pi\u00f9 strettamente legato al livello fisico, e le sue diverse implementazioni hanno il compito di offrire un'interfaccia comune al livello LLC. Fra queste implementazioni vanno ricordate in particolare 802.4, token bus e 802.5, token ring.\nTopologie di rete.\n802.3 offre grande flessibilit\u00e0 nella scelta della topologia di una LAN. Originariamente era utilizzata soltanto la topologia a bus, ereditata da Ethernet. In questa topologia, il collegamento logico e quello fisico coincidono, e tutte le stazioni condividono il mezzo trasmissivo.\nL'utilizzo di dispositivi di rete quali gli hub consente di ottenere un collegamento di topologia fisica a stella pur utilizzando una topologia logica a bus. Gli hub possono essere collegati in cascata, permettendo di realizzare una complessa rete di topologia fisica ad albero nonostante si tratti pur sempre di una topologia logica a bus.\nI pacchetti vengono comunque trasmessi su tutta la rete e questo porta principalmente a due limitazioni: non possono esserci pi\u00f9 di due hub nella stessa rete per evitare di superare le temporizzazioni previste da CSMA/CD e non \u00e8 possibile realizzare collegamenti ridondanti in quanto si formerebbe un anello in cui i pacchetti continuerebbero a venir ritrasmessi saturando la rete e rendendola inutilizzabile.\nIntroducendo ulteriori dispositivi, come bridge e switch dotati dello Spanning Tree Protocol, \u00e8 possibile realizzare topologie di rete con collegamenti ridondanti, in quanto lo Spanning Tree Protocol si occupa di mettere fuori servizio tali collegamenti e di rimetterli in servizio in caso di caduta dei collegamenti attivi, per ripristinare la connettivit\u00e0.\nLivello fisico.\nAl livello fisico del modello ISO/OSI, 802.3 prevede esclusivamente trasmissioni via cavo in banda base, a velocit\u00e0 di 10, 100 e 1000 Mbit/s, su cavi coassiali, doppini intrecciati (schermati e non) e fibre ottiche. Queste e altre caratteristiche sono riassunte negli acronimi usati per le varie implementazioni del livello fisico, tutti del tipo \"NBaseA\", essendo \"N\" la velocit\u00e0 di trasmissione, \"Base\" indica che l'implementazione opera in banda base, ed \"A\" \u00e8 una sigla legata al tipo di cavo utilizzato e ad altre caratteristiche salienti. Fra le implementazioni ormai non pi\u00f9 installate, o addirittura mai implementate, vanno ricordate 10Base5 (\"thick Ethernet\"), 10Base2 (\"thin Ethernet\"), 10Base-T, 100Base-T2 e 100Base-T4.\nAttualmente vengono installate soprattutto le varianti a 1000 Mbit/s e superiori, come 1000Base-T, al momento certamente fra le pi\u00f9 diffuse. Di seguito sono illustrate brevemente alcune di queste implementazioni.\nStruttura dei frame.\nIl cosiddetto frame Ethernet costituisce l'unit\u00e0 elementare di informazione per il sottolivello MAC di IEEE 802.3. La struttura di un frame \u00e8 riassunta nella tabella sotto, che riporta il nome di ciascun campo e la relativa lunghezza (la lunghezza minima di un frame \u00e8 di 64 byte):\nI campi hanno il seguente significato:\nLivello di collegamento dati.\nLe caratteristiche di 802.3 a livello 2 di collegamento dati (MAC) sono ben riassunte nell'acronimo CSMA/CD:"}
{"id": "45703", "revid": "2114010", "url": "https://it.wikipedia.org/wiki?curid=45703", "title": "Gli acarnesi", "text": "Gli acarnesi () \u00e8 una commedia teatrale del comico greco Aristofane. Prende il nome dagli abitanti del demo di Acarne, una suddivisione amministrativa del territorio dell'antica Atene. Messa in scena nel 425 a.C., durante la Guerra del Peloponneso, l'opera \u00e8 famosa per le sue istanze pacifiste. Venne rappresentata sotto la direzione di Callistrato (non, quindi, dello stesso Aristofane, sebbene per alcuni studiosi si tratti solo di uno pseudonimo) e vinse il primo premio alle Lenee, superando nella competizione gli autori Cratino ed Eupoli.\nTrama.\nLa commedia si apre sulla Pnice, quando Diceopoli, un contadino stanco di vedere i suoi raccolti distrutti dai soldati in guerra, interviene nella corrotta assemblea dei cittadini per proporre una tregua con Sparta. Il suo intervento per\u00f2 non sortisce alcun effetto, poich\u00e9 la citt\u00e0 \u00e8 controllata da imbroglioni e furfanti (appaiono ad esempio gli ambasciatori greci in Persia, personificazione del funzionario statale corrotto e inefficiente), mentre lui non ha alcun potere. Stufo di quella situazione, Diceopoli incarica allora Anfiteo di recarsi a Sparta per stringere con la \"polis\" un accordo privato, una tregua valida solo per lui e la sua famiglia.\nRitorna Anfiteo da Sparta, ma \u00e8 inseguito dagli abitanti di Acarne (che costituiscono il coro), i quali, infuriati per la pace privata da lui ottenuta con Sparta, hanno deciso di condannarlo a morte. Per far valere le sue ragioni e convincere gli acarnesi che la guerra non \u00e8 soluzione ai loro problemi, Diceopoli si reca allora da Euripide, per farsi prestare la sua retorica e risultare cos\u00ec convincente. Si fa consegnare gli stracci di Telefo, che Euripide aveva messo in scena qualche anno prima vestito come un pezzente, per ricevere la capacit\u00e0 retorica euripidea.\nCos\u00ec conciato, Diceopoli ritorna dal coro degli acarnesi ed espone le sue ragioni. Essi si dividono in due fazioni opposte: il semicoro favorevole alla guerra, messo in difficolt\u00e0 da Diceopoli e dal primo semicoro, chiama in proprio aiuto Lamaco, un generale dell'esercito. Lamaco e Diceopoli battibeccano e si insultano, ma Diceopoli ha la meglio e decide di istituire un mercato, un luogo libero in cui tutti possono entrare, ricevendo la visita di alcuni strani personaggi. In seguito, Diceopoli viene invitato alla festa dei Boccali, mentre Lamaco \u00e8 chiamato in guerra. Alla fine, i due rientrano in scena in condizioni ben diverse: Lamaco, ferito, si lamenta in stile tragico, mentre Diceopoli \u00e8 felice e decisamente brillo, accompagnato da due ragazze.\nCommento.\nIl pacifismo e la corruzione dei costumi.\nCon l'originale trovata di un personaggio che cerca di stipulare una pace tra se stesso e una citt\u00e0 nemica, un Aristofane ancora giovane introduce due dei temi che saranno poi centrali nella sua produzione successiva: il pacifismo e la denuncia della corruzione dei costumi (secondo Aristofane facilitata anche da esponenti della nuova cultura, quali Euripide). La guerra del Peloponneso fa in effetti da sfondo a quest'opera, ed \u00e8 evidente come, alla fine della commedia, la pace venga descritta come portatrice di felicit\u00e0 (il contadino Diceopoli allegro e brillo), mentre la guerra sia rappresentata da Lamaco, che torna dalla battaglia ferito e lamentoso.\nUn rito di rigenerazione.\nLa trama presenta una sorta di rito di rigenerazione, in cui da una situazione di corruzione dei costumi, attraverso l'espulsione della causa dei mali (rappresentata dal guerrafondaio Lamaco), si pu\u00f2 tornare a un primitivo stato di benessere e di felicit\u00e0. L'opera, pur sotto certi aspetti ancora acerba, possiede una scoppiettante successione di trovate e un ritmo brillante come forse nessuna altra opera di Aristofane."}
{"id": "45707", "revid": "79227", "url": "https://it.wikipedia.org/wiki?curid=45707", "title": "La pace", "text": "La pace () \u00e8 una commedia di Aristofane messa in scena nel 421 a.C., in un clima di speranza per il futuro dovuto alla recente firma della cosiddetta pace di Nicia. Il titolo trae il nome da Eirene, dea della pace.\nTrama.\nAd Atene la guerra del Peloponneso imperversa e la Grecia \u00e8 provata dal protrarsi di questa guerra infinita. Trigeo, vignaiolo dell'Attica, esausto per le tribolazioni patite, si risolve a tentare di incontrare le divinit\u00e0 olimpiche per chiedere loro la liberazione della Pace, ossia la dea Eirene, che permetta la cessazione delle ostilit\u00e0 tra Atene e Sparta. Vola cos\u00ec verso il cielo a cavallo di uno scarabeo stercorario (una parodia di alcuni temi trattati nelle tragedie).\nTuttavia il viaggio riserva una triste sorpresa: gli dei hanno abbandonato i cieli di Grecia, disgustati dalla cattiveria umana. Ad annunciarglielo \u00e8 Ermes, l'unico ancora rimasto perch\u00e9 custode delle masserizie. Trigeo assiste alle azioni del gigante Polemos e del servo Tumulto, due tipacci che hanno sequestrato la Pace in un antro custodito da enormi macigni e si accingono a maciullare le poleis greche in un mortaio.\nTale mortaio non pu\u00f2 peraltro essere utilizzato a causa della mancanza di un pestello, ovvero un uomo capace, un bel mestatore, in grado di trascinare le poleis in una lotta fratricida. Uomini del genere un tempo abbondavano in terra di Grecia: Cleone l'ateniese, per esempio, oppure Brasida, il \"pestello spartano\". Ma entrambi sono ormai morti.\nTrigeo, appresa la notizia, capisce che \u00e8 il momento favorevole per agire, ossia chiamare a raccolta tutti i greci e, insieme, liberare Eirene dalla sua prigione. Ne nasce una sequenza di equivoci alla fine dei quali, tra i popoli dell'Ellade, solo i contadini danno prova di possedere le doti di concordia necessarie a reggere l'impresa. Ma alla fine i macigni sono rimossi e la Pace pu\u00f2 riemergere dalle viscere della terra, con gran dispiacere di mestatori mercanti di armi. Regge in braccio il piccolo Pluto, simbolo dei beni che si possono trarre dalla natura e si accompagna ad Opora, la stagione del raccolto, e a Teoria, la Festa.\nTrigeo e Opora scatenano la gioia di tutti, manifestando, a sorpresa, l'intenzione di sposarsi. La scena si chiude allora con un komos nuziale condito da lazzi salaci, oscenit\u00e0 e piccanti allusioni. Non si venderanno pi\u00f9 armi, non si vestiranno pi\u00f9 elmi, n\u00e9 si manger\u00e0 pi\u00f9 cacio e cipolle, e la vita non si consumer\u00e0 pi\u00f9 in terribili guerre.\nCommento.\nSperanza e fantasia.\nL'opera venne messa in scena in un clima di speranza e di ottimismo per il futuro, poich\u00e9 quello stesso anno era stata firmata la pace di Nicia, una tregua cinquantennale che avrebbe dovuto imprimere una svolta pacifica alla Guerra del Peloponneso, ma che nel giro di pochi anni si sarebbe rivelata illusoria. In questo clima di speranza, Aristofane scrive un'opera che segna una svolta nella sua produzione, poich\u00e9 libera la fantasia: il protagonista non \u00e8 vincolato dai limiti di spazio e tempo, lo vediamo infatti salire verso il cielo per incontrare gli dei. Negli anni seguenti, anche altri protagonisti di commedie di Aristofane faranno lo stesso percorso (\"Gli uccelli\") o scenderanno agli inferi (\"Le rane\").\n\"La pace\" \u00e8 un'opera ricca di trovate divertenti nella prima parte, tuttavia, una volta che la Pace \u00e8 stata liberata, l'azione si frammenta in una serie di episodi che avevano probabilmente il compito di scatenare la risata nel pubblico, ma che in generale appaiono meno riusciti.\nIn polemica con gli autori che si conquistavano il favore del pubblico regalando leccornie prima delle rappresentazioni, Aristofane arriv\u00f2 a distribuire agli spettatori presenti alla prima della commedia un chicco di grano."}
{"id": "45708", "revid": "24823", "url": "https://it.wikipedia.org/wiki?curid=45708", "title": "Disuguaglianza di Cebicev", "text": ""}
{"id": "45710", "revid": "260515", "url": "https://it.wikipedia.org/wiki?curid=45710", "title": "Gli uccelli (Aristofane)", "text": "Gli uccelli () \u00e8 il titolo di una commedia dell'autore greco Aristofane, messa in scena per la prima volta alle Grandi Dionisie del 414 a.C., dove ottenne il secondo posto.\nVincitrice fu \"I gozzovigliatori\" di Amipsia, mentre \"Il solitario\" di Frinico si piazz\u00f2 terza. Entrambe queste commedie sono oggi perdute.\nTrama.\nDue ateniesi, Pis\u00e8tero ed Ev\u00e8lpide, disgustati dal comportamento dei loro concittadini, decidono di lasciare la citt\u00e0 per cercarne un'altra dove poter vivere in pace. Si recano dunque da \u00dapupa, che \u00e8 in realt\u00e0 Tereo (in passato re di Tracia, poi trasformato in uccello dagli dei), e gli propongono di fondare insieme agli uccelli una citt\u00e0 nel cielo chiamata Nubicucul\u00eca (in greco , \"Nephelokokkyg\u00eda\"). Gli uccelli sono inizialmente ostili all'idea, poich\u00e9 non si fidano di nessun uomo, ma le loro diffidenze vengono superate e cominciano i lavori.\nI due uomini e gli uccelli si rendono ben presto conto che Nubicuculia \u00e8 in una posizione molto favorevole, poich\u00e9 \u00e8 nel cielo, a met\u00e0 strada tra gli dei e gli uomini. Gli uccelli dichiarano allora guerra agli dei, ed intercettando i fumi dei sacrifici offerti dagli uomini, riducono gli dei stessi alla fame. Al contempo, gli uomini accettano di venerare gli uccelli come le loro nuove divinit\u00e0. Pisetero scaccia dalla citt\u00e0, insieme ad alcuni intrusi (un ispettore, un venditore di decreti, un sedicente poeta, un indovino), una prima messaggera degli dei, Iride; arriva cos\u00ec una seconda ambasciata formata da Poseidone, Eracle e Triballo, dio barbaro. Essi per\u00f2 non possono che accettare le condizioni dettate da Pisetero: gli uccelli diverranno gli esecutori del potere divino tra gli uomini, mentre Pisetero sar\u00e0 nominato successore di Zeus e diventer\u00e0 sposo di Regina, la donna depositaria dei fulmini del padre degli dei. Pisetero e gli uccelli ottengono cos\u00ec il potere, e la commedia si conclude con la celebrazione delle nozze tra Pisetero e Regina.\nCommento.\nL'interpretazione simbolica.\nL'opera venne messa in scena nel 414 a.C., quando era da poco cominciata la spedizione ateniese in Sicilia, un'impresa che si sarebbe risolta in una disfatta totale per Atene, imprimendo cos\u00ec una svolta negativa alla guerra del Peloponneso. A partire da questo dato storico, gli studiosi in passato hanno ipotizzato (in maniera probabilmente eccessiva) tutta una serie di simboli nella trama dell'opera. Nubicuculia \u00e8 stata interpretata come la spedizione in Sicilia (vista come un'impresa troppo ambiziosa), gli uccelli come gli Ateniesi e gli dei come i nemici di Atene, ossia Siracusa e Selinunte (nonch\u00e9 la stessa Sparta). Anche in Pisetero alcuni studiosi hanno visto una allegoria di Alcibiade.\nUn'opera di evasione.\nLa critica pi\u00f9 recente per\u00f2 rigetta le precedenti tesi come un eccesso interpretativo. \"Gli uccelli\" viene oggi considerata un'opera di evasione, che sbriglia liberamente la fantasia, anche grazie alla presenza di uccelli parlanti che accentuano il tono favolistico della storia. L'opera non prende di mira alcun personaggio della Atene di quei tempi, n\u00e9 alcun problema sociale (bench\u00e9 anche qui non manchino riferimenti a persone e fatti contemporanei), presenta per\u00f2 una delle trame pi\u00f9 immaginifiche e sapientemente strutturate di tutto il teatro di Aristofane, raccontata con uno stile elegante e con canti corali di grande afflato lirico.\nIl coro degli uccelli.\nI cori delle commedie di Aristofane sono in genere formati da 24 coreuti tutti mascherati e truccati allo stesso modo. Il coro degli \"Uccelli\" \u00e8 invece assai variopinto, poich\u00e9 ogni coreuta rappresenta un uccello diverso. Nell'opera viene fornito l'elenco dei 24 uccelli rappresentati dal coro: la pernice, il francolino, il fischione, il martin pescatore, il passero, la civetta, la ghiandaia, la tortora, l'allodola, la cannaiola, la monachella, il colombo, il grifone, lo sparviere, il colombaccio, il cuculo, la pettegola, il fiorrancino, il pollo sultano, il gheppio, il tuffetto, lo zigolo, il gipeto e il picchio. Un venticinquesimo uccello appare invece tra i personaggi: l'upupa."}
{"id": "45711", "revid": "2030349", "url": "https://it.wikipedia.org/wiki?curid=45711", "title": "Le donne alle Tesmoforie", "text": "Le donne alle Tesmoforie (in originale , \"Thesmophori\u00e1z\u016bsai\") \u00e8 una commedia di Aristofane, andata in scena per la prima volta ad Atene alle Grandi Dionisie del 411 a.C. Il titolo dell'opera \u00e8 stato tradotto in vari modi nelle edizioni italiane; altri titoli utilizzati sono: La festa delle donne, Le donne alla festa di Demetra, Tesmoforiazuse, Tesmoforianti. La prima edizione in lingua italiana dell'opera (Venezia, 1545) recava il titolo \"Le cereali\".\nLa scena \u00e8 ambientata ad Atene, durante il secondo giorno delle Tesmoforie, una festa riservata alle donne e dedicata alle dee Demetra e Persefone. Accanto a personaggi di fantasia, nell'opera appaiono anche due figure molto conosciute nella Atene di quei tempi: i tragediografi Euripide ed Agatone.\nTrama.\nEuripide, temendo che le donne, riunite in occasione della festa, stiano tramando una vendetta contro di lui, colpevole di averle messe in cattiva luce nelle sue tragedie, pensa di correre ai ripari. Chieder\u00e0 al poeta Agatone di prendere le sue difese presenziando, travestito da donna, all'assemblea delle Tesmoforie. Insieme a un parente, Mnesiloco, si reca allora presso l'abitazione di Agatone, che li accoglie in vesti femminili declamando propri versi e causando l'ironia salace del parente. I due tentano di convincere l'effeminato poeta ma Agatone, temendo di essere smascherato e condannato, rifiuta l'incarico.\nGiunge in soccorso la disponibilit\u00e0 di Mnesiloco che, convinto a prestarsi alla finzione, viene per questo motivo maldestramente depilato da Euripide. Lisciato come una donna (Euripide non tralascia nemmeno di bruciargli i peli dalle natiche), vestito con abiti femminili prestati da Agatone, prender\u00e0 parte alla vivace assemblea delle donne.\nDi fronte alle accuse del consesso muliebre e all'ipotesi, ventilata, di un'eliminazione fisica di Euripide, Mnesiloco si lancia nella difesa del poeta, sostenendo che i suoi strali erano intesi a colpire le sole eroine del mito senza voler affatto stigmatizzare il comportamento delle loro omologhe moderne, che peraltro, si lascia sfuggire l'incauto e improvvisato difensore, non \u00e8 certo da considerarsi impeccabile. Quest'ultima argomentazione, esemplificata con racconti di infedelt\u00e0 e scaltrezza femminile, si rivela per\u00f2 dirompente e fa degenerare l'assemblea in una rissa. Sar\u00e0 poi l'intervento delatorio dell'effeminato Clistene a portare allo smascheramento del maldestro difensore.\nA questo punto Mnesiloco, messo alle strette, sottrae una bambina alle mani di una donna pensando di farne ostaggio per sfuggire alla cattura, ma quella che sembrava una bimba si rivela essere una brocca di vino, avvolta in fasce puerili allo scopo essere occultamente introdotta nell'assemblea. Per salvarsi dalla folla inferocita, Mnesiloco decide di berne il contenuto, fingendo di aver voluto solo inscenare un sacrificio rituale, un espediente che genera ulteriore disgusto e che non vale a salvare l'impostore dalla cattura.\nArriva allora Euripide che, impegnatosi ad intervenire alla bisogna, tenta di salvare il parente. Travestito da Menelao (ennesimo colpo di scena), sostiene che Mnesiloco sarebbe nientemeno che la bella Elena, da lui rintracciata in Egitto, vittima incolpevole di Teoclimeno.\nFallito il primo tentativo, Euripide ci riprova nei panni di Perseo, con Mnesiloco che tiene botta calandosi prontamente nel ruolo di Andromeda. Tuttavia l'arrivo di un pritano, precedentemente sollecitato da Clistene, mette fine alle improvvisazioni della strana coppia. Mnesiloco finisce incatenato, proprio come l'eroina da lui interpretata; Euripide per\u00f2 riesce, come un novello Perseo, nell'intento di liberare Mnesiloco/Andromeda. Sar\u00e0 per\u00f2 costretto, suo malgrado, a promettere alle donne di mettere da parte la propria misoginia, risparmiando loro ogni futuro strale e al contempo tacendo ai mariti, di ritorno dalla guerra, sui fatti di sua conoscenza che le riguardano.\nVi \u00e8 ora un ultimo ostacolo: eludere il barbaro arciere trace a cui il pritano aveva affidato la custodia dell'impostore incatenato. Euripide, nelle vesti di una vecchia mezzana, conduce con s\u00e9 una prostituta che, distraendo il guardiano dalla sorveglianza, copre la fuga dei due maldestri complici. In scena rimane soltanto l'arciere trace, sconsolata vittima dell'inganno.\nCommento.\nUna trama parodistica.\nL'opera, come anche la \"Lisistrata\" e \"Le donne al parlamento\", si inserisce nel solco delle commedie di Aristofane che hanno per protagoniste le donne. A differenza delle altre due opere, per\u00f2, \"Le donne alle Tesmoforie\" sviluppa una trama basata sulla parodia letteraria, in cui una serie di scene parodiano (o semplicemente citano) numerose tragedie di Euripide, in particolare l\"'Elena\" e le perdute \"Andromeda\" e \"Telefo\". Tali parodie, messe in fila, danno vita ad un esempio di commedia degli equivoci.\nEuripide ed Agatone, col loro intellettualismo, sono qui i bersagli principali degli strali del commediografo, che non sopportava la loro pretesa di innovare la tragedia classica. Euripide \u00e8 peraltro un bersaglio consueto per Aristofane, che lo prende di mira anche negli \"Acarnesi\" e nelle \"Rane\". Si tratta per\u00f2 di un atteggiamento ambiguo, in quanto Aristofane certamente critica il grande poeta, ma al tempo stesso non pu\u00f2 non riconoscerne la grandezza, rivelando cos\u00ec un rapporto di amore-odio."}
{"id": "45712", "revid": "88740", "url": "https://it.wikipedia.org/wiki?curid=45712", "title": "Lisistrata", "text": "Lisistrata (in greco antico , Lysistr\u00e0t\u0113) \u00e8 una commedia di Aristofane, rappresentata per la prima volta ad Atene, alle Lenee del 411 a.C. L'opera non fu messa in scena dall'autore, ma da un certo Callistrato (che alcuni studiosi ritengono per\u00f2 un semplice pseudonimo di Aristofane).\nTrama.\nLisistrata, donna ateniese, convoca numerose donne di Atene e altre citt\u00e0, tra cui la spartana Lampit\u00f2, per discutere un importante problema. A causa della guerra del Peloponneso, infatti, gli uomini delle \"poleis\" greche sono perennemente impegnati nell'esercito e non hanno pi\u00f9 il tempo di stare con le loro famiglie. Lisistrata propone allora alle altre donne di fare uno sciopero del sesso: finch\u00e9 gli uomini non firmeranno la pace, esse si rifiuteranno di avere rapporti sessuali con loro. Dopo un momento di sbigottimento e di rifiuto, le donne si dicono favorevoli al piano e fanno un giuramento.\nA quel punto, le donne occupano l'acropoli ateniese, allo scopo di privare gli uomini dei mezzi finanziari per proseguire la guerra. Arriva il coro di vecchi ateniesi (uno dei due semicori della commedia) che vorrebbe, per vendetta, incendiare l'acropoli stessa, ma viene fermato dal coro delle vecchie (l'altro semicoro). Gli uomini mandano allora un commissario per trattare con le donne, ma Lisistrata ne smaschera l'ignoranza e la poca comprensione delle vicende che stanno accadendo. Peraltro, le donne hanno molta difficolt\u00e0 a mantenere il patto e inventano varie scuse per tornare a casa dai mariti; Lisistrata deve penare non poco per impedir loro di lasciare l'acropoli. Concede solo a Mirrina la possibilit\u00e0 di incontrare il marito Cinesia, ma lo scopo \u00e8 solo quello di stimolare le voglie dell'uomo, per poi lasciarlo con un palmo di naso. Mirrina svolge alla perfezione il suo compito: fa credere al marito di essere pronta all'atto sessuale, ma poi, dopo varie dilazioni, scappa lasciandolo insoddisfatto.\nNel frattempo, l'astinenza si fa sentire anche nelle altre citt\u00e0 greche: arriva un araldo da Sparta per trattare la pace, col fallo palesemente eretto, e incontra Cinesia, le cui voglie sono altrettanto evidenti. I due si mettono d'accordo: Sparta mander\u00e0 ambasciatori pronti a firmare la pace, mentre Cinesia informer\u00e0 le istituzioni ateniesi. Questo smorza decisamente le tensioni: i vecchi e le vecchie del coro, dopo qualche resistenza, riescono a riconciliarsi, e lo stesso fanno gli ambasciatori spartani e ateniesi davanti a Lisistrata. Quest'ultima si lancia allora in un discorso pacifista che ricorda le radici comuni di tutti i popoli greci, ma tale discorso degenera presto in un profluvio di allusioni e doppi sensi sessuali da parte degli uomini, felici per la raggiunta riconciliazione. In un tripudio di danze e banchetti si celebra il ritorno delle donne dai loro mariti.\nCommento.\nL'emancipazione femminile.\nQuesta commedia \u00e8 il primo testo oggi noto che tratti il tema dell'emancipazione femminile, non solo tramite il lamento patetico (a questo avevano gi\u00e0 pensato le tragedie, una per tutte la \"Medea\" di Euripide), ma attraverso una fattiva collaborazione tra donne, anche di diverse citt\u00e0, che appaiono qui pi\u00f9 che mai consce delle loro possibilit\u00e0 nell'imporre la propria volont\u00e0 agli uomini. L'intento dell'autore tuttavia non era quello di spezzare una lancia a favore di questo argomento, ma quello di rappresentare un \"mondo alla rovescia\", dove il comando viene preso da chi di solito \u00e8 sottomesso, con lo scopo di ottenere non la parit\u00e0 dei sessi (argomento ancora impensabile a quei tempi e in effetti non trattato nell'opera), ma la pace. E il coro dei vecchi se ne accorge subito, lanciandosi in un canto assai allarmato:\nLe donne non provano sensi di inferiorit\u00e0 n\u00e9 di debolezza, al punto di pensare che se anche gli uomini riuscissero a strappar loro un atto sessuale con la forza, esse otterrebbero comunque il loro obiettivo compiendo l'atto senza partecipazione. L'astinenza si rivela dura per gli uomini, ma altrettanto per le donne, tanto che Lisistrata deve profondere tutto il suo impegno per tenere unite le sue compagne. Tuttavia, nonostante le difficolt\u00e0, le donne resistono e la firma della pace arriva come una liberazione per entrambi i sessi.\nIl pacifismo.\nLa \"Lisistrata\" venne rappresentata nel 411 a.C., durante la guerra del Peloponneso, in un clima di pessimismo causato dal fallimento della spedizione ateniese in Sicilia. Il pacifismo dell'opera \u00e8 assai evidente, tuttavia c'\u00e8 un aspetto che merita di essere approfondito. Ad Atene nel 411 a.C. la sacerdotessa del tempio di Atena Poliade si chiamava Lisimaca (ovvero \u201cColei che scioglie le guerre\u201d, pressoch\u00e9 identico, nel suo significato, a Lisistrata), mentre quella del tempio di Atena Nike si chiamava Mirrina. Tali nomi sono simili o uguali a quelli di due personaggi della commedia. Secondo alcuni studiosi, ci\u00f2 non \u00e8 casuale; le due sacerdotesse, infatti, dovevano senz'altro appartenere a famiglie nobili, e quindi conservatrici. Ebbene, si ritiene che Aristofane, facendo smascherare proprio a Lisistrata e a Mirrina l'ignoranza e inettitudine del rappresentante della magistratura oligarchica e antidemocratica (il commissario), volesse lanciare un messaggio a tutta la cittadinanza, quello di non dividersi in caste e classi sociali dagli interessi contrapposti, ma pensare esclusivamente al bene della citt\u00e0.\nLa condizione della donna.\nNella Atene del V secolo a.C. la vita sociale delle donne libere era fortemente limitata: esse non avevano accesso alle cariche pubbliche, n\u00e9 a un'istruzione adeguata. I loro compiti principali erano in effetti quello di procreare (funzione assai importante in un tempo in cui le guerre erano frequenti e la potenza di una citt\u00e0 dipendeva quindi molto dalla sua demografia) e badare alle questioni domestiche, con o senza l'ausilio di schiavi. Passavano quindi la quasi totalit\u00e0 del loro tempo in casa e non erano mai presenti nei luoghi pubblici ateniesi, come l'agor\u00e0 e il ginnasio. Non \u00e8 chiaro, invece, se potessero assistere alle rappresentazioni teatrali. Le donne delle famiglie meno abbienti avevano spesso la necessit\u00e0 di trovarsi un lavoro esterno (ad esempio lavandaia, tessitrice, nutrice); questo, se costituiva senz'altro un aggravio di fatica per la donna, poteva per\u00f2 essere un'occasione di maggiori relazioni sociali.\nIl compito di scegliere il marito spettava di solito alla famiglia. Una ragazza era considerata in et\u00e0 da marito dai 14 anni circa, e veniva data in sposa, in genere, a uomini sulla trentina, insieme a una dote per il suo mantenimento. La moglie non poteva amministrare la propria dote (tale compito spettava al marito), ma se essa era abbastanza consistente, poteva permettere alla donna di non avere problemi economici per tutta la propria vita.\nAtene, che pure fu all'avanguardia tra le poleis greche sotto molti aspetti, non era probabilmente tra le citt\u00e0 che garantivano maggiore libert\u00e0 alle donne: a Sparta esse potevano disporre liberamente dei propri averi; inoltre, proprio come gli uomini, si allenavano facendo ginnastica. Questo fa supporre che avessero anche una maggiore vita sociale.\nGalleria d'immagini.\nDisegni dell'illustratore Aubrey Beardsley ispirati alla \"Lisistrata\" (1896):"}
{"id": "45713", "revid": "1632387", "url": "https://it.wikipedia.org/wiki?curid=45713", "title": "Le rane", "text": "Le rane () \u00e8 una commedia teatrale di Aristofane, messa in scena per la prima volta ad Atene, alle Lenee del 405 a.C., dove risult\u00f2 vincitrice. Fu in seguito replicata, forse l'anno successivo (fatto alquanto atipico per quei tempi), per il suo valore artistico e sociale.\nTrama.\nDioniso, dio del teatro, decide di raggiungere l'Ade per riportare in vita Euripide. Tanto Sofocle quanto Euripide, infatti, sono ormai morti (entrambi erano deceduti nel 406 a.C., pochi mesi prima che la commedia di Aristofane fosse rappresentata), e i tragediografi pi\u00f9 giovani non hanno la stessa creativit\u00e0 e lo stesso genio. Di conseguenza, riportare Euripide in vita \u00e8 l'unico modo per salvare la tragedia dal declino.\nAll'inizio della commedia, Dioniso e il suo servo Xantia chiedono ad Eracle quale sia la strada pi\u00f9 rapida per giungere all'Ade; quest'ultimo, dopo qualche presa in giro, risponde che \u00e8 necessario attraversare una palude, l'Acheronte. Quando i due giungono laggi\u00f9, il traghettatore Caronte fa salire Dioniso sulla sua barca per portarlo sull'altra riva, mentre Xantia \u00e8 costretto a girare intorno alla palude a piedi. Durante la traversata, Dioniso e Caronte incontrano le rane (Caronte le chiama \"rane-cigni\"), col loro gracidare: \"brekekekex koax koax\". Esse intonano un canto in onore di Dioniso, ma senza accorgersi che il dio \u00e8 proprio l\u00ec con loro. Dioniso \u00e8 presto infastidito dal loro canto e protesta, ma le rane continuano, non riconoscendolo nemmeno. Tuttavia, quando il dio imita il loro verso, esse si zittiscono.\nAlla fine Dioniso e Xantia si rivedono alle soglie dell'Ade, dove incontrano un gruppo di anime, gli iniziati ai culti misterici, che cantano in onore di Iacco. Poco dopo i due incontrano Eaco, che scambia Dioniso per Eracle (il primo infatti si era vestito a imitazione del secondo) e comincia a insultarlo e minacciarlo. Eaco era infatti furioso nei confronti di Eracle, che aveva rubato il suo cane Cerbero. Spaventato, il dio scambia i suoi abiti con Xantia, che \u00e8 meno impaurito del suo padrone. I due vengono entrambi frustati, ma alla fine l'equivoco \u00e8 chiarito.\nEuripide viene finalmente trovato, mentre \u00e8 nel mezzo di un litigio con Eschilo a proposito di chi meriti di sedere sul trono di miglior tragediografo di tutti i tempi: ognuno dei due si ritiene il migliore. Comincia allora una gara, con Dioniso come giudice: i due autori citano a turno versi delle loro tragedie, e tentano di sminuire quelli del contendente. Alla fine viene portata in scena una bilancia e ognuno dei due autori viene invitato a recitare alcuni suoi versi; la citazione che \"pesa\" di pi\u00f9 (ed \u00e8 dunque migliore) far\u00e0 pendere la bilancia in favore del proprio autore. Eschilo esce vincitore da questa gara, ma a quel punto Dioniso, che inizialmente intendeva riportare in vita Euripide, non sa pi\u00f9 a chi sia meglio concedere questo onore. Decide che sceglier\u00e0 l'autore che dar\u00e0 il miglior consiglio su come salvare Atene dal declino. Euripide d\u00e0 una risposta generica e poco comprensibile (\"Se adesso va tutto male, forse facendo tutto il contrario ce la caveremo\"), mentre Eschilo d\u00e0 un consiglio pi\u00f9 pratico (\"Le navi sono le vere risorse\"). Infine Dioniso decide di riportare in vita Eschilo, che, prima di andare, affida al dio Plutone il compito di riservare il trono di miglior tragediografo a Sofocle, raccomandandogli di non lasciarlo mai ad Euripide.\nCommento.\nAtene in quegli anni.\nNel 405 a.C. Atene stava attraversando uno dei periodi pi\u00f9 difficili della sua storia: la guerra del Peloponneso stava per finire, e la polis era sul punto di perdere la sua supremazia sul mondo greco (soltanto un anno dopo, infatti, Atene si sarebbe arresa a Sparta). Per questo motivo, la citt\u00e0 viveva una situazione di forti tensioni interne, poich\u00e9 varie fazioni si combattevano per ottenere il potere: nel 411 a.C. la forma di governo democratica venne abbandonata e sostituita da un'oligarchia, ma appena un paio d'anni dopo gli oligarchi avevano perso la fiducia della cittadinanza, e venne restaurata la democrazia.\nEra un periodo molto incerto e difficile, anche perch\u00e9 nessuno poteva prevedere quale sarebbe stato il destino di Atene se la citt\u00e0 fosse uscita sconfitta dalla guerra. Inoltre, i due pi\u00f9 grandi tragediografi ancora in vita, Sofocle ed Euripide, erano entrambi morti nel 406 a.C., sicch\u00e9 sembrava che per Atene il futuro non sarebbe pi\u00f9 stato luminoso come il passato, in campo sia militare sia teatrale. In quest'atmosfera Aristofane scrive una commedia profondamente nostalgica, in cui riportare in vita i morti \u00e8 l'unico modo per ridare ad Atene gli splendori del passato.\nLa salvezza di Atene.\n\"Le rane\" \u00e8 piena di riferimenti a questa difficile situazione, tanto che il viaggio di Dioniso, che inizialmente \u00e8 descritto come un tentativo di salvare la tragedia, con il progredire della vicenda diventa anche un tentativo di salvare Atene. Al suo apparire, il coro degli iniziati ai culti misterici canta:\nLa decadenza di Atene \u00e8 cos\u00ec evidente che gli iniziati chiamano gli ateniesi \"i morti di lass\u00f9\", sperano che nessuno sar\u00e0 privato dei diritti civili e affermano che la citt\u00e0 \u00e8 caduta nelle mani di persone malvagie e poco affidabili:\nIl viaggio di Dioniso assume dunque questa doppia valenza di possibilit\u00e0 di salvezza per il teatro e per Atene, ed \u00e8 lo stesso Dioniso a dirlo:\nMa perch\u00e9 un poeta dovrebbe essere preferito ad altre persone, nell'ottica della salvezza della citt\u00e0? Risponde Euripide:\nIn altre parole, Aristofane vuole affermare che la citt\u00e0 per salvarsi deve essere gestita da persone oneste e corrette, e la tragedia concorre proprio a creare questo tipo di persone.\nLa sfida tra Eschilo ed Euripide.\nUna volta che Euripide \u00e8 stato rintracciato, la parte restante della commedia \u00e8 una sfida tra questi ed Eschilo per decidere chi sia il miglior tragediografo di tutti i tempi, con Dioniso nei panni di giudice. I due autori cominciano allora a canzonarsi l'un l'altro, mettendo in luce i propri meriti e i difetti dell'avversario. Il risultato \u00e8 una sorta di critica letteraria in chiave comica, dove molte delle caratteristiche principali dei due autori sono analizzate con attenzione. \u00c8 tuttavia evidente la preferenza di Aristofane per Eschilo: l'innovatore Euripide \u00e8 senz'altro pi\u00f9 bersagliato.\nLa prima parte della sfida ha ancora una volta come oggetto la pericolosa situazione di Atene. Quando Euripide critica lo stile complesso e talvolta oscuro di Eschilo, quest'ultimo risponde che attraverso le sue tragedie, per esempio \"I sette contro Tebe\" o \"I Persiani\", ha dato il suo contributo a formare dei buoni cittadini, mentre Euripide, mettendo in scena personaggi che erano non modelli di virt\u00f9, ma figure dotate s\u00ec di pregi, ma anche di grandi difetti, ha contribuito alla decadenza della citt\u00e0.\nQuesto, d'altro canto, \u00e8 un problema ancora molto sentito al giorno d'oggi: descrivere il male \u00e8 un modo per insegnarlo, o \u00e8 un modo per indurre gli spettatori a riflettere?\nFinita la parte dedicata ad Atene, comincia un'analisi dei prologhi dei due autori, ed Euripide prende in giro Eschilo per il suo stile retorico e pieno di ripetizioni:\nQuando \u00e8 il turno di Eschilo di criticare i prologhi di Euripide, il primo mostra che i versi del secondo sono prevedibili e la loro metrica \u00e8 spesso identica. Infatti tali versi possono sempre concludersi con la strana espressione \"perse la boccetta\".\nI due autori citano numerose altre tragedie, finch\u00e9 alla fine Dioniso fa la sua scelta, decidendo di riportare in vita Eschilo. La scelta del dio \u00e8 in effetti anche quella di Aristofane, che preferiva le opere tradizionali di Eschilo e Frinico a quelle dell'innovatore Euripide. Tale preferenza \u00e8 peraltro evidente nelle \"Rane\" gi\u00e0 prima della gara tra i due tragediografi. Infatti, all'inizio della commedia, quando Dioniso dice ad Eracle di voler riportare in vita Euripide, ecco cosa ribatte il secondo:\nQuando poi Dioniso e Caronte incontrano le rane, succede qualcosa di strano: gli anfibi cantano in onore di Dioniso, ma quando lo vedono non lo riconoscono neanche e lo considerano solo un seccatore. \u00c8 probabile che ci\u00f2 avvenga perch\u00e9, amando Euripide, Dioniso sta tradendo il suo ruolo di dio del teatro, sicch\u00e9 anche le creature che lo amano non lo riconoscono.\nIl potere della poesia.\nIl titolo della commedia, \"Le rane\", \u00e8 sempre stato considerato alquanto atipico. L'incontro di Dioniso con le rane, coro secondario della commedia, che cantano il loro amore per la poesia, \u00e8 un singolo episodio che non lascia tracce nel prosieguo della storia, perch\u00e9 dunque dare l'onore del titolo ai simpatici anfibi? Sono state date molte spiegazioni, spesso in contraddizione le une con le altre. Un punto di vista interessante e prudente \u00e8 che capita spesso, nelle opere teatrali ma anche nei romanzi e in ogni scritto in cui si racconti una storia, che un episodio, per quanto poco importante, diventi un simbolo dell'intera storia. Il significato degli eventi si cristallizza su questo simbolo, che acquista cos\u00ec importanza a prescindere da quanto spazio abbia nella vicenda. Se questo \u00e8 successo, almeno parzialmente, nelle \"Rane\", allora gli anfibi (che sono in effetti \"rane-cigni\" dalla voce meravigliosa) ci appaiono simboleggiare il valore ed il potere della poesia, poich\u00e9 proprio su questo \u00e8 incentrato il loro canto e il loro breve dialogo con Dioniso. E come abbiamo visto poc'anzi questo potere pu\u00f2, secondo la visione ideale di Aristofane, persino portare la salvezza alla citt\u00e0 di Atene.\nIl coro e i Misteri eleusini.\nIl coro principale della commedia \u00e8 composto di iniziati ai culti misterici, e anche se non viene detto esplicitamente quali siano tali culti, \u00e8 evidente che il riferimento \u00e8 ai Misteri eleusini, la religione misterica pi\u00f9 diffusa e rinomata della Grecia classica. Tali Misteri erano legati alle dee Demetra e Kore; la loro origine risale al 1600 a.C. circa, e il loro obiettivo era di elevare l'uomo sopra la sfera umana verso quella divina, e di assicurare la sua redenzione, promettendo poteri divini e ricompense nell'aldil\u00e0, oltre che felicit\u00e0 e benessere durante la vita.\nQuesto scritto di Marco Tullio Cicerone riassume bene la reputazione e la fama che i Misteri eleusini acquisirono all'interno e all'esterno del mondo greco. Nelle \"Rane\", \u00e8 il coro degli iniziati a cantare i testi pi\u00f9 strettamente connessi all'attualit\u00e0, nonch\u00e9 a stigmatizzare la situazione sociale ed i problemi di Atene, auspicando una rapida soluzione; questo poich\u00e9, proprio in quanto iniziati, essi hanno un buon trattamento nell'Ade, una relazione pi\u00f9 stretta con gli dei e una maggiore saggezza nel vedere i problemi dei vivi."}
{"id": "45714", "revid": "79227", "url": "https://it.wikipedia.org/wiki?curid=45714", "title": "Le donne al parlamento", "text": "Le donne al parlamento (, \"Ecclesiazuse\") \u00e8 una commedia di Aristofane andata in scena per la prima volta ad Atene, alle Lenee del 392 o 391 a.C. In italiano \u00e8 tradotta anche come Le donne all'assemblea o Ecclesiazuse. Il titolo originale greco deriva dal termine ecclesia, l'assemblea del popolo, che deliberava su importanti questioni di Stato.\nTrama.\nLa commedia narra di un gruppo di donne, con a capo Prassagora, che decidono di tentare di convincere gli uomini a dar loro il controllo di Atene, perch\u00e9 in grado di governare meglio di loro, che stanno invece portando la citt\u00e0 alla rovina. Le donne, camuffate da uomini, si insinuano nell'assemblea e votano il provvedimento, convincendo alcuni uomini a votare a favore, poich\u00e9 era l'unica cosa che non fosse ancora stata provata. Una volta al potere, le donne deliberano che tutti i possedimenti e il denaro vengano messi in comune per essere amministrati saggiamente dalle donne. Questo vale anche per i rapporti sessuali: le donne potranno andare a letto e fare figli con chiunque loro vogliano. Tuttavia, siccome questo potrebbe favorire le persone fisicamente belle, si decide anche che ogni uomo, prima di andare con una donna bella, sia tenuto ad andare con quelle brutte, e viceversa. Queste delibere per\u00f2 creano una situazione assurda e paradossale: verso la fine della commedia, un giovane confuso e spaventato si ritrova conteso fra tre ripugnanti megere che litigano per assicurarsi i suoi favori. La commedia si chiude infine con un grande banchetto a cui partecipa tutta la cittadinanza.\nCommento.\nL'utopia.\nAnche nelle \"Donne al parlamento\", come accade spesso nelle commedie di Aristofane, la realizzazione di un'utopia porta a rilevanti modifiche in tutta la societ\u00e0, modifiche che possono essere positive o negative, a seconda dei casi. In quest'opera le donne impongono ad Atene una sorta di comunismo integrale, i cui effetti per\u00f2 (almeno dal punto di vista sessuale) assumono i contorni dell'incubo: ad un giovane si prospetta l'obbligo di concedersi per interi giorni a tre laide vecchiacce, prima di poter vedere una bella ragazza. Anche in quest'opera non manca la vena geniale di Aristofane, bench\u00e9 pi\u00f9 fiacca ed episodica che non in altre commedie che hanno donne come protagoniste, per esempio Le donne alle Tesmoforie o Lisistrata.\nGli sgoccioli della commedia antica.\nNel 392 a.C. Aristofane \u00e8 un autore che scrive e mette in scena commedie ormai da una quarantina d'anni. I primi bersagli delle sue opere (Cleone, Socrate, Euripide, Agatone) sono ormai morti, e anche i gusti del pubblico stanno cambiando. La commedia antica, di cui Aristofane stesso \u00e8 il massimo esponente, si va modificando, evolvendosi verso la commedia di mezzo. L'autore evidentemente percep\u00ec questi cambiamenti e vi si adegu\u00f2: scompare la parabasi, ed anche la parte riservata al coro \u00e8 sensibilmente ridotta. In due casi, invece della parte riservata al coro, appare la didascalia \u03a7OPOY, che indica un semplice intermezzo di musica e danza che ha il solo scopo di separare una scena dalla successiva.\nNeologismo.\nL'opera contiene la pi\u00f9 lunga parola del greco antico: un abnorme composto che si estende per sette versi per indicare il menu del banchetto che chiude la commedia:\nPronunciare una simile parola doveva indubbiamente richiedere una certa abilit\u00e0 nel conciliare la velocit\u00e0 dell'eloquio con la chiarezza della pronuncia."}
{"id": "45716", "revid": "79227", "url": "https://it.wikipedia.org/wiki?curid=45716", "title": "I cavalieri (Aristofane)", "text": "I cavalieri () \u00e8 una commedia di Aristofane, andata in scena per la prima volta ad Atene, in occasione delle Lenee del 424 a.C., nelle quali l'opera vinse il primo premio.\nTrama.\nDue servi del vecchio Popolo detestano un terzo servo, Pafl\u00e0gone, poich\u00e9 quest'ultimo si \u00e8 assicurato i favori del padrone con un comportamento ipocrita e falsamente adulatorio, ed \u00e8 arrivato a spadroneggiare in casa facendo tutto ci\u00f2 che vuole. Inaspettatamente, un oracolo d\u00e0 soccorso insperato ai due fedeli servi del vecchio, rivelando che Paflagone sar\u00e0 estromesso da un salsicciaio. La scelta di utilizzare un salsicciaio \u00e8 tutt'altro che casuale: costui \u00e8 un individuo ancora pi\u00f9 immorale, cinico ed ignorante di Paflagone stesso, e quindi particolarmente adatto allo scopo.\nIl salsicciaio (appoggiato dal coro dei cavalieri) affronta il rivale in una ridda di minacce, insulti, vanterie e aggressioni fisiche. Il duello poi continua nell'ecclesia e infine davanti al padrone, Popolo, in una serie di scontri verbali, ma anche di lettura di responsi oracolari e persino di preparazione di prelibatezze culinarie, in cui i due contendenti si rivelano sempre pi\u00f9 beceri ed abietti. Il salsicciaio, con discorsi di bassa demagogia, riesce infine a risultare vincitore.\nPopolo, tuttavia, a questo punto afferma di non essere cos\u00ec stupido come sembra, e che il suo obiettivo era quello di attendere il momento giusto per punire i disonesti. Ecco quindi che, con un rito magico, il salsicciaio (ormai diventato un uomo civile e stimato di nome Agoracrito) ridona a Popolo la giovinezza e gli presenta una bella fanciulla, la Tregua, con la quale il vecchio ora ringiovanito convoler\u00e0 a nozze e vivr\u00e0 ricco di sani propositi. Paflagone viene invece condannato a svolgere il vecchio lavoro del suo rivale: il salsicciaio.\nCommento.\nUna metafora della situazione politica.\nGi\u00e0 nella parabasi degli \"Acarnesi\", l'anno precedente, Aristofane aveva affermato di voler attaccare Cleone tramite i cavalieri. Questi erano infatti una delle classi sociali pi\u00f9 importanti di Atene, ed erano decisamente ostili a Cleone (sostenuto invece dagli strati pi\u00f9 bassi della popolazione). Questo spiega perch\u00e9 il coro che sostiene il salsicciaio sia costituito appunto da cavalieri.\nL'opera, in effetti, rappresenta un attacco fortemente critico nei confronti di Cleone, l'uomo politico maggiormente in vista di quel periodo. L'intera trama si configura come metafora di quella che, secondo l'autore, era la situazione politica ateniese di quei tempi. Il personaggio di Popolo, infatti, rappresenta il popolo stesso (che \u00e8 il padrone di casa, essendo Atene un sistema democratico), mentre i due servi simboleggiano Demostene e Nicia, generali e uomini politici del tempo, messi in ombra da un ingombrante antagonista. Paflagone, infine, rappresenta Cleone, il bersaglio principale della commedia. Nel momento in cui i due servi si lamentano del modo in cui Paflagone si \u00e8 ingraziato Popolo con atteggiamenti ipocriti ed adulatori, viene in effetti descritta quella che, nella visione di Aristofane, era la situazione politica di quei tempi.\nI meccanismi assembleari.\nL'opera rappresenta in maniera grottesca, ma non per questo meno acuta, il modo in cui si forma il consenso politico nella societ\u00e0 (argomento, questo, divenuto di stretta attualit\u00e0 nell'et\u00e0 della societ\u00e0 di massa e dei mass-media). I personaggi dell'opera tentano di ingraziarsi la stima e la benevolenza di Popolo (ossia del popolo), ma lo fanno cercando di manipolarlo, adulandolo con falsi elogi e promesse, e facendogli credere cose lontane dalla verit\u00e0. Viene insomma presentata la parte deteriore della politica, quella dei sotterfugi e degli inganni, il cui unico scopo \u00e8 quello di arrivare, costi quel che costi, a gestire il potere. Aristofane mette alla berlina questo modo di fare politica, e spiega chiaramente il motivo per cui lo fa:\nIl ruolo di Aristofane.\nQuest'opera rappresenta l'esordio di Aristofane come \"did\u00e1skalos\" (), una figura probabilmente paragonabile a quella dell'odierno regista. Fino all'anno precedente, infatti, il commediografo era stato solo autore delle proprie opere, nonch\u00e9 attore in alcune di esse. Lo stesso Aristofane spiega la sua scelta di recitare nelle proprie opere prima di dirigerle:\nNei \"Cavalieri\" pare (ma la notizia non \u00e8 certa) che Aristofane sia stato costretto ad interpretare lui stesso, sulla scena, il personaggio di Paflagone, e a costruirsi da solo la maschera teatrale, poich\u00e9, data la virulenza dell'attacco che veniva portato a Cleone, nessun attore, n\u00e9 alcun artigiano, aveva dato la propria disponibilit\u00e0.\nLe classi sociali ad Atene.\nAd Atene le classi sociali, esistenti gi\u00e0 da epoca arcaica, erano state riformate da Solone all'inizio del VI secolo a.C., e in quella forma erano ancora in vigore quasi due secoli dopo, ai tempi di Aristofane. Mentre, per\u00f2, nel passato esse avevano avuto una notevole importanza politica e sociale, con la riforma di Pericle del 457 a.C., e l'apertura della maggior parte delle cariche pubbliche anche alle classi minori, l'importanza delle classi sociali si era ridimensionata.\nLa cittadinanza era suddivisa in quattro classi in base al censo, ossia alla ricchezza personale del singolo cittadino. Dalla pi\u00f9 umile alla pi\u00f9 alta, esse erano le seguenti:\nCleone si era ingraziato la benevolenza dei teti e degli zeugiti grazie a provvedimenti in loro favore (bollati da Aristofane come basso populismo), rendendosi per\u00f2 in questo modo inviso alle due pi\u00f9 importanti classi sociali, in particolare quella dei cavalieri."}
{"id": "45717", "revid": "79227", "url": "https://it.wikipedia.org/wiki?curid=45717", "title": "Le nuvole (Aristofane)", "text": "Le nuvole (in greco antico \u039d\u03b5\u03c6\u03ad\u03bb\u03b1\u03b9, \"Neph\u00e8lai\") \u00e8 una commedia di Aristofane, andata in scena per la prima volta ad Atene, alle Grandi Dionisie del 423 a.C. La versione che leggiamo oggi \u00e8 per\u00f2 posteriore, redatta in un periodo tra il 421 e il 418 a.C. e probabilmente mai messa in scena dall'autore.\nTrama.\nIl contadino Streps\u00ecade \u00e8 perseguitato dai creditori a causa dei soldi che suo figlio Fidippide ha dilapidato alle corse dei cavalli; pensa allora di mandare il figlio alla scuola di Socrate, filosofo che, aggrappandosi ad ogni sofisma, insegna come prevalere negli scontri dialettici, anche se in posizione di evidente torto. In questo modo, pensa Strepsiade, il figlio sar\u00e0 in grado di vincere qualsiasi causa che i creditori gli intenteranno.\nIn un primo momento Fidippide non vuole andare al Pensatoio (\"phrontist\u00e9rion\") del filosofo e cos\u00ec il padre, disperato e perseguitato dagli strozzini, decide di recarvisi lui stesso, seppur vecchio. Appena giunto, incontra un discepolo che gli d\u00e0 un assaggio delle cose su cui si ragiona in quel luogo: una nuova unit\u00e0 di misura per calcolare la lunghezza del salto di una pulce, oppure la scoperta del modo in cui le zanzare emettono il loro suono. In seguito, finalmente Strepsiade vede Socrate sedere su una cesta sospesa a mezz'aria, in modo da studiare pi\u00f9 da vicino i fenomeni celesti.\nIl filosofo, dopo un breve dialogo, decide di impegnarsi ad istruirlo: gli mette indosso un mantello e una corona ed invoca l'arrivo delle Nuvole, le divinit\u00e0 da lui adorate, che si presentano puntuali sulla scena. Strepsiade per\u00f2 non riesce a capire nulla dei discorsi pseudo-filosofici che gli vengono fatti (parodia della filosofia socratica e sofistica) e viene quindi cacciato. Fidippide, incuriosito dai racconti del padre, decide infine di andare a visitare il pensatoio e quando arriva assiste al dibattito tra il Discorso Migliore e il Discorso Peggiore.\nNonostante i buoni propositi e i sani valori proposti dal Discorso Migliore (personificazione delle virt\u00f9 della tradizione), alla fine prevale il Discorso Peggiore (personificazione delle nuove filosofie) attraverso ragionamenti cavillosi. Fidippide impara la lezione ed insieme al padre Strepsiade riesce a mandare via due creditori; il padre \u00e8 contento, ma la situazione gli sfugge subito di mano: Fidippide comincia infatti a picchiarlo, e di fronte alle sue proteste il figlio gli dimostra di avere tutto il diritto di farlo. Esasperato e furioso, Strepsiade d\u00e0 allora alle fiamme il Pensatoio di Socrate, tra le grida spaventate dei discepoli.\nCommento.\nSocrate e le nuove filosofie.\nPer comprendere il significato dell'opera, \u00e8 necessario tenere presente il fermento culturale che caratterizzava la Atene di quegli anni. Filosofi e pensatori stavano dando vita ad una rivoluzione del pensiero che sarebbe stata alla base della cultura europea nei secoli e millenni successivi, ma che veniva vista con sospetto negli ambienti pi\u00f9 conservatori della citt\u00e0, i quali vedevano minacciati la religione ufficiale e i valori tradizionali.\nNonostante Socrate non sia il protagonista delle \"Nuvole\", \u00e8 indubbiamente lui, insieme ai sofisti, il principale bersaglio della parodia di Aristofane, che era tradizionalista e contrario alle nuove filosofie. Gi\u00e0 al suo primo apparire sulla scena, Socrate \u00e8 presentato in maniera quantomeno bizzarra: sospeso in aria in una cesta. Il filosofo spiega che questa posizione gli permette di librare la mente e il pensiero verso l'alto, mescolandoli all'aria e facendo cos\u00ec grandi scoperte.\nAlla prova dei fatti, per\u00f2, tali scoperte si dimostrano tutt'altro che sensazionali, nonostante l'ingenuo entusiasmo di Strepsiade: Socrate ed i suoi allievi si rivelano dei pericolosi cialtroni, che si occupano di questioni insensate e prive di importanza, come misurare il salto di una pulce, e che pretendono, con argomentazioni sottili ma prive di qualsiasi fondamento, di sovvertire il sistema di valori tradizionale. Emblematica, in questo senso, la scena in cui Fidippide picchia il proprio padre.\nLe nuove filosofie sono insomma viste come sistemi di ragionamento nei quali quello che conta non \u00e8 pi\u00f9 la difesa dei valori e della giustizia, ma il saper rigirare le parole a proprio vantaggio, in modo da avere la meglio anche quando si ha torto. Su questo \u00e8 infatti incentrata la disputa tra il Discorso Migliore e il Discorso Peggiore, vinta dal secondo. Ecco, ad esempio, il modo in cui viene giustificato l'adulterio:\nStrepsiade e Fidippide si dimostrano ricettivi e ben presto usano argomentazioni capziose l'uno per non pagare i creditori e l'altro per dimostrare di avere tutto il diritto di picchiare il padre:\nIl coro delle Nuvole.\nIl coro della commedia \u00e8 rappresentato dalle Nuvole, le divinit\u00e0 evocate da Socrate. Impalpabili e volatili, esse sono il simbolo delle nuove filosofie, infatti promettono a Strepsiade che potr\u00e0 raggiungere qualsiasi risultato soltanto battagliando con la lingua. Il giudizio negativo di Aristofane \u00e8 qui evidente, questo \u00e8 infatti il modo in cui le Nuvole vengono descritte:\nStrepsiade e Fidippide: gli ateniesi.\nLa commedia non si limita per\u00f2 alla satira nei confronti delle nuove filosofie; ad essere messo alla berlina \u00e8 anche lo stolido utilitarismo di Strepsiade e di Fidippide, personaggi ingenui e mediocri, che qui rappresentano l'ateniese medio, attaccato solo alle cose materiali e al proprio personale tornaconto. Essi vedono nella filosofia soltanto un possibile modo per non pagare i propri debiti e guadagnare soldi, convinti che con essa sia possibile vincere ogni tipo di battaglia legale. Non si domandano se la filosofia possa servire a qualche altro fine che non sia il denaro, perch\u00e9 non concepiscono altri fini che quello. Strepsiade spiega chiaramente chi vorrebbe diventare tramite la filosofia:\nI due sono insomma personaggi ignoranti, che, quando vengono in contatto con un po' di cultura, tentano di piegarla ai loro bassi fini; salvo poi, una volta fallito il tentativo, dichiarare l'inutilit\u00e0 della cultura stessa, piuttosto che ammettere la loro disperante limitatezza.\n\"Nuvole prime\" e \"Nuvole seconde\": la storia dell'opera.\nLe \"Nuvole prime\".\nCome gi\u00e0 accennato, l'opera venne rappresentata per la prima volta alle Grandi Dionisie del 423 a.C., in una prima versione oggi perduta, in competizione con altre due commedie: \"La damigiana\", l'ultima opera dell'anziano commediografo Cratino, ed il \"Conno\" di Amipsia, comico giovane e ancora poco conosciuto.\nLo scrittore Claudio Eliano (autore per\u00f2 non sempre attendibile) racconta che, poich\u00e9 al teatro non tutti gli spettatori erano ateniesi, Socrate si alz\u00f2 in piedi, in modo che anche chi non lo conosceva sapesse chi si stava prendendo in giro. La commedia piacque, tanto che alla fine delle rappresentazioni il pubblico cominci\u00f2 a rumoreggiare perch\u00e9 fosse data la vittoria ad Aristofane.\nLa giuria fu per\u00f2 di diverso avviso: assegn\u00f2 il primo posto alla \"Damigiana\" di Cratino e il secondo al \"Conno\" di Amipsia, relegando \"Le nuvole\" in fondo alla classifica. \u00c8 possibile, ma ovviamente non verificabile, che in tale giudizio abbiano influito le pressioni politiche di Alcibiade, favorevole a Socrate e deciso a difenderne l'onore. La sconfitta fu cocente per Aristofane, tanto che l'anno successivo, nella parabasi delle \"Vespe\", l'autore afferm\u00f2 che la sua precedente opera (\"Le nuvole\", appunto) non era stata capita e che la giuria avrebbe dovuto invece premiare chi cercava di dire qualcosa di nuovo.\nLa parodia aristofanea tuttavia non pass\u00f2 inosservata, tanto che, secondo Platone, Socrate la ricord\u00f2 nel 399 a.C. (ben 24 anni dopo la rappresentazione) nel corso del celebre processo da lui subito:\nLe \"Nuvole seconde\".\nSubita quella sconfitta, Aristofane scrisse una nuova versione delle \"Nuvole\", quella che conosciamo oggi, che grazie ad indicazioni presenti nel testo stesso pu\u00f2 essere datata tra il 421 ed il 418 a.C. Questa versione, per\u00f2, per ragioni ignote non venne mai messa in scena dall'autore, e reca infatti alcuni segni di incompiutezza, il pi\u00f9 importante dei quali \u00e8 la mancanza di un canto corale dopo il v. 888. Tra la prima e la seconda versione le modifiche furono notevoli in tutto il testo, ma riguardarono soprattutto l'introduzione di una nuova parabasi e di due scene: quella della disputa tra i due Discorsi e quella finale del Pensatoio in fiamme."}
{"id": "45718", "revid": "36426", "url": "https://it.wikipedia.org/wiki?curid=45718", "title": "Le vespe", "text": "Le vespe () \u00e8 una commedia di Aristofane, rappresentata per la prima volta ad Atene alle Lenee del 422 a.C. Il titolo \u00e8 talvolta tradotto anche come I calabroni o, pi\u00f9 raramente, Le api.\nTrama.\nFilocleone \u00e8 un vecchio affetto dalla mania di partecipare ai processi come giudice popolare. Il figlio, Bdelicleone, ha allora deciso di rinchiuderlo in casa, per evitare che il vecchio possa correre in tribunale e passare l\u00ec tutto il giorno. Filocleone tenta in vari modi la fuga, aiutato dai suoi compagni di tribunale (che costituiscono il coro), ma senza riuscirci. Il figlio tenta di convincerli che il grande potere che essi credono di esercitare (e che \u00e8 il motivo della loro ossessione per i processi) \u00e8 in realt\u00e0 soltanto una grande mistificazione, e che essi sono solo uno strumento nelle mani di chi esercita il potere.\nTuttavia la voglia di Filocleone di assistere a un processo \u00e8 tale che Bdelicleone, per accontentarlo, inventa un grottesco giudizio in casa propria: l'imputato \u00e8 un cane, reo di aver mangiato un pezzo di formaggio. Filocleone \u00e8 propenso a condannarlo, ma il figlio con l'inganno lo induce a mettere il proprio voto nell'urna dell'assoluzione. Il cane viene cos\u00ec assolto e il vecchio, sconvolto dall'inaspettata conclusione del giudizio, decide finalmente di smetterla con i processi. Bdelicleone pensa allora di educare il padre alla vita mondana e per questo lo conduce a un simposio, dove per\u00f2 il vecchio si comporta in modo inqualificabile: insulta i convitati e sottrae loro un'avvenente flautista. Rischierebbe di scoppiare una rissa, ma tutto si aggiusta e alla fine i convitati escono di scena tra salti e piroette in un corteo comastico di giubilo.\nCommento.\nLa proliferazione dei processi.\nIn quest'opera Aristofane prende di mira la proliferazione dei processi che caratterizzava l'Atene dei suoi tempi. Gli ateniesi erano evidentemente assai litigiosi e ricorrevano spesso alla giustizia di Stato. A causa della interminabile guerra del Peloponneso, le giurie popolari erano ormai composte quasi esclusivamente da persone anziane, che si illudevano in questo modo di svolgere ancora una funzione sociale importante, ossia di essere ancora in grado di \"pungere\" (di qui la metafora dei giudici popolari come Vespe). Aristofane li ritiene invece soltanto uno strumento nelle mani del potere, in particolare di Cleone, uomo politico ateniese, frequente bersaglio degli strali aristofaneschi. Egli aveva portato da due a tre oboli il compenso per i giudici popolari (equivalenti a oltre la met\u00e0 dello stipendio mensile di un operaio), accrescendo cos\u00ec il desiderio e la mania degli ateniesi per i processi. Non a caso il vecchio che vuole parteciparvi \u00e8 chiamato Filocleone, ovvero \"il seguace di Cleone\", mentre il figlio che cerca di impedirglielo \u00e8 Bdelicleone, ovvero \"colui che disprezza Cleone\".\nLa parodia.\nL'opera presenta una sorta di rito di ringiovanimento, in cui una persona, Filocleone, passa da vecchio e arcigno giudice popolare a scanzonato festaiolo. La prima parte della commedia \u00e8 caratterizzata da trovate originali e divertenti, come il paradossale processo organizzato da Bdelicleone, ma l'azione tende a incepparsi un po' nella seconda parte, con salti e piroette che possono essere spettacolari sulla scena, ma che tradiscono anche un certo impoverimento dell'ispirazione comica. L'attacco al sistema giudiziario non \u00e8 comunque portato fino in fondo (Cleone \u00e8 bersagliato con pi\u00f9 veemenza nei \"Cavalieri\"), forse perch\u00e9 l'autore sapeva di non potersi inimicare troppo uno dei pi\u00f9 importanti centri di potere ateniesi.\nAspetti del diritto processuale ateniese.\nNella Atene del V secolo a.C. non esisteva la figura del pubblico ministero e l'azione penale veniva esercitata solo a querela di parte: quando un cittadino riteneva che qualcuno avesse compiuto un reato, aveva il diritto di portarlo a giudizio (tale figura di accusatore era detta sicofante). Dopo la riforma del 462 a.C., la maggior parte dei processi veniva giudicata dalle giurie popolari, mentre ai magistrati restavano solo funzioni marginali, spesso di mera raccolta delle prove presentate e fissazione del giorno del processo (facevano eccezione i delitti di sangue, giudicati dal tribunale dell'Areopago). La giuria popolare era costituita da 500 cittadini estratti a sorte tra i 6 000 membri dell'Eliea. Essi avevano il compito di ascoltare il discorso dell'accusatore (nonch\u00e9 le leggi e i testimoni da lui citati) e l'analogo discorso a propria discolpa dell'imputato, e votare a maggioranza sull'innocenza o colpevolezza di quest'ultimo. In certi casi la pena era gi\u00e0 decisa dalla legge, in altri poteva essere proposta dall'accusatore o dall'imputato stesso. L'intero processo non poteva durare pi\u00f9 di un giorno: cominciato di mattina, doveva concludersi entro sera."}
{"id": "45719", "revid": "1318658", "url": "https://it.wikipedia.org/wiki?curid=45719", "title": "Apprendimento online", "text": "Per apprendimento online (noto anche come apprendimento in linea, teleapprendimento, teledidattica o con il termine inglese e-learning) s'intende l'uso delle tecnologie multimediali e di Internet per migliorare la qualit\u00e0 dell'apprendimento facilitando l'accesso alle risorse e ai servizi, cos\u00ec come anche agli scambi in remoto e alla collaborazione a distanza.\nI progetti educativi di molte istituzioni propongono la teledidattica non solo come complemento alla formazione in presenza, ma anche come percorso didattico rivolto ad utenti aventi difficolt\u00e0 di frequenza in presenza. Attraverso la teledidattica si facilita la formazione continua e quella aziendale, specialmente per le organizzazioni con una pluralit\u00e0 di sedi.\nPrincipi generali.\nTutti i sistemi di e-learning devono prevedere alcuni elementi essenziali, che sono:\nL'insegnamento in linea sfrutta le potenzialit\u00e0 rese disponibili da Internet per fornire formazione sincrona e/o asincrona agli utenti, che possono accedere ai contenuti dei corsi in qualsiasi momento e in ogni luogo in cui esista una connessione internet. Questa caratteristica, unita alla tipologia di progettazione dei materiali didattici, portano a definire alcune forme di teledidattica come \"soluzioni di insegnamento centrato sullo studente\".\nL'obiettivo della teledidattica.\nL'insegnamento in linea \u00e8 un processo di formazione continua che implica l'utilizzo delle tecnologie di rete per progettare, distribuire, scegliere, gestire e ampliare l'apprendimento. In quest'ottica gli elementi principali nella progettazione di contenuti erogabili via rete, i quali rendono la Formazione a distanza (abbreviata in FAD) non pi\u00f9 assimilabile ai monolitici corsi tradizionali da distribuire indistintamente a tutti gli studenti, sono tre:\nRiguardo quest'ultimo elemento, ogni blocco formativo (detto nel linguaggio tecnico oggetto di apprendimento, dall'inglese \"learning object\") pu\u00f2 essere sfilato da un corso e assemblato con altri blocchi formativi per formare un corso nuovo: pertanto l'oggetto di apprendimento pu\u00f2 esser definito come un qualsiasi oggetto che entra a far parte del processo di formazione e che pu\u00f2 essere (ri) utilizzato in tempi e luoghi diversi. La sua grandezza varia a seconda della metodologia adottata dal progettista. Le caratteristiche necessarie a rendere riutilizzabili gli oggetti di apprendimento sono:\nEsistono solo due certificazioni di trasparenza e riutilizzabilit\u00e0 della teledidattica: l'AICC (acronimo di Aviation Industry CBT Committee\") e la SCORM (Sharable Courseware Objects Reference Model\"). Esistono poi altri gruppi impegnati nella definizione di una specifica internazionale dei learning object, definita e condivisa, menzioniamo ARIADNE (Alliance of Remote Instructional Authoring and Distribution Network for Europe\") e PROMETEUS (PROmoting Multimedia access to Education and Training in EUropean Society\"). Da segnalare l'utilizzo del linguaggio XML (\"Extensible Markup Language\") che consente infatti una migliore atomizzazione dei contenuti e una pi\u00f9 efficace esportabilit\u00e0 sui diversi supporti (palmari, periferiche indossabili ecc.).\nDifferenza rispetto alle altre forme di FAD.\nSpesso si identifica la teledidattica con qualsiasi tipologia di formazione erogata tramite computer, sia offline (CD-ROM), che online (Internet, intranet ecc. Da questo punto di vista la teledidattica non si discosta dalla formazione a distanza (FAD).\nIn realt\u00e0 la componente Internet e/o web e la presenza di una \"piattaforma tecnologica\" specifica come un learning management system distingue la teledidattica da altre versioni di formazione a distanza, come i Computer Based Training (CBT) e le procedure di monitoraggio e tracciamento degli utenti lo distinguono dai Web Based Training (WBT). In definitiva, se il CBT rappresenta la \"prima generazione\" della formazione a distanza e il WBT \u00e8 la seconda, l'insegnamento in linea pu\u00f2 essere considerato la terza generazione (o evoluzione).\nUn altro fattore di distinzione dell'apprendimento elettronico rispetto alle altre forme di FAD \u00e8 che nella teledidattica prendono parte al processo formativo una serie di figure e di servizi che sono la spina dorsale della metodologia di insegnamento: il tutor e la comunit\u00e0 di pratica, che permettano un reale e fattivo processo di apprendimento: spesso soprattutto per quanto riguarda la formazione aziendale questa componente viene sacrificata.\nLa teledidattica pu\u00f2 inserirsi in processi formativi definiti \"misti\" (o \"blended learning\") in cui la componente online si affianca alla formazione di stampo tradizionale (interventi in aula, supporto telefonico, workshop, seminari ecc.).\n\u00c8 stato utilizzato anche il termine \"web learning\", insegnamento sul web, che accentua l'aspetto \"reticolare\" dell'apprendimento, piuttosto che quello, ormai scontato, della componente \"elettronica\" ovvero \"virtuale\".\nNella prospettiva di un graduale affermarsi del Web semantico, infatti, potrebbe realizzarsi (ma gi\u00e0 oggi \u00e8 concretamente realizzabile) un percorso di apprendimento e formazione autogestito che veda il discente muoversi attraverso vari portali e siti, piattaforme diverse (gestite da autorit\u00e0 diverse), concordi nella valutazione standardizzata delle classificazioni dei materiali, degli esami e dei livelli di ingresso e di uscita nel processo formativo.\nTecnologia.\nUn componente base della teledidattica \u00e8 la piattaforma tecnologica (learning management system o LMS) che gestisce la distribuzione e la fruizione della formazione: si tratta infatti di un sistema gestionale che permette di tracciare la frequenza ai corsi e le attivit\u00e0 formative dell'utente (accesso ai contenuti, tempo di fruizione, risultati dei momenti valutativi, dati di learning analytics).\nTutte le informazioni sui corsi e gli utenti restano indicizzate nel database della piattaforma: questa caratteristica permette all'utente di accedere alla propria offerta formativa effettivamente da qualsiasi computer collegato a Internet, generalmente senza la necessit\u00e0 di scaricare software ad hoc dal lato del client, e a volte perfino senza necessariamente consentire attraverso il proprio browser il deposito e la memorizzazione di \"cookies\". L'utente \u00e8 insomma in questo caso totalmente \"delocalizzato\" e in virt\u00f9 di ci\u00f2 pi\u00f9 semplice risulta il suo accesso al proprio percorso formativo modellizzato sul server, \"anywhere/anytime\", ovunque e in qualsiasi momento.\nSe la piattaforma risulta essere una componente fondamentale per la teledidattica, l\"aula virtuale\" (o \"ambiente collaborativo\") \u00e8 la metodologia didattica che permette l'interazione (soprattutto in modalit\u00e0 sincrona) fra gli utenti: si tratta infatti di strumenti che favoriscono la comunicazione immediata tramite \"chat\", lavagne condivise (\"interactive whiteboards\") e videoconferenza e cos\u00ec via. I software di ambiente collaborativo possono gestire anche l'apprendimento asincrono (che non necessita la presenza degli utenti nello stesso momento): forum di discussione, \"document repository\", accesso ai materiali didattici o a materiali di supporto...\nContenuti.\nI contenuti dei corsi didattici possono essere progettati in diversi formati: pagine HTML, animazioni 2D o 3D, contributi audio, contributi video, simulazioni, esercitazioni interattive, test,\u2026 In qualsiasi caso, si tratta di contenuti realizzati in modalit\u00e0 multimediale e possono essere costruiti \"ad hoc\" (attraverso applicativi d'autore) o essere stati modificati da materiale gi\u00e0 esistente in formato elettronico come ad esempio gli eBook (anche in modo molto semplice, salvando, ad esempio, una presentazione in formato HTML).\nGli esperti di e-learning sostengono che i materiali didattici dovrebbero essere costruiti ad hoc in modo da garantire le quattro principali caratteristiche della formazione online:\nL'evoluzione tecnologica ha portato alla realizzazione di sistemi learning content management system (LCMS) che si occupano della gestione dei contenuti sia nella fase di creazione che nella fase di erogazione. Tali strumenti, associati al LMS, completano una piattaforma di e-learning.\nDa un punto di vista tecnico, i \"Learning Object\" (le unit\u00e0 di apprendimento) sono oggetti descritti tramite specifiche XML e/o, appunto, dialetti specializzati di XML come EML ed altri, che vengono interpretati dal browser nella sua interazione con il LCMS server per costruire l'oggetto documentale multimediale, il test con le sue caratteristiche e, in SCORM e successivi, anche la corretta sequenziazione di contenuti del percorso formativo. Un oggetto di apprendimento (LO) pu\u00f2 contenere inoltre specifiche del livello di ingresso, dei prerequisiti, del contesto di applicazione.\nSiti didattici e siti culturali tra cui\nRai International si sono posti il problema di quanto l'innovazione didattica operante in rete abbia fatto diminuire la distinzione tra siti didattici e siti culturali, con ovvie ripercussioni anche in tema di diritto d'autore\nLe nuove figure professionali.\nVarie sono le figure professionali che orbitano attorno al mondo dell'e-learning. Quelle che illustreremo a breve spesso in Italia sono riunite in una sola persona fisica. Ma prima di far ci\u00f2 \u00e8 bene elencare le strutture che intervengono in modo rilevante nello svolgimento del processo, suddividendole in:\nNella fase decisionale.\nLe figure responsabili in un'organizzazione dell'elaborazione di strategie formative sono:\nNella progettazione.\nLe figure coinvolte nella progettazione di prodotti e-learning spesso provengono da settori diversi e, soprattutto in Italia dove la teledidattica \u00e8 una realt\u00e0 giovane, quasi mai nascono direttamente nel settore.\nNella produzione.\nLe competenze delle figure che gravitano attorno alla produzione di un prodotto e-Learning devono ruotare attorno ai seguenti due poli:\nPartendo dal primo punto, ricordiamo le seguenti figure:\nTutoraggio in linea ed elementi motivazionali.\nUna delle maggiori criticit\u00e0 della teledidattica rispetto alla formazione tradizionale \u00e8 la mancanza del docente.\nL'assenza di questa figura viene in parte sopperita con azioni di tutoraggio che supportano la formazione degli utenti per quanto riguarda l'approfondimento degli argomenti di studio e per la motivazione: il Tutor di formazione agisce in modo da limitare l'effetto \"abbandono dell'apprendimento prima del termine della formazione\" (\"drop-out\"), che nell'e-learning ha un tasso di rischio notevolmente pi\u00f9 alto rispetto alla formazione tradizionale.\nSostenibilit\u00e0 della teledidattica.\nIl concetto di sostenibilit\u00e0 in campo e-Learning \u00e8 di estrema importanza e delicatezza. La sostenibilit\u00e0 \u00e8 infatti come la cartina al tornasole della qualit\u00e0, efficacia ed efficienza del processo di insegnamento/apprendimento basato sull'uso estensivo dell'ICT e sulla TEL.\nIl concetto di sostenibilit\u00e0 si lega inoltre, a doppia mandata, con il concetto di valore aggiunto: un intervento formativo di tipo teledidattico \u00e8 sostenibile nel momento in cui offre un valore aggiunto rispetto ad un intervento formativo di tipo tradizionale.\nLe condizioni che possono determinare una reale sostenibilit\u00e0 della teledidattica sono varie e mutevoli, ed il concetto stesso di sostenibilit\u00e0 acquisisce significati differenti a seconda del contesto preso in considerazione e degli obiettivi da raggiungere. Ad esempio, la sostenibilit\u00e0 didattico-formativa all'interno di un contesto scolastico spesso non collima con la sostenibilit\u00e0 economica o con quella delle risorse da mettere in campo.\nIn generale, la sostenibilit\u00e0 della teledidattica non vuol dir altro che domandarsi \"\u201cquando\u201d e \u201cse\u201d serve la teledidattica\" nel processo di insegnamento/apprendimento.\nAd esempio, l'uso del computer a supporto delle strategie e tecnologie didattiche non \u00e8 sufficiente da solo a dare quel valore aggiunto alla teledidattica e a renderla sostenibile dal punto di vista didattico-formativo. Un approccio teledidattico diviene invece sostenibile nel momento in cui l'uso del computer in particolare, e dell'ICT in generale, pu\u00f2 garantire reale valore aggiunto alla didattica, valore aggiunto che non potrebbe essere raggiunto con strumenti e approcci tradizionali.\nIn altre parole, il fattore determinante per la sostenibilit\u00e0 didattico-formativa dell'e-Learning \u00e8 la capacit\u00e0 di sfruttare efficientemente le potenzialit\u00e0 intrinseche delle tecnologie nel processo educativo del discente in modo da arricchirlo e migliorarlo.\nL\"'e-Learning\" collaborativo, ad esempio, \u00e8 spesso considerato il pi\u00f9 efficiente, poich\u00e9 offre quella interazione sociale tra i discenti che d\u00e0 valore aggiunto al processo di apprendimento, gli fa acquisire abilit\u00e0 nell'uso delle ICT e competenze per la risoluzione di problemi, ma, di converso, dilata i tempi dedicati allo studio e presuppone maggiore impegno (gestionale e temporale) da parte dei formatori. In questo caso, avremmo un e-Learning sostenibile dal punto di vista didattico-formativo-pedagogico (offrendo un apprendimento collaborativo, costruttivista e mutato), ma probabilmente non sostenibile da un punto di vista organizzativo-gestionale-economico (magari per mancanza di tempo, di strutture e di strumenti).\nLe soluzioni teledidattiche miste (\"e-Learning content-driven\" e \"Collaborative e-Learning\") sono spesso considerate quelle pi\u00f9 sostenibili da un punto di vista didattico-formativo, poich\u00e9 apportano i vantaggi tipici di entrambi gli approcci, quindi un maggiore valore aggiunto, ma anche qui bisogna fare attenzione. Soluzioni miste non sono solo alternanza di studio in presenza (lezioni frontali) e a distanza (\"on-line training\"), bens\u00ec sono l'integrazione di metodi e strumenti didattici tipici di entrambi gli approcci. In tal senso le \"blended solution\" possono essere considerate le pi\u00f9 sostenibili da un punto di vista non solo didattico-formativo, ma anche contenutistico (con la veicolazione di validi \"contenuti digitali\"). Di converso, invece, tali \"blended solution\" sono probabilmente meno sostenibili se si prende in considerazione la dimensione organizzativo-gestionale o economica dell'intervento formativo. Nella didattica universitaria, ad esempio, i motivi che spesso muovono i docenti ad adottare una \"blended solution\" sono dettati da scelte didattiche (recupero di tempo-aula a vantaggio della veicolazione delle competenze del professore), ma anche da scelte logistiche (riduzione di lezioni frontali per mancanza di aule). In tal senso, una \"blended solution\" pensata e proposta per risolvere problemi logistici e organizzativi \u00e8 s\u00ec sostenibile in questa specifica dimensione (logistico-organizzativa), ma molto probabilmente non lo \u00e8 dal punto di vista didattico-formativo, magari per una non adeguata progettazione didattica o per la mancanza di \"e-content\" validi, in quanto prodotto di una necessit\u00e0 pratica (risparmiare tempo e risorse).\nLa teledidattica nella formazione aziendale.\nI vantaggi didattico-formativi dovuti all'adozione dell'e-learning, possono diventare economicamente rilevanti in un contesto di sviluppo aziendale.\nLa teledidattica applicata all'impresa serve per conservare, sviluppare e trasmettere le conoscenze dell'azienda ai dipendenti aumentando l'efficienza dei processi interni all'organizzazione e di conseguenza risparmiando in termini di tempo e denaro.\nLa teledidattica come strumento di formazione aziendale si sta dimostrando una potente leva commerciale per la forza vendita:\nI vantaggi sono i medesimi del telelavoro, oltre al fatto che la tecnologia informatica aumenta la qualit\u00e0 della formazione (e dell'apprendimento) e consente sia la condivisione della conoscenza tra i vari attori che la sua capitalizzazione nel tempo.\nStato dell'arte e diffusione della teledidattica nel mondo.\nIl mercato della teledidattica.\nNel 2007 il mercato dell'e-learning e per la formazione si \u00e8 mantenuto generalmente costante. Ora, se nell'\u00e0mbito della formazione tradizionale \u00e8 facile stabilire \"chi fornisce cosa e a chi\", non lo stesso non si pu\u00f2 dire della teledidattica. Da un lato dell'offerta troviamo gli sviluppatori di piattaforme tecnologiche e software, gli sviluppatori di contenuti, i centri di formazione virtuali, i fornitori di servizi di teledidattica a 360\u00b0 (\"global e-learning service providers\"). Resta aperto il problema del produrre o comprare, di realizzare in casa il sistema teledidattico pi\u00f9 adeguato alle proprie esigenze o acquistarlo all'esterno. Nel caso dei grandi industriali \u00e8 possibile creare una divisione o una nuova societ\u00e0 che si occupi della formazione dei suoi dipendenti; in quello delle piccole e medie imprese invece le cose sono pi\u00f9 difficili: le limitate risorse a disposizione inducono spesso ad \"affittare\" un ambiente integrato di formazione per la fruizione di via web dei prodotti e dei servizi offerti da una societ\u00e0 specializzata. Ancora diversi sono i casi dell'universit\u00e0, qualora ricca di contenuti ma povera in termini d'infrastrutture, e della pubblica amministrazione, bisognosa di nuove competenze ma divisa tra la centralit\u00e0 delle scelte e la delega alle realt\u00e0 locali. In una realt\u00e0 cos\u00ec frammentata, uno ruolo centrale hanno i partenariati, vale a dire le alleanze tra le migliori aziende e universit\u00e0 e/o centri di eccellenza, nazionali e non. Negli ultimi tempi questo fenomeno si sta sempre pi\u00f9 internazionalizzando in piena sintonia con la filosofia dell'e-learning: acquisire i migliori contenuti o le migliori soluzioni, ovunque essi siano, per metterle a disposizione dei propri clienti, tanto che un'offerta e-learning valida \u00e8 un'offerta personalizzata, \"ad hoc\". La teledidattica si offre come uno strumento potente e flessibile; l'offerta dovr\u00e0 per tanto proporsi sempre pi\u00f9 con soluzioni chiare, economicamente vantaggiose, con prodotti che non invecchino facilmente e che rispettino le specifiche internazionali.\nStati Uniti.\nLa mappa della diffusione della teledidattica nel mondo vede - sia in termini di utenti che di fatturato del settore - in posizione dominante gli Stati Uniti seguiti da vicino dal Regno Unito e dai paesi del nord-Europa (Svezia, Finlandia, Norvegia); la tendenza di crescita \u00e8 stata stimata in valori a 2 cifre decimali da vari osservatori. Per il mercato USA sono state fatte previsioni di crescita da 10,3 miliardi $ di mercato nel 2001 a 80,5 miliardi $ nel 2006 a 212 miliardi $ nel 2011 (Forrester Research). Anche gli utenti del continente asiatico utilizzano in proporzione rapidamente crescente tecnologie di e-learning. I principali acquirenti sono le aziende private.\nEuropa.\nBench\u00e9 l'Europa sia un mercato ancora giovane, l'IDC ha stimato che il mercato teledidattico europeo ha avuto nel 2001 un valore di 717 milioni di dollari, che salirebbe a 4 miliardi di dollari entro il 2004. Boom previsto anche in Italia, dove entro i primi quattro anni del millennio si dovrebbero toccare i 259 milioni di dollari. I paesi europei che pi\u00f9 investono nell'e-Learning sono Germania, Gran Bretagna e Francia col 40% degli investimenti totali effettuati in Europa; seguono, con un netto stacco, Olanda, Italia e paesi scandinavi col 10%. Comunque l'interesse della Commissione europea per le opportunit\u00e0 dell'apprendimento elettronico sono alla base di un crescente interesse per la formazione su internet.\nAll'origine del ritardo del mercato europeo dell'e-learning nei confronti di quello degli USA, vi sono le variegate differenze geografiche e culturali tra stato e stato, che inducono a una forte richiesta di personalizzazione dei contenuti. \nA favore della tendenza positiva statunitense, giocano sicuramente la tipologia organizzativa di molte aziende (multinazionali e grandi aziende decentrate su un vasto territorio) e una componente culturale nei confronti dell'educazione aperta (sicuramente pi\u00f9 che in Europa) all'utilizzo di strumenti intermedi, non solo nelle aziende, ma anche nell'universit\u00e0 e negli istituti di educazione superiore.\nMercato orientale.\nAnche il mercato orientale \u00e8 in forte crescita, soprattutto in Cina Giappone e Corea. Tutto ci\u00f2 attrae l'interesse delle aziende statunitensi.\nItalia.\nPer molte ragioni in Italia la diffusione della teledidattica \u00e8 notevolmente pi\u00f9 lenta e difficoltosa rispetto alle tendenze americane: la tradizione culturale della formazione in aula \u00e8 molto pi\u00f9 radicata e, nonostante gli incentivi (sia rivolti alle aziende pubbliche e private, che alle istituzioni educative) per la sua diffusione, sembra che il panorama formativo italiano sia \"timoroso\" rispetto all'implementazione di tali programmi.\nCiononostante sono nati i primi corsi di laurea online (Politecnico di Milano, Universit\u00e0 di Firenze,\u2026) e svariati decreti del ministro per l'Innovazione Tecnologica, Lucio Stanca, hanno lavorato affinch\u00e9 la diffusione nella Pubblica Amministrazione dell'e-learning venga pianificata e conclusa al pi\u00f9 presto. Un altro ateneo molto attivo in questo settore \u00e8, anche per ragioni geografiche di isolamento dalle grandi vie di comunicazione, l'Universit\u00e0 di Camerino, con diversi servizi in linea cui si affiancano anche corsi svolti in videoconferenza e perci\u00f2 altamente interattivi e coinvolgenti, presso aule attrezzate ad hoc.\nL'Universit\u00e0 degli studi di Padova, dall'anno accademico 2008-2009, ha attivato il Corso di laurea magistrale online in Teorie e metodologie dell'e-learning e della media education (E-media). Inizialmente il corso era erogato dalla Facolt\u00e0 di scienze della formazione. In seguito alla successiva riforma universitaria, che ha visto l'eliminazione delle Facolt\u00e0, dall'a.a. 2012-2013 ad erogarlo \u00e8 stato il Dipartimento di Filosofia, Sociologia, Pedagogia e Psicologia Applicata (FISPPA). Nel 2013 era l'unico corso di questo genere in Italia..\nL'Istituto nazionale di documentazione per l'innovazione e la ricerca educativa, ente nazionale di ricerca e di documentazione in ambito educativo, da alcuni anni si occupa della formazione in servizio del personale della scuola (dirigenti, insegnanti, personale amministrativo e collaboratori scolastici). Propone una modalit\u00e0 blended (in collaborazione con il MIUR e gli Uffici Scolastici Regionali) e mette a disposizione l'ambiente di collaborazione in linea.\nNel febbraio 2007 i quotidiani nazionali La Repubblica e Il Sole 24 Ore hanno lanciato il master in gestione ed economia d'impresa in CD e DVD allegati ai quotidiani, con una piattaforma di teledidattica alla quale i lettori possono accedere per le prove di valutazione. Con questa operazione la formazione a distanza diventa un fenomeno mediatico aperto al grande pubblico.\nVi \u00e8 qualche iniziale esempio di collaborazione con il mondo dell'industria come il progetto \"Georges De La Tour a Milano\" che \u00e8 un progetto Eniscuola creato e gestito da Eni in collaborazione con un istituto superiore di Brindisi l'ITIS liceo Majorana e la Fondazione Eni Enrico Mattei.\nPer raggiungere l'obiettivo di mettere a disposizione dei giovani tutte le informazioni necessarie sui temi dell'energia e dell'ambiente, lo strumento utilizzato, fin dal 2000, \u00e8 stata una piattaforma di \"e-learning\" aperta a tutte le scuole che la possono utilizzare in aula come strumento per imparare ed anche sperimentare \"giocando\". L'assistenza alle classi che aderiscono al progetto si realizza anche in un'attivit\u00e0 di controllo dell'efficacia dell'iniziativa.\nConcrete iniziative, rivolte agli studenti, ma soprattutto all'approccio dei docenti verso nuove forme di insegnamento delle materie scientifiche sono stati realizzati a livello locale. \no con la collaborazione degli uffici scolastici delle varie regioni\nL'UNESCO, il Ministero Italiano per la Pubblica Istruzione, il Ministero dell'Ambiente e della Tutela del territorio e del mare, il Ministero dell'Istruzione Ungherese, l'Unione europea hanno patrocinato e dato riconoscimenti al progetto Eniscuola.\nIn Italia precursore di una didattica a distanza fu Alberto Manzi, che \u00e8 entrato nella storia grazie alla trasmissione televisiva \"Non \u00e8 mai troppo tardi\", che and\u00f2 in onda in Rai dal 1960 al 1968. Manzi \u00e8 considerato una delle figure preminenti in ambito educativo.\nIl mercato della teledidattica dopo la crisi della \"new economy\": mutamento dell'offerta e della domanda.\nDopo la crisi economica, conseguente all'11 settembre, le aziende hanno iniziato a investire meno ma in modo pi\u00f9 incisivo. Oggi la crescita \u00e8 intesa come continuo aggiornamento delle competenze, condivisione degli obiettivi aziendali e adattamento a situazioni sempre pi\u00f9 mutevoli e instabili. L'e-learning assurge cos\u00ec a nuovo modo di gestire la conoscenza tramite strumenti di condivisione e di collaborazione. Le aziende investono soprattutto in \"information technology\", lingue e materiale tecnico. Per un intervento formativo tanto specifico \u00e8 necessaria di volta in volta un'adeguata analisi dei fabbisogni specifici.\nIl mercato della teledidattica e le universit\u00e0 virtuali.\nIn USA, la scuola e l'universit\u00e0 investono due miliardi di dollari nella teledidattica. Lenta \u00e8 invece la sua adozione nell'ambiente scolastico italiano e scarsi sono gli investimenti. Le cause vanno ricercate nella diffidenza, nella scarsa propensione ai nuovi strumenti e al divario tra generazioni. Per rimediare a ci\u00f2 occorrerebbe che gli insegnanti per primi vengano formati sia all'uso dei nuovi strumenti, sia alle nuove modalit\u00e0 di apprendimento. Comunque ci sono due eccezioni nel panorama scolastico italiano: l'Istituto tecnico di Torino di Grugliasco e l'Istituto tecnico industriale Belluzzi di Bologna. Anche nella scuola, partenariati e collaborazioni con enti pubblici e privati aiutano a superare le tradizionali lentezze burocratiche per l'acquisizione delle infrastrutture necessarie: spesso laddove si collabora tra scuole e istituzioni, pubbliche e/o private, nascono progetti innovativi. Scarso in Italia, a differenza di quanto avviene negli USA, \u00e8 anche uso della teledidattica nelle universit\u00e0 italiane. Anche in questo caso per\u00f2 non mancano le eccezioni come il Politecnico di Milano, la Bocconi, l'Universit\u00e0 degli Studi di Padova, e altre realt\u00e0 universitarie minori (come l'Universit\u00e0 Popolare degli Studi di Milano). Significativa in Italia la scarsit\u00e0 dei master on-line. La formazione aperta a tutti, partnership internazionali, distribuzione del potere decisionale a tutte le sedi, sistemi di gestione della conoscenza sono i requisiti principali di queste realt\u00e0.\nIl mercato della pubblica amministrazione.\nAnche il mercato della teledidattica nella pubblica amministrazione stenta a decollare, sebbene pure qui non manchino le eccezioni: si pensi all'intervento formativo on-line PASS (\"Pubbliche Amministrazioni per lo Sviluppo del Sud\"). Nel caso della pubblica amministrazione il problema del ritardo non sta nella mancanza d'interesse o diffidenza nei confronti delle nuove tecnologie al servizio della formazione, ma \u00e8 insito nel processo di trasformazione funzionale, istituzionale, amministrativa, organizzativa e professionale che l'amministrazione pubblica italiana sta vivendo in questi anni. A differenza delle aziende private, per cui la riduzione dei costi sembra essere ancora il primo motivo di adozione della formazione a distanza, la pubblica amministrazione punta sull'apprendimento elettronico per la sua funzione di collettore e condivisione delle esperienze. Per la pubblica amministrazione si pu\u00f2 registrare quindi una forte carenza di e-learning, ma anche una forte volont\u00e0 di adottare soluzioni formative di quel tipo.\nSvantaggi.\nA livello globale, fattori come la gestione del cambiamento, l'obsolescenza tecnologica e la partnership fornitore-sviluppatore sono i principali limiti che stanno ostacolando la crescita del mercato della tecnologia educativa.\nNegli Stati Uniti, il governo statale e federale ha aumentato i finanziamenti, cos\u00ec come il capitale di rischio privato \u00e8 entrato nel settore dell'istruzione. Tuttavia, a partire dal 2013, nessuno stava guardando al ritorno sull'investimento (ROI) tecnologico per collegare le spese per la tecnologia con migliori risultati per gli studenti.\nLe nuove tecnologie sono spesso accompagnate da una campagna pubblicitaria irrealistica e da promesse riguardo al loro potere trasformativo di cambiare l'istruzione in meglio o di consentire migliori opportunit\u00e0 educative per raggiungere le masse. Gli esempi includono film muti, trasmissioni radiofoniche e televisione, nessuno dei quali ha mantenuto un punto d'appoggio nelle pratiche quotidiane dell'istruzione formale tradizionale. La tecnologia, di per s\u00e9, non porta necessariamente a miglioramenti fondamentali nella pratica educativa. L'attenzione deve essere concentrata sull'interazione dello studente con la tecnologia, non sulla tecnologia stessa. Deve essere riconosciuto come \"ecologico\" piuttosto che \"additivo\" o \"sottrattivo\". In questo cambiamento ecologico, un cambiamento significativo creer\u00e0 un cambiamento totale.\nSecondo Branford \"La tecnologia non garantisce un apprendimento efficace\" e l'uso inappropriato della tecnologia pu\u00f2 persino ostacolarlo. Uno studio dell'Universit\u00e0 di Washington sul vocabolario infantile mostra che esso sta scivolando a causa dei DVD educativi per bambini. Pubblicato sul \"Journal of Pediatrics\", uno studio del 2007 dell'Universit\u00e0 di Washington sul vocabolario dei bambini ha intervistato oltre 1.000 genitori a Washington e nel Minnesota. Lo studio ha rilevato che per ogni ora in cui i bambini di et\u00e0 compresa tra 8 e 16 mesi guardavano DVD e video, conoscevano 6-8 parole in meno di 90 parole comuni per bambini rispetto ai bambini che non li guardavano. Andrew Meltzoff, un geometra che ha lavorato a questo studio, afferma che il risultato ha senso, che se il \"tempo di allerta\" del bambino viene trascorso davanti a DVD e TV, invece che con persone che parlano, i bambini non avranno la stessa esperienza linguistica. Il dottor Dimitri Chistakis, un altro geometra, ha riferito che stanno aumentando le prove che i baby DVD non hanno alcun valore e possono essere dannosi.\nI materiali didattici adattivi adattano le domande alle capacit\u00e0 di ogni studente e calcolano i loro punteggi, ma questo incoraggia gli studenti a lavorare individualmente piuttosto che socialmente o collaborativamente (Kruse, 2013). Le relazioni sociali sono importanti, ma gli ambienti high-tech possono compromettere l'equilibrio di fiducia, cura e rispetto tra insegnante e studente.\nI corsi online aperti in modo massiccio (MOOC), sebbene piuttosto popolari nelle discussioni sulla tecnologia e sull'istruzione nei paesi sviluppati (soprattutto negli Stati Uniti), non sono una delle principali preoccupazioni nella maggior parte dei paesi in via di sviluppo o a basso reddito. Uno degli obiettivi dichiarati dei MOOC \u00e8 fornire alle popolazioni meno fortunate (cio\u00e8 nei paesi in via di sviluppo) l'opportunit\u00e0 di sperimentare corsi con contenuti e struttura in stile americano. Tuttavia, la ricerca mostra che solo il 3% degli iscritti proviene da paesi a basso reddito e sebbene molti corsi abbiano migliaia di studenti registrati, solo il 5-10% di loro completa il corso. I MOOC implicano anche che alcuni programmi di studio e metodi di insegnamento sono superiori, e questo potrebbe alla fine travolgere (o forse spazzare via) le istituzioni educative locali, le norme culturali e le tradizioni educative.\nCon Internet e i social media, l'utilizzo di app educative rende gli studenti altamente suscettibili a distrazioni e deviazioni. Anche se un uso corretto ha dimostrato di aumentare le prestazioni degli studenti, essere distratti sarebbe dannoso. Un altro svantaggio \u00e8 un aumento del potenziale di barare. Gli smartphone possono essere molto facili da nascondere e da utilizzare in modo discreto, soprattutto se il loro utilizzo \u00e8 normalizzato in classe. Questi svantaggi possono essere gestiti con regole e regolamenti rigidi sull'uso del telefono cellulare.\nEccessiva stimolazione.\nDispositivi elettronici come cellulari e computer facilitano l'accesso rapido a un flusso di fonti, ciascuna delle quali pu\u00f2 ricevere un'attenzione superficiale. Michel Rich, professore associato presso la Harvard Medical School e direttore esecutivo del centro sui media e la salute infantile di Boston, ha detto della generazione digitale: \"I loro cervelli sono ricompensati non per rimanere sul compito, ma per passare alla cosa successiva. la preoccupazione \u00e8 che stiamo crescendo una generazione di bambini davanti a schermi i cui cervelli saranno cablati in modo diverso\". Gli studenti hanno sempre affrontato le distrazioni; computer e cellulari rappresentano una sfida particolare perch\u00e9 il flusso di dati pu\u00f2 interferire con la focalizzazione e l'apprendimento. Sebbene queste tecnologie influenzino anche gli adulti, i giovani potrebbero esserne maggiormente influenzati poich\u00e9 il loro cervello in via di sviluppo pu\u00f2 facilmente abituarsi a cambiare attivit\u00e0 e diventare disabituato a sostenere l'attenzione. Troppe informazioni, che arrivano troppo rapidamente, possono sopraffare il pensiero.\nLa tecnologia sta \"alterando rapidamente e profondamente il nostro cervello\". Elevati livelli di esposizione stimolano l'alterazione delle cellule cerebrali e rilasciano neurotrasmettitori, che provocano il rafforzamento di alcune vie neurali e l'indebolimento di altre. Ci\u00f2 porta ad un aumento dei livelli di stress sul cervello che, all'inizio, aumenta i livelli di energia, ma, nel tempo, in realt\u00e0 aumenta la memoria, altera la cognizione, porta alla depressione, altera i circuiti neurali dell'ippocampo, dell'amigdala e della corteccia prefrontale. Queste sono le regioni del cervello che controllano l'umore e il pensiero. Se deselezionata, la struttura sottostante del cervello potrebbe essere alterata. L'eccessiva stimolazione dovuta alla tecnologia potrebbe iniziare troppo presto. Quando i bambini vengono esposti prima dei sette anni, importanti compiti di sviluppo possono essere ritardati e potrebbero svilupparsi cattive abitudini di apprendimento, che \"priva i bambini dell'esplorazione e del gioco di cui hanno bisogno per sviluppare\". La psicologia dei media \u00e8 un campo di specializzazione emergente che abbraccia i dispositivi elettronici e i comportamenti sensoriali che si verificano dall'uso della tecnologia educativa nell'apprendimento.\nCritica socioculturale.\nSecondo Lai, \"l'ambiente di apprendimento \u00e8 un sistema complesso in cui l'interazione e le interazioni di molte cose influiscono sui risultati dell'apprendimento\". Quando la tecnologia viene introdotta in un contesto educativo, il contesto pedagogico cambia in quanto l'insegnamento guidato dalla tecnologia pu\u00f2 cambiare l'intero significato di un'attivit\u00e0 senza un'adeguata convalida della ricerca. Se la tecnologia monopolizza un'attivit\u00e0, gli studenti possono iniziare a sviluppare la sensazione che \"la vita difficilmente sarebbe pensabile senza la tecnologia\".\nLeo Marx considerava la stessa parola \"tecnologia\" problematica, suscettibile di reificazione e \"oggettivit\u00e0 fantasma\", che nasconde la sua natura fondamentale come qualcosa di prezioso solo nella misura in cui giova alla condizione umana. La tecnologia alla fine si riduce a influenzare le relazioni tra le persone, ma questa nozione viene offuscata quando la tecnologia viene trattata come una nozione astratta priva di bene e male. Langdon Winner fa una conclusione simile.\nSeymour Papert indica un buon esempio di una (cattiva) scelta che \u00e8 diventata fortemente radicata nell'abitudine sociale e nell'attrezzatura materiale: \"scelta\" di usare la tastiera QWERTY. La disposizione QWERTY delle lettere sulla tastiera fu originariamente scelta, non perch\u00e9 fosse la pi\u00f9 efficiente per la digitazione, ma perch\u00e9 le prime macchine da scrivere erano inclini a incepparsi quando i tasti adiacenti venivano premuti in rapida successione. Ora che la digitazione \u00e8 diventata un processo digitale, questo non \u00e8 pi\u00f9 un problema, ma l'accordo QWERTY continua a vivere come un'abitudine sociale, molto difficile da cambiare.\nNeil Postman ha sostenuto l'idea che la tecnologia abbia un impatto sulle culture umane, inclusa la cultura delle classi, e che questa \u00e8 una considerazione ancora pi\u00f9 importante che considerare l'efficienza di una nuova tecnologia come strumento per l'insegnamento. Per quanto riguarda l'impatto del computer sull'istruzione, Postman scrive:Ci\u00f2 che dobbiamo considerare del computer non ha nulla a che fare con la sua efficienza come strumento di insegnamento. Dobbiamo sapere in che modo sta alterando la nostra concezione dell'apprendimento e come, insieme alla televisione, mina la vecchia idea di scuola.Si presume che la tecnologia sia intrinsecamente interessante, quindi deve essere utile nell'istruzione; sulla base di una ricerca di Daniel Willingham, non \u00e8 sempre cos\u00ec. Sostiene che non importa necessariamente quale sia il mezzo tecnologico, ma se il contenuto \u00e8 coinvolgente e utilizza il mezzo in modo vantaggioso.\nDigital divide.\nIl concetto di digital divide \u00e8 un divario tra chi ha accesso alle tecnologie digitali e chi no. L'accesso pu\u00f2 essere associato all'et\u00e0, al sesso, alla condizione socio-economica, all'istruzione, al reddito, all'etnia e alla geografia.\nProtezione dei dati.\nSecondo un rapporto della Electronic Frontier Foundation, grandi quantit\u00e0 di dati personali sui bambini vengono raccolti da dispositivi elettronici distribuiti nelle scuole degli Stati Uniti. Spesso, vengono raccolte, caricate e archiviate a tempo indeterminato molte pi\u00f9 informazioni del necessario. Oltre al nome e alla data di nascita, queste informazioni possono includere la cronologia di navigazione del bambino, i termini di ricerca, i dati sulla posizione, gli elenchi di contatti e le informazioni comportamentali. I genitori non sono informati o, se informati, hanno poca scelta. Secondo il rapporto, questa sorveglianza costante derivante dalla tecnologia educativa pu\u00f2 \"distorcere le aspettative di privacy dei bambini, portarli all'autocensura e limitare la loro creativit\u00e0\". In un annuncio del 2018, l' FBI ha avvertito che l'ampia raccolta di informazioni sugli studenti da parte delle tecnologie educative, inclusa la cronologia di navigazione sul Web, i progressi accademici, le informazioni mediche e la biometria, ha creato potenziali minacce alla sicurezza."}
{"id": "45725", "revid": "339392", "url": "https://it.wikipedia.org/wiki?curid=45725", "title": "Bandiera Cinese", "text": ""}
{"id": "45733", "revid": "1149807", "url": "https://it.wikipedia.org/wiki?curid=45733", "title": "Schroeder (personaggio)", "text": "Schroeder \u00e8 un personaggio della striscia a fumetti \"Peanuts\" di Charles M. Schulz. Non viene mai nominato il suo nome di battesimo.\n\u00c8 un bambino che ama suonare il suo pianoforte giocattolo, cosa che fa con grande bravura, ed ha una profonda venerazione per Ludwig van Beethoven di cui il 16 dicembre di ogni anno festeggia l'anniversario della nascita (anche se in una striscia se lo dimentica). Si ricorda il suo indirizzo solo perch\u00e9 \u00e8 l'anno di nascita di Beethoven (1770). \u00c8 anche oggetto dell'amore non corrisposto di Lucy, che spesso si adagia sul piano mentre lui suona, per tentare l'ennesima, inutile \"avance\".\nSchroeder nelle strisce compare anche come ricevitore (\"catcher\") della squadra di baseball di Charlie Brown.\nIl personaggio di Schroeder compare nella striscia nel 1951 come un neonato, ma nell'arco dei tre anni successivi raggiunge un'et\u00e0 simile a quella degli altri personaggi dei Peanuts. Al debutto non mostrava caratteristiche particolari, ma quando Schulz volle inserire nella striscia il pianoforte giocattolo della figlia Meredith, lo diede al suo personaggio, creando cos\u00ec lo Schroeder che tutti gli appassionati della striscia oggi conoscono.\nSin dalla sua prima comparsa al pianoforte giocattolo, Schroeder ha sempre suonato pezzi di musica classica con la bravura di un virtuoso. La bravura di Schroeder viene resa graficamente da Schulz tramite l'inserimento di spartiti nel riquadro della striscia. In svariate vignette sono state utilizzati, all'uopo, estratti da vere partiture beethoveniane per pianoforte. Si \u00e8 detto che l'idolo di Schroeder avrebbe dovuto essere Bach, ma Schulz prefer\u00ec Beethoven perch\u00e9 \"suonava pi\u00f9 buffo\".\nSopra il suo pianoforte giocattolo, compare spesso (pi\u00f9 frequentemente durante gli anni '50) un busto che riproduce la testa di Ludwig van Beethoven\nSchroeder \u00e8 un bambino calmo ed impassibile, felice della sua musica; l'unica cosa capace di farlo arrabbiare \u00e8 sentire che qualcuno non tributa a Beethoven un'ammirazione pari alla sua. E Lucy, perfidamente, spesso lo stuzzica in questo suo punto debole."}
{"id": "45744", "revid": "2149966", "url": "https://it.wikipedia.org/wiki?curid=45744", "title": "Rumiko Takahashi", "text": "\u00c8 diventata, grazie alle sue opere, la mangaka di maggior successo, popolarit\u00e0 e influenza del Giappone, tale da essere nota anche come \"la regina dei manga\".\nNel 2018 \u00e8 entrata nella Hall of Fame del Will Eisner Award. e nel 2019 ha vinto il Grand Prix di Angoul\u00eame 2019.\nBiografia.\nDa sempre appassionata di manga e fan di autori quali Kazuo Koike e Ry\u014dichi Ikegami, dopo aver realizzato varie d\u014djinshi durante gli anni della scuola, debutta professionalmente nel mondo del fumetto nel 1978 con la storia breve \"Kattena yatsura\", che svilupper\u00e0 poi nella sua prima opera lunga \"Lam\u00f9\", iniziata nello stesso anno e conclusa nel 1987 insieme a \"Maison Ikkoku\", altra popolare serie pubblicata dalla Takahashi nello stesso periodo. Nel 1987 vede inoltre la luce lo Sh\u014dnen di arti marziali\" Ranma \u00bd\", probabilmente la sua opera pi\u00f9 conosciuta e fra i fumetti pi\u00f9 famosi nel mondo, conclusa solo nel 1996. Nello stesso anno inizia a disegnare \"Inuyasha\", altra celebre opera completata nel 2008. Nella primavera 2009 \u00e8 iniziata la pubblicazione di \"Rinne\", terminata poi nel 2017. Dall'8 maggio 2019 inizia la sua opera pi\u00f9 recente, vale a dire \"MAO\". Nel 2020 lavora come character designer per la serie animata , spin-off di Inuyasha.\nOltre alle sue opere seriali lunghe, la Takahashi \u00e8 anche autrice del comico-sentimentale \"One Pound Gospel\", della drammatica trilogia delle sirene e di molte storie brevi pubblicate prima su rivista e poi nelle raccolte \"1 or W\", \"Rumic World\" e nella antologia di \"Rumic Theater\".\n\u00c8 una dei mangaka pi\u00f9 ricchi del Giappone. La stessa \"Sh\u014dnen Sunday\", rivista settimanale che ospita le sue storie, pubblica i suoi editoriali che hanno per oggetto gli argomenti pi\u00f9 svariati: la sua squadra di baseball preferita (Hanshin Tigers), il gruppo musicale che pi\u00f9 ama (gli SHAZNA), i suoi ricordi.\nAd agosto 2008, tutti i lavori dell'autrice avevano venduto oltre 170 milioni di copie soltanto in Giappone. Nel 2017 i suoi lavori hanno superato le 200 milioni di copie vendute, facendola diventare la mangaka donna che ha venduto pi\u00f9 di tutte in assoluto.\nStile.\nIl tratto di Rumiko Takahashi \u00e8 fra i pi\u00f9 riconoscibili nell'ambito dei manga. Cresciuta artisticamente sotto Kazuo Koike e Ry\u014dichi Ikegami, la Takahashi ha da sempre disegnato con il pennello, evitando il pennino o la penna a china (che invece \u00e8 oggi in assoluto lo strumento pi\u00f9 usato). La caratterizzazione grafica dei personaggi \u00e8 molto semplice ed insieme efficace: questa abilit\u00e0 grafica \u00e8 uno degli ingredienti del suo grande successo, perch\u00e9 i suoi disegni vengono recepiti da ogni tipo di pubblico, dai lettori di tutto il mondo e tutte le culture. Le opere della Takahashi seppur altamente intrise di cultura e di mitologia giapponese sono infatti diffuse ed apprezzate in tutto il pianeta e l'autrice \u00e8 una delle fumettiste pi\u00f9 famose al mondo.\nLa caratteristica peculiare dell'opera omnia della Takahashi \u00e8 l'aver conquistato un folto pubblico di entrambi i sessi, grazie alla sua particolare abilit\u00e0 nel mischiare caratteristiche degli Sh\u014dnen e degli Sh\u014djo nella stessa opera.\nOpere.\nLa saga delle sirene.\n\"La saga delle sirene\", in originale \u00e8 una serie di storie che raccontano le drammatiche vicende di Yuta e Mana, un ragazzo ed una ragazza condannati all'immortalit\u00e0 dopo aver mangiato carne di sirena. Secondo il racconto, la carne di sirena \u00e8 un potente veleno che uccide la maggior parte delle persone che provano a mangiarla: solo in poche occasioni la carne non uccide chi la ingerisce, ma trasforma questi sfortunati in orribili mostri immortali; in eventi ancora pi\u00f9 rari, la carne non uccide e non altera le fattezze di chi la mangia, ma dona loro l'immortalit\u00e0.\nIn Italia l'opera, ancora inconclusa, \u00e8 stata raccolta in tre volumi: il primo \u00e8 stato pubblicato per la prima volta da Granata Press, ma l'azienda fall\u00ec senza riuscire a pubblicare il resto del materiale. La Star Comics recuper\u00f2 la serie ripubblicando sia il primo volume sia i due successivi; il terzo volume non \u00e8 stato pubblicato in Giappone ed \u00e8 possibile leggere le storie che contiene solo ad episodi e su rivista.\nPremi e riconoscimenti.\nNel 2018 \u00e8 stata inserita nell'albo d'oro dell'Eisner Award.\nHa vinto anche il Grand Prix di Angoul\u00eame 2019.\nL'8 ottobre 2021 entra nella Hall of fame degli Harvey Awards"}
{"id": "45750", "revid": "287204", "url": "https://it.wikipedia.org/wiki?curid=45750", "title": "Skywalker Sound", "text": "Fondata nel 1975, la Skywalker Sound \u00e8 un'azienda specializzata in effetti sonori, montaggio del sonoro e delle musiche e progettazione di nuovi formati audio, parte della Lucas Digital, a sua volta parte della LucasFilm di George Lucas, ora controllata dalla The Walt Disney Company.\nAll'inizio l'azienda era nota col nome di Sprocket System, il suo nome viene cambiato nel 1987 in Skywalker Sound.\nL'azienda \u00e8 situata nella \"Lucas Valley\", vicino Nicasio, California.\nIl suo staff di \"sound designer\" e \"sound editing\" ha vinto, oltre ad aver ricevuto anche alcune \"nomination\", pi\u00f9 volte i premi Oscar per il \"miglior sonoro\" e per il \"miglior montaggio del sonoro\", a partire dalla saga di \"Guerre stellari\", per la quale venne appositamente creata, come anche la Industrial Light &amp; Magic, nel 1977. In quell'anno, Ben Burtt vinse uno speciale Oscar per i risultati raggiunti, dal momento che ancora non era stata creata la categoria per il \"miglior montaggio del sonoro\".\nLa sede dell'azienda \u00e8 un modello di tecnologia avanzata e sofisticati sistemi di integrazione. Uffici, servizi editoriali, gli studi di registrazione e di elaborazione sono tutti contenuti dal centrale \"Tech Building\", che comprende anche grandi hall per ricevimenti, congressi, riunioni e cene, ed alcuni appartamenti abitati dai dipendenti, situati, per\u00f2, leggermente staccati dall'area di lavoro.\nL'ambiente di lavoro \u00e8 dunque ideale, ma l'enorme competenza, il continuo aggiornamento tecnologico e la qualit\u00e0 dei prodotti e servizi della Skywalker Sound sono anche e soprattutto il frutto del personale altamente specializzato, tra i quali vanno ricordati alcuni supervisori come:"}
{"id": "45755", "revid": "5", "url": "https://it.wikipedia.org/wiki?curid=45755", "title": "Svend Aggesen", "text": ""}
{"id": "45757", "revid": "1632387", "url": "https://it.wikipedia.org/wiki?curid=45757", "title": "Sacra di San Michele", "text": "La Sacra di San Michele, o pi\u00f9 propriamente Abbazia di San Michele della Chiusa, localmente chiamata anche Sagra di San Michele, \u00e8 un complesso architettonico arroccato sulla vetta del monte Pirchiriano, all'imbocco della val di Susa, nella Citt\u00e0 metropolitana di Torino, in Piemonte, nei territori dei comuni di Sant'Ambrogio di Torino e di Chiusa di San Michele, poco sopra la borgata San Pietro.\nCollocata su un imponente basamento di 26 metri a 960 metri di altitudine s.l.m, affacciandosi dalla cima del monte Pirchiriano sul confine fra le Alpi Cozie e la Pianura Padana, \u00e8 il monumento simbolo del Piemonte e una delle pi\u00f9 eminenti architetture religiose di questo territorio alpino, appartenente alla diocesi di Susa, prima tappa in territorio italiano della via Francigena.\nDal XII al XV secolo visse il periodo del suo massimo splendore storico, divenendo uno dei principali centri della spiritualit\u00e0 benedettina in Italia. Nel XIX secolo vi fu insediata la congregazione dei padri rosminiani. Nel 2015, il sito \u00e8 stato uno dei vincitori del concorso fotografico mondiale Wiki Loves Monuments. Nel 2016 il museo del complesso monumentale abbaziale \u00e8 stato visitato da oltre 100.000 persone.\nNella notte del 24 gennaio 2018, il Monastero Vecchio della Sacra ha subito ingenti danni a seguito di un incendio divampato sul tetto, senza impattare la parte architettonicamente pi\u00f9 rilevante, che necessita di importanti restauri. Lo scenario monastico ha largamente ispirato il romanzo storico di Umberto Eco \"Il nome della rosa\".\nStoria.\nLe origini (983-1050 d.C.).\nGi\u00e0 in epoca romana fu qui presente un presidio militare, di vedetta presso la via Cozia verso le Gallie. A ricordo di questo passaggio, rimane una lapide, in memoria di una delle famiglie romane che vi abitarono nel I secolo, quella di \"Surio Clemente\".\nIl castrum romano fu poi utilizzato dai Longobardi, a guardia delle invasioni dei Franchi, nel contesto delle cosiddette chiuse longobarde, delle quali rimangono alcune vestigia nel sottostante paese di Chiusa di San Michele. Il culto micaelico, praticato dai Longobardi, fu ereditato dall'Imperatore Federico I Barbarossa, che lo trasmise al nipote Federico II von Hohenstaufen, che lo estese a sua volta nel Regno e nell'Impero. Diffusosi ampiamente, si ipotizza che il culto di San Michele Arcangelo fosse gi\u00e0 presente in Val di Susa, a partire dal VI secolo circa, periodo in cui fu presumibilmente eretta, proprio qui, una chiesetta-cappella dedicata all'Arcangelo.\nL'Alto Medioevo infatti, vide la costruzione di numerosi edifici religiosi in Europa dedicati al Santo Arcangelo. La data di costruzione del complesso vero e proprio viene identificata tra il 983-987, anche se altri la identificano tra il 999 e 1002. Le fonti pi\u00f9 certe parlano del tempo di san Giovanni Vincenzo, l'arcivescovo di Ravenna ritiratosi a una vita eremitica presso queste zone, quindi tra la fine del X e l'inizio dell'XI secolo. Secondo una leggenda, l\u2019ex arcivescovo ebbe la visione dello stesso Arcangelo Michele, che gli ordin\u00f2 di erigere un santuario. Gli stessi angeli avrebbero infine consacrato la cappella, che di notte fu vista dalla popolazione come \"avvolta\" da un grande fuoco.\nLe fasi iniziali della costruzione sono scarsamente descritte. I documenti pi\u00f9 antichi risalgono a un certo monaco \"Guglielmo\", che visse proprio in quel cenobio e, intorno alla fine dell'XI secolo, scrisse il \"Chronicon Coenobii Sancti Michaelis de Clusa\". Egli cit\u00f2 la data di fondazione addirittura nel 966; tuttavia, lo stesso monaco, in un altro passo della sua opera, afferm\u00f2 che la costruzione ebbe inizio sotto il pontificato di papa Silvestro II (999-1003), gi\u00e0 abate dell'Abbazia di San Colombano di Bobbio.\nIl Romanico.\nAccanto al sacello pi\u00f9 antico, Giovanni Vincenzo ne fece realizzare un altro, oggi ambiente centrale dell'attuale cripta della Chiesa. Gli studiosi tendono ad attribuire questa parte a Giovanni Vincenzo in quanto le nicchie, gli archetti e le colonnine richiamano motivi analoghi all'architettura bizantina, all'epoca diffusa proprio nel Ravennate.\nSul finire del X secolo, fondamentale fu l'intervento del nobile francese conte Hugon di Montboissier, detto \"Ugone\", allora governatore di Aurec-sur-Loire, nell'Alvernia e responsabile dell'Abbazia di Saint-Michael de \"Cuxa\", a Codalet (Pirenei). In tal modo, il conte pot\u00e9 quindi riscattare i suoi peccati a fronte dell'indulgenza richiesta al nuovo Papa Silvestro II. Grazie ai suoi interventi, fu aggiunto un piccolo cenobio per pochi monaci e qualche pellegrino.\nL'amministrazione fu data all'abate \"Adverto di Lezat\" (diocesi di Tolosa). Fu in questo periodo, tra il 1015 e il 1030, che, molto probabilmente, l'architetto Guglielmo da Volpiano disegn\u00f2 il progetto della \"nuova Chiesa\", che verr\u00e0 successivamente costruita sopra alla primitiva chiesetta.\nA met\u00e0 dell'XI secolo, la struttura dell'abbazia fu quindi affidata ai Benedettini, che ne seppero sviluppare progressivamente il significato spirituale, dando asilo ai pellegrini e protezione alle popolazioni della zona. In questo periodo fu infatti costruito l'edificio della foresteria, staccato dal monastero, e in grado di accogliere i numerosi pellegrini che, percorrendo la via Francigena passante per il Moncenisio, vi salivano per trovare ristoro fisico e spirituale.\nL'ampliamento settentrionale (1099-1390).\nLa parte settentrionale del complesso, oggi in rovina, fu costruita nel XII secolo come \"Nuovo monastero\", per il quale furono aggiunte tutte le strutture per la vita di molte decine di monaci: celle, biblioteca, cucine, refettorio, officine.\nDalle basi di quello che probabilmente era l'antico \"castrum\" di epoca romana, l'abate \"Ermengardo\", che resse il monastero dal 1099 al 1131, fece realizzare questa opera ardita, partendo dall'impressionante basamento di 6 metri che dalla base a picco raggiunge la vetta. Il basamento quindi, \u00e8 sovrastato dalle absidi, che portano la cima della costruzione a sfiorare i 1.000 metri di altitudine rispetto ai 962 del monte Pirchiriano, la cui vetta costituisce una delle colonne portanti della chiesa, tuttora visibile grazie alla presenza di una targa: \"\"culmine vertiginosamente santo\", citazione del poeta rosminiano Clemente Rebora (XX secolo).\nIl monastero sub\u00ec un parziale decadimento nel 1629, a causa del passaggio delle truppe francesi del generale Nicolas de Catinat. Un successivo degrado avvenne durante l'Assedio di Torino del 1706. Di questa parte, infatti, rimangono oggi solo dei ruderi, affacciati verso la Val di Susa: si doveva trattare di un edificio di ben cinque piani, la cui imponenza \u00e8 manifestata dai muraglioni, archi e pilastri, a oggi ancora parzialmente visibili.\nLa torre della Bell'Alda.\nSempre sul lato settentrionale, isolata dal resto del complesso, svetta la torre della \"Bell'Alda\"\", oggetto di una suggestiva leggenda: una fanciulla (probabilmente vissuta nel XIII - XIV secolo), la bell'Alda appunto, volendo sfuggire dalla cattura di alcuni soldati di ventura, si ritrov\u00f2 sulla sommit\u00e0 della torre. Dopo aver pregato, disperata, prefer\u00ec saltare nel precipizio sottostante, piuttosto che farsi prendere; le vennero in soccorso gli angeli e, miracolosamente, atterr\u00f2 illesa. La leggenda vuole che, per dimostrare ai suoi compaesani quanto era successo, tentasse nuovamente il volo dalla torre, ma che per la vanit\u00e0 del gesto ne rimase invece uccisa.\nLa \"nuova\" chiesa (1110-1255).\nLa chiesa attuale, detta anche \"Nuova\", \u00e8 il risultato di pi\u00f9 di un secolo di interventi. Partendo dai primitivi progetti di Guglielmo da Volpiano, l\u2019effettivo inizio dei lavori \u00e8 di difficile datazione, ma si suppone che il primitivo impianto, quello absidale, sia stato commissionato dall\u2019abate \"Stefano\" all'inizio del XII secolo, con l'imponente basamento del 1110-1120. Si impone qui lo stile romanico di stampo normanno, senza alcuna finestra e sormontato da volte a crociera analoghe alle attuali.\nTra il 1120 e il 1130, vi lavor\u00f2 lo scultore Niccol\u00f2, ma anche Pietro da Lione. Dal protiro, altissimo a pi\u00f9 piani, si accede allo scalone dei Morti, cos\u00ec chiamato perch\u00e9 anticamente era fiancheggiato da tombe. Qui si trova la porta dello Zodiaco, con gli stipiti decorati da rilievi dei segni zodiacali, che all'epoca erano un modo per rappresentare lo scorrere del tempo (quindi una sorta di \"memento mori\"). In questi rilievi, simili a quelli dei popoli fantastici nella porta dei Principi di Modena, si riscontrano influenze del linearismo della scuola scultorea di Tolosa.\nSul finire del XII secolo poi, vi furono degli interventi in cosiddetto stile \"romanico di transizione\", di scuola lombardo-emiliana, caratterizzato dalla comparsa di finestre bifore, e i cui lavori dovettero richiedere molto tempo, documentato nel passaggio che si trova all'interno delle campate tra il pilastro cilindrico e quello polistilo e nelle due successive arcate con pilastri a fascio e archi acuti. Le volte originali crollarono nel XVI secolo, sostituite nella navata centrale da una pesante volta a botte, che esercitava una notevole spinta sui muri laterali, minacciandone la stabilit\u00e0 e creando pericolo di ribaltamento. Per far fronte a questa minaccia, durante i restauri di fine Ottocento, fu demolita la volta a botte, e sostituita con una triplice volta a crociera, completata nel 1937.\nIl Gotico.\nL'ultimo intervento in periodo medioevale avvenne all'inizio fino a circa met\u00e0 del XIII secolo (con la solenne consacrazione nel 1255), nel quale comparvero elementi in stile gotico francese, opera di artisti sconosciuti ma di chiara scuola piacentina, come, ad esempio, la decorazione del finestrone dell\u2019abside centrale e le due finestre delle navate minori.\nGli interventi eseguiti per adattare lo sviluppo architettonico al particolare ambiente costituito dalla vetta del monte Pirchiriano, portarono al rovesciamento degli elementi costitutivi fondamentali. In tutte le chiese la facciata \u00e8 sempre localizzata frontalmente rispetto alle absidi poste dietro l'altare maggiore e contiene il portale d'ingresso; al contrario, la facciata della sacra si trova nel piano posto sotto il pavimento che costituisce la volta dello scalone dei Morti. La facciata \u00e8 sotto l'altare maggiore, ed \u00e8 sovrastata dalle absidi con la loggia dei Viretti, visibile dalla parte del monte rivolta verso la Pianura Padana.\nNel 1315, fu composto il Breviario di San Michele della Chiusa, per scandire le preghiere quotidiane e celebrare le festivit\u00e0 della Chiesa Cattolica; all'interno del breviario fu posto inoltre il ciclo delle preghiere particolari, per celebrare e onorare il fondatore della Sacra, San Giovanni Vincenzo.\nIl declino (1381-1836).\nIl declino della Sacra fu causato da antefatti politici risalenti al 1362: il principe Giacomo di Savoia-Acaia, a causa della sua insubordinazione a Casa Savoia, fu esautorato da poteri e possedimenti. Suo figlio, Filippo II di Savoia-Acaia, si volle quindi vendicare, saccheggiando il borgo di Sant'Ambrogio di Susa e distruggendo il Palazzo Abbaziale. In tali tumulti, fu supportato dall'allora abate \"Pietro III di Fongeret\". Nel 1381 quindi, Amedeo VI di Savoia (detto il \"Conte Verde\"), prese la drastica decisione di chiedere direttamente a Papa Urbano VI la soppressione dell'autorit\u00e0 dell'abate presso la Sacra. Da quel momento, il complesso perder\u00e0 definitivamente la propria grande autonomia e verr\u00e0 amministrato soltanto da un commendatario. In \"commendam\", il monastero perse di interesse gi\u00e0 nel XV secolo. Fu gestito dai soli Padri Priori che, non solo furono scarsamente sostenuti, ma semplicemente utilizzati dai commendatari per la riscossione delle rendite.\nNel 1622, il cardinale Maurizio di Savoia convinse Papa Gregorio XV a sopprimere, di fatto, tutto il complesso, abitato ormai soltanto da tre monaci, facendo terminare cos\u00ec la secolare gestione benedettina del sito. Le ultime rendite economiche furono destinate alla costruzione della Collegiata dei Canonici della Chiesa di San Lorenzo, presso Giaveno, pochi chilometri pi\u00f9 a sud, i quali successero agli scomparsi monaci negli obblighi verso il monastero. Tuttavia, gi\u00e0 dopo qualche anno, la Collegiata non riusc\u00ec a far fronte alle ingenti spese di gestione della Sacra, che fu lasciata in stato di abbandono per quasi due secoli.\nNel 1803, Pio VII sciolse il Collegio dei Canonici della Sacra, con bolla papale e su pressione di Napoleone, che cominciava a premere ai confini della penisola, ma lo stesso pontefice ristabil\u00ec il Collegio dopo il suo ritorno dalla prigionia francese, nel 1817, con la bolla papale \"Beati Petri Apostolorum Principis\" del 17 luglio.\nL'insediamento Rosminiani (1836).\nNel 1836, Carlo Alberto di Savoia, desideroso di far risorgere il prestigio della Chiesa piemontese e del suo casato, pens\u00f2 di collocare stabilmente una congregazione religiosa. Offr\u00ec l'opera ad Antonio Rosmini, giovane fondatore dell'Istituto della carit\u00e0, che accett\u00f2 di stabilirvi.\nPapa Gregorio XVI, con un breve dell'agosto 1836, nomin\u00f2 i padri Rosminiani amministratori della sacra e delle superstiti rendite abbaziali. Contemporaneamente, il re affid\u00f2 loro in custodia le salme di ventiquattro reali di casa Savoia, traslate dal duomo di Torino, ora tumulate in Chiesa entro pesanti sarcofagi di pietra. Per la traslazione delle salme venne realizzato il Sentiero dei Principi. Solo in seguito vennero portati al monastero i 16 pesantissimi sarcofagi di pietra dove furono seppelliti principi, principesse e principini. Tra i pi\u00f9 noti: Margherita di Valois, figlia di Francesco I e moglie di Emanuele Filiberto (il \"Testa di ferro\") ; il duca bambino Francesco Giacinto di Savoia, l'intrigante madre di Vittorio Amedeo II (detto la \"Volpe Savoiarda\"), primo Re di Sardegna, Maria Giovanna Battista di Savoia-Nemours, e il cardinale Maurizio di Savoia.\nLa scelta di questa antica abbazia evidenzia la prospettiva della spiritualit\u00e0 di Rosmini che, negli scritti ascetici, richiama costantemente ai suoi religiosi la priorit\u00e0 della vita contemplativa, quale fonte e alimento che d\u00e0 senso e sapore a ogni attivit\u00e0 esterna: nella vita attiva il consacrato entra solo dietro chiamata della provvidenza e tutte le opere, in qualsiasi luogo o tempo, sono per lui buone se lo perfezionano nella carit\u00e0 di Dio. I padri rosminiani restano alla Sacra anche dopo la legge dell'incameramento dei beni ecclesiastici del 1867 che spogliava la comunit\u00e0 religiosa dei pochi averi necessari per un dignitoso sostentamento e un minimo di manutenzione all'edificio che conserva numerose opere d'arte.\nAbbazia \"nullius\".\nLa Sacra di San Michele godeva del privilegio di \"abbatia nullius\", ovvero dell'esenzione dalla giurisdizione di un vescovo, da molti secoli, quando fu soppressa nel 1803 durante il periodo napoleonico. Nel 1817 l'abbazia fu ristabilita, ma perdette il secolare privilegio per volere di Pio VII e fu compresa nella diocesi di Susa.\nEpoca recente.\nFondamentali furono qui gli interventi architettonici di recupero e i supplementi di elementi neoromanici voluti da Alfredo d'Andrade, eseguiti a cavallo tra il XIX e il XX secolo, come la scalinata e gli archi rampanti sulla parte meridionale. Da allora, la Sacra rimase un luogo quieto, di preghiera e meditazione, con l'eccezione di una parentesi nel maggio 1944, dove fu teatro di una minacciosa perquisizione da parte degli occupanti tedeschi nella seconda guerra mondiale.\nNel 1980, lo scrittore Umberto Eco si ispir\u00f2 parzialmente a questa suggestiva abbazia benedettina, per ambientare il suo pi\u00f9 celebre romanzo, \"Il nome della rosa\". Inizialmente, fu anche proposto di girarvi le scene dell'omonimo film di Jean-Jacques Annaud del 1985, scelta poi scartata dai produttori cinematografici a causa degli elevati costi da sostenere.\nDa ricordare, anche il romanzo di Marcello Simoni del 2011, \"Il mercante di libri maledetti\", qui parzialmente ambientato. Altri restauri del complesso furono eseguiti nel corso degli anni ottanta e novanta; una particolare importanza rivest\u00ec la visita di papa Giovanni Paolo II il 14 luglio 1991, nel corso della sua visita alla diocesi di Susa per la beatificazione del vescovo Edoardo Giuseppe Rosaz. In anni recenti, l'incipiente afflusso di turisti ha reso obbligatorio il senso unico sulla provinciale 188 da Fraz. \"Mortera\" di Avigliana verso il Colle Braida per i soli non residenti e durante i giorni festivi.\nNel 2016 viene varato un progetto di ulteriore ristrutturazione e ampliamento di tutto il sito, con miglioramento dei relativi servizi turistici. Il 15 marzo 2017, presso il Circolo dei Lettori di Torino, \u00e8 stata presentata al pubblico la candidatura dell'abbazia a patrimonio dell'umanit\u00e0 dell'UNESCO, nel quadro del sito seriale \"Il paesaggio culturale degli insediamenti benedettini dell\u2019Italia medievale\". La sera del 24 gennaio 2018, a causa di un probabile cortocircuito, una parte del tetto del monastero si \u00e8 incendiata; l'intervento dei vigili del fuoco, durato alcune ore, \u00e8 riuscito a contenere le fiamme e limitare i danni. Nessuna persona \u00e8 stata coinvolta o ferita.\nCronotassi degli abati.\nAbati monaci.\nDalle origini fino al 1380 furono 27 gli abati monaci, qui di seguito l'elenco di alcuni con il periodo di reggenza dell'abbazia:\nAbati commendatari.\nDal 1381 al 1826 ressero l'abbazia 26 abati commendatari:\nEscursionismo.\nLa Sacra di San Michele \u00e8 raggiungibile a piedi tramite due percorsi principali: il primo la collega all'abitato di Chiusa di San Michele, l'altro la collega all'abitato di Sant'Ambrogio tramite un'ampia mulattiera con delle stazioni della Via Crucis: in entrambi i casi, il dislivello \u00e8 di circa 600 m, con partenza delle mulattiere dalle chiese parrocchiali dei due rispettivi paesi.\nEsiste, poi, una terza alternativa, sempre escursionistica, ma con dislivello inferiore: il Sentiero dei Principi con partenza dalla borgata Mortera di Avigliana (630 m). Questo itinerario passa in cima alla Punta dell'Ancoccia (896 m), suggestivo balcone sulla Sacra e la Bassa Valle, e poi ridiscende al Colle della Croce Nera (872 m).\nPer gli appassionati di ascensioni alpinistiche, il complesso \u00e8 anche raggiungibile tramite la via ferrata Carlo Giorda che parte da Sant'Ambrogio di Torino ai piedi del monte Pirchiriano.\nDalla Sacra di San Michele incomincia il cosiddetto sentiero dei Franchi, percorso escursionistico che la collega con l'Alta Valle di Susa. Sempre per la Sacra passava, in epoca medievale, un'importante via di pellegrinaggio: la via Francigena, nella sua variante alpina della val di Susa che univa Mont-Saint-Michel, in Francia, al santuario di San Michele Arcangelo, vicino a Foggia."}
{"id": "45762", "revid": "125451001", "url": "https://it.wikipedia.org/wiki?curid=45762", "title": "Emblema della Repubblica Italiana", "text": "Lemblema della Repubblica Italiana \u00e8 il simbolo iconico identificativo dello Stato italiano. Adottato ufficialmente il 5 maggio 1948 con il decreto legislativo n. 535, \u00e8 uno dei simboli patri italiani. L'emblema, a forma di corona romana, consiste in una stella d'Italia (simbolo risalente alla mitologia greco-romana) posta al centro di una ruota (simbolo di progresso e lavoro) tra un ramo di ulivo (simbolo di pace) e un ramo di quercia (simbolo di forza) legati da un nastro recante la scritta \"\" in carattere lapidario romano.\nStoria.\nLa genesi dell'emblema ha inizio il 27 ottobre 1946 quando il secondo governo De Gasperi, primo esecutivo repubblicano del Paese, decise di istituire una commissione presieduta da Ivanoe Bonomi per la creazione di un simbolo identificativo della neonata Repubblica Italiana in sostituzione dell'ormai obsoleto stemma del Regno d'Italia. Venne deciso di bandire un concorso nazionale aperto a tutti i cittadini per rendere pi\u00f9 corale possibile la genesi dell'emblema. Il tema del futuro stemma fu libero con pochi vincoli alle proposte: bando assoluto ai simboli di partito e obbligo d'utilizzo della Stella d'Italia perch\u00e9 \u00abispirazione dal senso della terra e dei comuni\u00bb. Per le cinque opere ritenute migliori era previsto un premio di lire.\nRisposero al concorso 341 candidati, che inviarono 637 bozzetti in bianco e nero. Agli autori dei cinque disegni che superarono la selezione, la commissione diede l'incarico di presentare altri cinque bozzetti che si sarebbero dovuti basare, questa volta, su un tema preciso: \u00ab[\u2026] una cinta turrita che abbia forma di corona, circondata da una ghirlanda di fronde della flora italiana. In basso, la rappresentazione del mare, in alto, la stella d'Italia d'oro; infine, le parole \"unit\u00e0\" e \"libert\u00e0\" [\u2026]\u00bb. La commissione premi\u00f2 la proposta di Paolo Paschetto: l'artista, che fu ricompensato con un ulteriore premio di lire, venne incaricato di disegnare la versione definitiva dell'emblema. La commissione invi\u00f2 poi il disegno al governo per l'approvazione, esponendolo insieme con le altre quattro proposte finaliste in una mostra allestita in via Margutta, a Roma, nel febbraio del 1947.\nL'emblema uscito vincitore dal concorso non ottenne per\u00f2 riscontri favorevoli, venendo definito \"non idoneo allo scopo\" e \u2013 spregiativamente \u2013 \"una tinozza\". Fu quindi istituita una seconda commissione, questa volta presieduta da Giovanni Conti, che band\u00ec radiofonicamente un secondo concorso; questa volta l'orientamento fu quello di privilegiare elementi legati all'idea del lavoro. A questo secondo concorso presero parte 96 persone, alcune delle quali artisti di professione, che realizzarono, nel complesso, 197 bozze. I 197 disegni originali del secondo concorso sono custoditi all'interno dell'archivio storico della Camera dei deputati.\nAncora una volta risult\u00f2 vincitore Paolo Paschetto, questa volta all'unanimit\u00e0, la cui proposta venne tuttavia rivisitata dalla commissione per correggerne i connotati araldici, politici e pratici: il risultato finale fu una stella bianca a cinque punte simmetriche centrata su una ruota dentata, simbolo del lavoro e del progresso, e circondata da un ramo di ulivo e da uno di quercia. Approvato dall'Assemblea Costituente il 31 gennaio 1948 dopo un acceso dibattito, lo stemma finale venne ratificato definitivamente, previa modifica dei colori, il 5 maggio successivo, dal presidente della Repubblica Enrico De Nicola con decreto legislativo n. 535 per poi essere pubblicato sulla \"Gazzetta Ufficiale\" n\u00b0 122 del 28 maggio 1948.\nNel corso dei decenni, l'emblema della Repubblica non fu esente da critiche dal punto di vista grafico. Nel 1987 il presidente del Consiglio Bettino Craxi lanci\u00f2 un nuovo concorso nazionale volto a rinnovarlo o ridisegnarlo; la commissione incaricata ricevette 239 proposte, ma nessuna di esse venne ritenuta soddisfacente. Durante il secondo governo Berlusconi l'emblema \u00e8 stato oggetto di un lieve aggiornamento resosi necessario per il suo inserimento in un bollo ellittico, in seguito divenuto nuovo emblema della presidenza del Consiglio dei ministri.\nCaratteristiche e significato.\nLa blasonatura dell'emblema della Repubblica Italiana recita:\nElemento centrale dell'emblema \u00e8 la stella bianca a cinque punte, detta anche Stella d'Italia, che \u00e8 il pi\u00f9 antico simbolo patrio italiano. Tale simbologia risulta gi\u00e0 attestata nella letteratura greca arcaica: nel VI secolo a.C., il poeta Stesicoro, nel poema \"Iliupersis (Caduta di Troia)\", nel creare la leggenda di Enea, descrisse il suo ritorno nella terra dei suoi antenati (l'Italia) dopo la disfatta di Troia, sotto la guida di Venere. L\u00ec, secondo tradizioni greche e romane, Enea o i suoi discendenti (Romolo e Remo) avrebbero fondato Roma. In questa epoca storica all'Italia era associata la Stella di Venere perch\u00e9 posta a occidente della penisola ellenica. La Stella di Venere, subito dopo il tramonto, \u00e8 infatti visibile sull'orizzonte verso ovest.\nIl racconto del viaggio in mare di Enea guidato verso le coste italiane dalla materna stella di Venere \u00e8 poi ripreso in epoca romana da Plinio il Vecchio, da Varrone e da Virgilio, dando origine alla tradizione del \"Caesaris Astrum\", la stella di Giulio Cesare che ebbe origine dalla comparsa di una stella cometa poco dopo la sua morte e che venne richiamata da Augusto.\nLa stella d'Italia \u00e8 la tradizionale rappresentazione simbolica dell'Italia sin dall'epoca risorgimentale e rimanda alla tradizionale iconografia che vuole l'Italia raffigurata come un'avvenente donna cinta da una corona turrita \u2013 da cui l'allegoria dell'Italia turrita \u2013 e sovrastata da un astro luminoso, la Stella d'Italia.\nLa Stella d'Italia \u00e8 richiamata anche dalla prima onorificenza dell'era repubblicana, la Stella della Solidariet\u00e0 Italiana: ideata nel secondo dopoguerra, questa onorificenza \u00e8 stata assegnata alle personalit\u00e0 che si sono distinte nella fase di ricostruzione postbellica. Questa onorificenza \u00e8 stata sostituita nel 2011 dall'Ordine della Stella d'Italia, che \u00e8 il secondo titolo onorifico civile per importanza dello Stato italiano. Ancora oggi la Stella d'Italia indica, con le cosiddette \"stellette\", l'appartenenza alle forze armate italiane.\nNell'emblema repubblicano la Stella d'Italia \u00e8 sovrapposta a una ruota dentata d'acciaio, simbolo del lavoro, che \u00e8 alla base della Repubblica. L'articolo 1 della Costituzione italiana infatti recita:\nQuesto riferimento al lavoro non va per\u00f2 inteso come una norma giuridica, che obbligherebbe lo Stato a tutelarlo nel dettaglio, bens\u00ec a un richiamo al principio ad esso collegato, che \u00e8 fondativo della societ\u00e0 italiana. Il secondo comma, invece, assegnando la sovranit\u00e0 esclusivamente al popolo, stabilisce il carattere democratico della repubblica. La ruota dentata \u00e8 anche presente sulla bandiera e sull'emblema dell'Angola e sull'emblema del Mozambico, nazioni uscite dal processo di decolonizzazione dell'Impero portoghese nonch\u00e9 sugli stemmi dei comuni italiani di Assago, Cafasse e Chiesina Uzzanese.\nL'insieme formato dalla ruota dentata e la stella d'Italia \u00e8 racchiuso da un ramo di quercia, situato sulla destra, che simboleggia la forza e la dignit\u00e0 del popolo italiano e da uno di olivo, situato invece sulla sinistra, che rappresenta la volont\u00e0 di pace dell'Italia, sia interna sia nei confronti delle altre nazioni. Per quanto concerne la forza e dignita dell'Italia, il richiamo \u00e8 alla lingua latina in cui il termine \"robur\" significa sia quercia che forza morale e fisica e infatti la corona civica romana, data a chi avesse salvato la vita di un cittadino romano, era anch'essa fatta di rami di quercia. Per quanto riguarda la volont\u00e0 di pace dell'Italia, l'articolo 11 della Costituzione recita:\nDal rifiuto della guerra come strumento di offesa non consegue il fatto che l'Italia non possa partecipare a un conflitto, tant'\u00e8 che gli articoli 78 e 87 della Costituzione prescrivono quali organi dello Stato deliberano lo stato di guerra. In particolare, per l'Italia, sono le due camere che decretano lo stato di guerra, che \u00e8 poi formalmente dichiarata dal Presidente della Repubblica; le camere conferiscono poi al governo i poteri necessari per fronteggiare il conflitto. Altro provvedimento straordinario in caso di guerra \u00e8 la durata della legislatura delle due camere, che pu\u00f2 essere eccezionalmente prorogata, come recita l'articolo 60 della Costituzione, oltre i cinque anni canonici.\nL'emblema della Repubblica Italiana non si pu\u00f2 definire stemma in quanto \u00e8 privo dello scudo; quest'ultimo costituisce infatti, secondo la definizione araldica, una parte essenziale degli stemmi (al contrario di altre decorazioni come, ad esempio, corone, elmi o fronde, che sono parti accessorie). Per tale motivo risulta pi\u00f9 corretto riferirvisi con il termine di \"emblema nazionale\"."}
{"id": "45765", "revid": "466539", "url": "https://it.wikipedia.org/wiki?curid=45765", "title": "Ascesa e caduta della citt\u00e0 di Mahagonny", "text": "Ascesa e caduta della citt\u00e0 di Mahagonny (\"Aufstieg und Fall der Stadt Mahagonny\") \u00e8 un'opera musicale teatrale nata dalla collaborazione tra il drammaturgo Bertolt Brecht ed il musicista Kurt Weill; la sua prima rappresentazione avvenne all'Opera di Lipsia nel marzo 1930; l'opera fu poi ripresa a Berlino nel dicembre dell'anno successivo.\nL'impianto musicale fa frequenti ricorsi al \"concertato\" ed al \"corale\". Non mancano le \"arie\" ed i tratti lirici (anche se limitati).\nTrama.\nIn modo talvolta tortuoso, leggermente dilatato ed a tratti (volutamente) esagerato, si racconta di una citt\u00e0 in cui tutto \u00e8 permesso grazie al denaro: nella visione degli autori si tratta di un'occasione per denunciare le degenerazione della societ\u00e0 del tempo, ma anche preannunciare la societ\u00e0 consumistica del XXI secolo.\nAtto I\nL'opera si apre con un autocarro in panne nel deserto. Ne escono due uomini: l'inetto \"Fatty\" ed il manesco \"Moses\", i quali discutono su cosa fare e quale strada prendere ora (sono dei lestofanti inseguiti dalla polizia, come un cartello ha precedentemente annunciato al pubblico, secondo un classico schema teatrale brechtiano).\nIpotizzano anche di recarsi alla \"Costa\", per cercare l'oro. Dall'autocarro esce a sorpresa una donna: \"Begbick\".\nSi tratta della autentica \"mens\" del gruppo, la quale suggerisce infatti di dimenticare la \"Costa\" (\u00abIhr bekommt leichter das Gold von M\u00e4nnern als von Fl\u00fcssen\u00bb) e di fermarsi esattamente l\u00ec dove si trovano: vi fonderanno una citt\u00e0-trappola (\u00abNetzestadt\u00bb) che si chiamer\u00e0 \"Mahagonny\" e servir\u00e0 da rete per attirare incauti pesci da tutto il mondo (\u00abEine Woche ist hier: Sieben Tage ohne Arbeit\u00bb).\nEppure, come ammettono gli stessi tre personaggi, se una citt\u00e0 del genere potr\u00e0 sorgere, il merito non potr\u00e0 che essere attribuito al \"Male\" serpeggiante nel mondo e negli uomini.\nLa voce della fondazione di questa nuova incredibile citt\u00e0 si diffonde rapidamente, grazie ad una pressante r\u00e8clame effettuata da \"Fatty\" e \"Moses\", ma inevitabilmente orchestrata da \"Begbick\".\nTra le prime persone a giungervi, un gruppo di giovani ragazze in cerca di denari e ragazzi facili: tra loro vi \u00e8 \"Jenny\". Ma giungono anche uomini: quattro tagliaboschi reduci da sette inverni di duro lavoro in Alaska, con le tasche traboccanti di soldi (le prede ideali per \"Begbick\" e i suoi). Sono \"Jim\", \"Jack\", \"Bill\" e \"Joe\": appena arrivati, si lasciano irretire da \"Begbick\" che abbassa la lista dei prezzi appositamente per loro e assegna a ciascuno una compagna. \"Jim\" sceglie \"Jenny\".\nIl tempo passa, \"Jim\" comincia a mostrare insofferenza verso le pur morbidissime leggi di \"Mahagonny\". Anche \"Begbick\" comincia a nutrire dubbi sulla sua \"Netzestadt\", specie quando si intrecciano i ricordi di un intenso ma infelice amore del passato. La notizia che la polizia \u00e8 sulle sue tracce nelle citt\u00e0 limitrofe la spinge per\u00f2 a restare.\nUna notizia ben pi\u00f9 terribile giunge invece di l\u00ec a poco: un uragano violentissimo sta avanzando verso \"Mahagonny\", lasciando dietro di s\u00e9 solo rovine. L'angoscia e lo sconforto provocato da questo avvenimento permettono a \"Jim\" di perorare ulteriormente e definitivamente la causa della sua anarchia totale: tutti gli abitanti di \"Mahagonny\" potranno abbandonarsi agli eccessi, senza alcuna legge perch\u00e9 neanche il tifone ne ha.\nAtto II\nUn altoparlante segue le fasi dell'uragano, sempre in avvicinamento alla citt\u00e0 di \"Mahagonny\". All'ultimo istante per\u00f2, il tifone devia incredibilmente, risparmiando la citt\u00e0.\nOrmai per\u00f2 la lezione di \"Jim\" ha convinto tutti: \"Mahagonny\" si abbandoner\u00e0 agli eccessi pi\u00f9 sfrenati. La discesa nei meandri pi\u00f9 contorti dell'umano essere \u00e8 data da quattro fasi salienti.\nMa la realt\u00e0 \u00e8 ben diversa: \"Begbick\" gli domanda il conto e di fronte alle tasche vuote, \"Moses\" accusa \"Jim\" della colpa pi\u00f9 grave che si possa verificare a \"Mahagonny\". Poich\u00e9 nessuno, a cominciare proprio da \"Jenny\", \u00e8 disposto a fargli credito, \"Jim\" viene arrestato e imprigionato.\nAtto III\nIncatenato, \"Jim\" lamenta la fine della notte, inevitabilmente foriera del giorno del giudizio. Il processo-farsa, presieduto da \"Begbick\" con \"Moses\" pubblico ministero e \"Fatty\" avvocato difensore, lo vede imputato insieme ad un certo \"Tobby Higgins\". Il quale per\u00f2 si accorda con \"Begbick\" per \"comprare\" la propria innocenza. Cos\u00ec non sar\u00e0 per \"Jim\", accusato di aver spinto \"Joe\" al combattimento, di aver sedotto \"Jenny\" e di aver molestato la quiete notturna, ma soprattutto di non aver pagato un conto: la colpa pi\u00f9 grave per i parametri vigenti a \"Mahagonny\". E proprio questa imputazione, nonostante la perorazione di \"Bill\" (che pure si rifiuta nuovamente di prestargli i soldi) vale a \"Jim\" la pena capitale.\nMa nonostante le apparenze, proprio la morte di \"Jim\" rappresenta il canto del cigno per \"Mahagonny\": molti cercano un altro posto dove vivere (vaneggiano Benares, ma \u00e8 stata distrutta da un terremoto), \"Moses\" si cala il berretto sul volto e si atteggia a Dio, accusando i presenti di condotta immorale e destinandoli all'inferno.\nIn realt\u00e0, \u00e8 \"Mahagonny\" (ormai in preda al delirio e alle fiamme) il vero inferno, in cui nessuno ha saputo rinunciare al proprio egoismo.\nPoetica e Stile.\n\"Aufstieg und Fall der Stadt Mahagonny\" rappresenta il secondo capolavoro del sodalizio che leg\u00f2 l'autore teatrale Brecht al musicista Weill alla fine degli anni venti (dopo \"Dreigroschenoper\", 1928).\nL'intera vicenda si svolge in un'ambientazione allucinata al di fuori di qualsiasi contesto chiaramente identificabile, come a voler rappresentare la solitudine esteriore ed interiore dei personaggi. Lo stesso Brecht ammonisce chiaramente in partitura: , nonostante l'intero numero 2 e il breve inciso corale che chiude il numero 18 siano scritti in lingua inglese.\nNon mancano tuttavia riferimenti ed ammiccamenti sottili: la stessa parola \"Mahagon\" significa un colore brunetto, come il Mogano (legno), molto simile a quello delle camicie naziste (che Brecht conobbe a Monaco di Baviera alcuni anni prima). La parola \"Netzestadt\", pronunciata nel prologo da \"Begbick\" e praticamente intraducibile dal tedesco, significa qualcosa come \"citt\u00e0-rete\" per pesci incauti (non mancano infatti riferimenti agli animali acquatici, come \"pescicani\").\nIl colore dell'opera \u00e8 generalmente \"sombre\", apparentemente pacato, allusivo e sottile. Vi sono poche eccezioni di sorta, distinguibili in due categorie:\nDiverse situazioni sono il numero 13, con la morte di \"Jack\" (la calma del motivetto cetra/bandone\u00f3n \u00e8 solo superficiale) e il numero 14, dove sotto l'apparente avvolgenza dei sassofoni si nasconde il dramma della vendita del corpo femminile.\nAnche la partitura rispecchia queste tematiche. Vengono spesso usati, se non addirittura amalgamati, i clarinetti e i sassofoni, utilizzati sovente nel loro particolarissimo registro grave: dominano l'intero prologo con \"Begbick\", e molte delle scene cruciali di \"Jenny\". Il flauto, col suo colore acuto e solare, compare invece nei ricordi dell'Alaska da parte di \"Jim\" e dei suoi. L'oboe, con il suo timbro lievemente nasale e sofferente, \u00e8 riserbato al \"Kraniche-Duett\".\nIn generale, l'impasto elaborato da Weill \u00e8 completo, in certi casi (l'apertura stessa dell'opera o il numero 15) sfiora l'accademismo. Tra le particolarit\u00e0 dell'orchestrazione, spicca naturalmente la presenza del pianoforte, presenza praticamente fissa e fondamentale: dal semplice raddoppio dei bassi, si passa ad elementi concretamente tematici, come lo straziante motivo del numero 14, che vede il violino e la viola soli associati alle ottave acute del pianoforte nel descrivere la desolazione amorosa delle prostitute e degli uomini in trepidante attesa. Grande importanza \u00e8 assegnata inoltre alle percussioni, soprattutto da banda: cassa, tamburo e piatti. Infine, la cetra e il bandone\u00f3n del numero 13, che rendono ancora pi\u00f9 alienante la morte per ingordigia di \"Jack\".\nLa vera grandezza dell'opera risiede nella sua capacit\u00e0 di anticipare i tempi: di descrivere l'anarchia della societ\u00e0 dei consumi, la falsit\u00e0 e l'insita debolezza del sistema capitalista. Tuttavia Brecht, com'\u00e8 sua consuetudine, non punta il dito, non suggerisce opzioni a scapito di altre: \nLa didascalia che precede il numero 5 \u00e8 chiarissima. Si tratta di un semplice \"racconto\", oltre che di un geniale esempio di teatro politico tedesco.\nEppure, proprio la sua \"secchezza\", la sua immediatezza, permettono al teatro brechtiano di essere letto ad un'infinit\u00e0 di livelli, di apparire un autentico \"Test di Rorschach\" in cui ogni persona pu\u00f2 mettere le mani ed attingere alla propria immaginazione derivante dalle proprie esperienze di vita.\nCon queste premesse, era evidente che l'arte brechtiana non fosse gradita al regime nazista. Tuttavia \u00e8 doveroso ricordare che anche i socialisti marxisti storsero il naso di fronte al lavoro di Brecht e Weill.\nAncora oggi, \"Aufstieg und Fall der Stadt Mahagonny\" non \u00e8 un'opera di repertorio, neppure in Germania."}
{"id": "45770", "revid": "125368541", "url": "https://it.wikipedia.org/wiki?curid=45770", "title": "Josefa Idem", "text": "Campionessa mondiale e olimpica nella specialit\u00e0 del K1 (kayak individuale). Ha cominciato la sua carriera sportiva nella nat\u00eca Germania, ma dal 1990 vive e ha gareggiato a livello internazionale per l'Italia. Nella sua ventennale carriera ha vinto 38 medaglie tra Giochi olimpici, mondiali ed europei. Ha partecipato a 8 edizioni delle Olimpiadi, ininterrottamente dall'edizione di Los Angeles 1984 a quella di Londra 2012. Nelle prime due Olimpiadi ha rappresentato la Germania Ovest vincendo un bronzo, nelle altre l'Italia con un oro, due argenti e un bronzo. Idem e Oksana \u010cusovitina sono, a pari merito, le atlete femminile con pi\u00f9 giochi olimpici disputati in assoluto.\nNel dicembre 2012 si \u00e8 candidata alle primarie dei parlamentari del Partito Democratico. \u00c8 stata quindi capolista per l'Emilia-Romagna per il Senato alle elezioni politiche del 2013, risultando eletta. Dal 28 aprile 2013 al 24 giugno 2013 \u00e8 stata Ministro per le pari opportunit\u00e0, lo sport e le politiche giovanili nel governo Letta.\nVive a Santerno, frazione di Ravenna. \u00c8 sposata con Guglielmo Guerrini, e ha due figli.\nBiografia.\nCarriera sportiva.\nIn Germania.\nJosefa Idem comincia a praticare la canoa a undici anni. All'inizio \u00e8 soprattutto un divertimento, mentre il suo impegno principale \u00e8 la scuola di lingue. Diplomata in Germania, parla perfettamente l'inglese, l'italiano e il tedesco; scolasticamente il francese.\nEntra poi a far parte della nazionale tedesca, e a vent'anni ottiene il primo risultato importante a livello internazionale: la medaglia di bronzo ai Giochi della XXIII Olimpiade di Los Angeles 1984 nel K2 500\u00a0m, in coppia con Barbara Sch\u00fcttpelz.\nL'anno successivo passa al K1, il kayak individuale, che \u00e8 diventata poi la sua specialit\u00e0. Dal 1985 al 1987 \u00e8 sempre presente alle finali mondiali nel K1; il suo miglior risultato \u00e8 un quinto posto.\nAi Giochi della XXIV Olimpiade di Seul del 1988 non conquista nessuna medaglia: finisce nona nel K1\u00a0500\u00a0m e quinta con la squadra tedesca di K4\u00a0500\u00a0m. Poche settimane dopo, nel novembre 1988, si trasferisce in Italia, decisa a dare una svolta alla sua carriera.\nIn Italia.\nNel 1989 si affida ad un nuovo allenatore, Guglielmo Guerrini. Il cambiamento d\u00e0 subito buoni risultati: due terzi posti ai mondiali nel K1 500\u00a0m e 5000\u00a0m.\nIl sodalizio Idem-Guerrini va quindi oltre l'impegno sportivo. Coppia anche nella vita privata, i due si sposano nel 1990. Con il matrimonio l'atleta tedesca prende residenza in Italia e pu\u00f2 cos\u00ec gareggiare per la nazionale azzurra gi\u00e0 dai mondiali di quell'anno, dove vince il suo primo titolo iridato nel K1 500\u00a0m, oltre al bronzo nei 5000\u00a0m. Piazzamenti invertiti (oro nel K1 5000\u00a0m, bronzo nel K1 500\u00a0m) ai mondiali dell'anno dopo.\nNel 1992, due anni dopo il matrimonio, diventa cittadina italiana. I Giochi di Barcellona sono la sua terza partecipazione olimpica, la prima da italiana. Avendo vinto la gara preolimpica l'anno precedente \u00e8 una delle favorite, ma si deve accontentare del quarto posto.\nNegli anni seguenti il suo risultato migliore, a livello sportivo, \u00e8 il terzo posto ai mondiali. Sul piano personale, l'evento pi\u00f9 importante \u00e8 la nascita di Janek, il suo primo figlio, il 30 aprile 1995. Pochi mesi dopo, con il supporto del marito-allenatore, \u00e8 di nuovo in acqua a gareggiare, ai mondiali in Germania, dove arriva quinta.\nNel 1996, ai Giochi della XXVI Olimpiade di Atlanta, vince il bronzo nel K1 500\u00a0m, bissando la medaglia vinta 12 anni prima a Los Angeles per la Germania. \u00c8 l'inizio di un periodo ricchissimo di successi: dal 1997 al 2002 3 titoli mondiali (e altri 10 piazzamenti sul podio), 5 titoli europei e la medaglia d'oro nel K1 500\u00a0m ai Giochi della XXVII Olimpiade di Sydney del 2000.\nDopo i tanti trionfi sportivi, a 38 anni sospende l'attivit\u00e0 agonistica per la seconda maternit\u00e0. A maggio del 2003 nasce Jonas. Josefa Idem non ha per\u00f2 intenzione di smettere con la canoa, e assieme al marito definisce un impegnativo piano di allenamenti per tornare alle gare ai massimi livelli. Gli sforzi sono ripagati: 15 mesi dopo il parto, a 40 anni di et\u00e0 e alla sesta Olimpiade consecutiva, vince la medaglia d'argento ai Giochi di Atene del 2004.\nAll'et\u00e0 di 43 anni riesce ad aggiudicarsi nuovamente la medaglia d'argento ai Giochi della XXIX Olimpiade di Pechino del 2008 nel K1\u00a0500\u00a0m, perdendo l'oro per soli 4 millesimi. Con 8 partecipazioni, a 48 anni, \u00e8 la prima italiana di ogni tempo per numero di Giochi olimpici disputati a pari merito con Piero e Raimondo D'Inzeo.\nA livello mondiale, \u00e8 l'atleta femminile con pi\u00f9 Giochi olimpici disputati in assoluto, con la partecipazione ai Giochi della XXX Olimpiade di Londra, dove conquista un 5\u00ba posto nella finale del K1\u00a0500\u00a0m a soli 3 decimi di secondo dalla medaglia di bronzo. Al termine della gara annuncia il suo ritiro dall'agonismo all'et\u00e0 record di 48 anni.\nCarriera politica.\nDal maggio 2001 al giugno 2007 \u00e8 stata assessore allo sport del Comune di Ravenna nelle liste de L'Ulivo. Dall'ottobre 2009 \u00e8 responsabile sport del Partito Democratico della regione Emilia-Romagna.\nNel luglio 2012, alla vigilia della partenza per i Giochi olimpici di Londra, ha accettato di sostenere e rappresentare la propria citt\u00e0 nella candidatura a \"Capitale europea della cultura 2019\", portando con s\u00e9 una maglietta con il logo di Ravenna2019, stampata per lei.\nNel dicembre 2012 Josefa Idem si presenta alle primarie del Partito Democratico, indette per scegliere i candidati al Parlamento italiano in vista delle elezioni politiche del 2013: alle consultazioni, svoltesi il 30 dicembre 2012, Idem ottiene preferenze risultando la pi\u00f9 votata in provincia di Ravenna, con il 62% delle preferenze.\nAlle elezioni politiche del 2013 viene eletta al Senato della Repubblica, come capolista del Partito Democratico nella circoscrizione Emilia-Romagna.\nIl 28 aprile 2013 viene nominata Ministro per le pari opportunit\u00e0, lo sport e le politiche giovanili nel governo Letta. Dopo circa due mesi di mandato, iniziano a circolare voci su presunte irregolarit\u00e0 nel pagamento di oneri previdenziali e nella gestione del suo patrimonio immobiliare, da cui deriverebbe, tra l'altro, un'evasione di ICI e IMU. Il 22 giugno 2013, in una conferenza stampa convocata a Palazzo Chigi, si dichiara pronta a pagare per eventuali errori, escludendo, per\u00f2, l'ipotesi di dimissioni. Nonostante ci\u00f2, il 24 giugno, dopo un incontro con il presidente del consiglio Enrico Letta, ha rassegnato le dimissioni dall'incarico prima che il Senato votasse una mozione di sfiducia presentata nei suoi confronti da Movimento 5 Stelle e Lega Nord.\nJosefa Idem \u00e8 stata membro della Commissione permanente \"VII Istruzione pubblica, beni culturali\". Come senatrice, \u00e8 stata presente in votazioni su , ha presentato 3 disegni di legge come primo firmatario e 71 come cofirmatario, 22 interrogazioni, 46 emendamenti come primo firmatario e 436 come co-firmatario. Si \u00e8 occupata principalmente di diritti umani, societ\u00e0, protezione del patrimonio, formazione e sport.\nNon \u00e8 pi\u00f9 ricandidata in Parlamento alle elezioni politiche del 2018, in quanto esclusa dalle liste del Partito Democratico.\nAltre attivit\u00e0.\nOltre all'attivit\u00e0 agonistica, Josefa Idem \u00e8 impegnata anche a livello sociale. \u00c8 stata testimonial di campagne di sensibilizzazione sulla sclerosi multipla, sulla donazione di organi e a favore di Emergency.\n\u00c8 testimonial dell'Associazione Italiana Sclerosi Multipla e di Acqua \u00e8 Vita. Nel 2002 \u00e8 stata testimonial della campagna a favore della donazione di organi per la regione Emilia-Romagna.\nDal febbraio 2005 collabora con La Gazzetta dello Sport.\nA partire dal febbraio 2007 \u00e8 stata membro della Commissione Scientifica per la vigilanza e il controllo sul doping, per la tutela della salute nelle attivit\u00e0 sportive del Ministero della Salute.\nNell'aprile 2007 ha pubblicato il libro autobiografico \"Controcorrente\".\nNel 2009 ha girato alcuni spot televisivi per Kinder D\u00e9lice.\nHa vinto la XVI edizione del Premio \"L'Altropallone\", riconoscimento simbolico sportivo per la pace e la solidariet\u00e0 assegnato da una Giuria indipendente presieduta da Gianni Mura.\nNel gennaio 2013, in un'intervista al periodico Vanity Fair, dichiara di essere favorevole al matrimonio fra persone dello stesso sesso."}
{"id": "45772", "revid": "367445", "url": "https://it.wikipedia.org/wiki?curid=45772", "title": "Guglielmo Guerrini", "text": "Nel 1989 divenne l'allenatore di Josefa Idem, atleta tedesca della specialit\u00e0 del K1 (kayak individuale). Idem e Guerrini si sono sposati nel 1990 e hanno due figli, Janek e Jonas. Con il matrimonio l'atleta tedesca ha preso residenza in Italia e ha potuto gareggiare per la nazionale italiana gi\u00e0 dai mondiali di quell'anno.\nSotto la sua guida, la campionessa ha vinto 5 titoli mondiali e 3 medaglie olimpiche. Guerrini studia e applica anche nuove metodologie sportive, \u00e8 tecnico federale Canoa Kayak e, nel 2009, \u00e8 stato nominato responsabile del progetto di preparazione per la disciplina per le Olimpiadi di Londra.\nDal 2017 al 2018 \u00e8 stato Direttore Tecnico della nazionale italiana di canoa velocit\u00e0. "}
{"id": "45774", "revid": "1748", "url": "https://it.wikipedia.org/wiki?curid=45774", "title": "Gruppo commutativo", "text": ""}
{"id": "45775", "revid": "110157", "url": "https://it.wikipedia.org/wiki?curid=45775", "title": "Betriacum", "text": "Betriacum o Bedriacum \u00e8 un antico vicus romano nei pressi del comune di Calvatone (CR).\nIl centro romano, identificato da scavi effettuati dall'Universit\u00e0 degli Studi di Milano, era posto sulla riva destra dell'Oglio a presidio di un passaggio fluviale. Parte degli oggetti recuperati nell'antico centro sono visibili presso il Museo Platina nel comune di Piadena.\nA Betriacum si svolsero nel 69 due battaglie: "}
{"id": "45784", "revid": "170423", "url": "https://it.wikipedia.org/wiki?curid=45784", "title": "Joe Dumars", "text": "Carriera da giocatore.\nDopo l'universit\u00e0 alla McNeese State University, Dumars fu scelto dai Detroit Pistons al primo turno del draft NBA. Alto 1,90 m, gioc\u00f2 inizialmente nel ruolo di guardia tiratrice, per poi passare al ruolo di playmaker dopo il ritiro del compagno di squadra Isiah Thomas.\nDa giocatore vinse due volte il campionato NBA, nel 1989 e nel 1990. Fu scelto come MVP delle finali NBA del 1989. L'anno seguente, nel corso delle finali della Eastern Conference contro i Chicago Bulls di Michael Jordan, Dumars e Dennis Rodman furono i cardini della strategia difensiva dell'allenatore Chuck Daly, che costrinse i Bulls a cambiare il loro gioco offensivo, ricorrendo meno a Jordan e coinvolgendo di pi\u00f9 il resto della squadra.\nIn carriera Dumars fu convocato 6 volte per l'NBA All-Star Game, e per 4 volte fu inserito nel quintetto difensivo ideale. Nonostante facesse parte dei \"Bad Boys\" (\"i ragazzi cattivi\", il soprannome dei Detroit Pistons dopo la doppietta nel campionato NBA del 1989 e 1990), Joe Dumars era noto per la sua sportivit\u00e0. Il NBA Sportsmanship Award (\"NBA Sportsmanship Award\"), il Trofeo Joe Dumars, \u00e8 intitolato a lui.\nLa maglia numero 4, da lui indossata per 15 stagioni, \u00e8 stata ufficialmente ritirata dai Detroit Pistons il 10 marzo 2000. Nessun altro giocatore dei Pistons potr\u00e0 pi\u00f9 usare quel numero. Nel 2006 \u00e8 stato introdotto nella prestigiosa Basketball Hall of Fame insieme a Dominique Wilkins e Charles Barkley.\nCarriera da dirigente.\nIl 6 giugno 2000 \u00e8 stato nominato direttore sportivo dei Pistons. Da allora ha progressivamente costruito la squadra che avrebbe poi vinto il titolo NBA nel 2004.\nScambi:\nScelte:\nContratti siglati:"}
{"id": "45793", "revid": "123691047", "url": "https://it.wikipedia.org/wiki?curid=45793", "title": "Gruppo abeliano", "text": "In matematica e in particolare in algebra astratta, un gruppo abeliano, o gruppo commutativo, \u00e8 un gruppo la cui operazione binaria interna gode della propriet\u00e0 commutativa, ossia il gruppo formula_1 \u00e8 abeliano se\nIl nome deriva dal matematico norvegese Niels Henrik Abel. Se in un gruppo si vuole sottolineare che l'operazione non \u00e8 commutativa, ci si riferisce a esso come \"gruppo non abeliano\" o \"gruppo non commutativo\". La teoria dei gruppi abeliani \u00e8 generalmente pi\u00f9 semplice di quella dei gruppi non abeliani. In particolare i gruppi abeliani finiti sono ben conosciuti e completamente classificati.\nPropriet\u00e0.\nQuesta particolare definizione si pu\u00f2 applicare solo ai gruppi abeliani, infatti, se formula_24 e formula_4 non fossero abeliani, avremmo:\nche differisce da\nper l'ordine dei fattori, dimostrando che formula_32 non \u00e8 un omomorfismo.\nI gruppi abeliani, insieme con gli omomorfismi di gruppi, costituiscono una categoria che \u00e8 una sottocategoria della categoria dei gruppi.\nIn un gruppo abeliano formula_4 si pu\u00f2 invertire il teorema di Lagrange, cio\u00e8 se formula_34 divide formula_35 allora esiste (almeno) un sottogruppo di ordine formula_36\nGruppi abeliani finiti.\nI gruppi ciclici formula_37 degli interi modulo formula_16 sono tra i primi esempi di gruppi abeliani finiti. In effetti ogni gruppo abeliano finito \u00e8 isomorfo a una somma diretta di gruppi ciclici finiti di ordine una potenza di un primo e questi ordini sono univocamente determinati determinando un sistema completo di invarianti. Il gruppo degli automorfismi di un gruppo abeliano finito pu\u00f2 essere descritto direttamente in termini di questi invarianti. La teoria \u00e8 stata elaborata in un articolo del 1879 da Georg Frobenius e Ludwig Stickelberger. In seguito essa fu semplificata e generalizzata ai moduli finitamente generati su domini a ideali principali, formando un importante capitolo dell'algebra lineare.\nOgni gruppo di ordine primo \u00e8 isomorfo a un gruppo ciclico ed \u00e8 quindi abeliano. Ogni gruppo il cui ordine \u00e8 un quadrato di un primo \u00e8 abeliano. In effetti per ogni numero primo formula_39 ci sono, a meno di isomorfismo, esattamente due gruppi di ordine formula_40 ossia il gruppo formula_41 e il gruppo formula_42\nClassificazione.\nIl teorema fondamentale dei gruppi abeliani finiti afferma che ogni gruppo abeliano finito formula_4 pu\u00f2 essere espresso come somma diretta di sottogruppi ciclici di ordine una potenza di un primo; questo teorema \u00e8 noto anche come \"teorema della base per gruppi abeliani finiti\". Esso \u00e8 generato dal teorema fondamentale dei gruppi abeliani finitamente generati, di cui i gruppi finiti sono un caso particolare, che ammette numerose ulteriori generalizzazioni.\nIl teorema di classificazione \u00e8 stato dimostrato da Leopold Kronecker nel 1870, sebbene non fu formulato in termini della moderna teoria dei gruppi fino a diverso tempo dopo.\nIl gruppo ciclico formula_44 di ordine formula_45 \u00e8 isomorfo alla somma diretta di formula_46 e formula_47 se e solo se formula_34 e formula_16 sono coprimi. Segue che ogni gruppo abeliano finito formula_4 \u00e8 isomorfo a una somma diretta della forma\nin uno dei seguenti modi canonici:\nPer esempio formula_57 pu\u00f2 essere espresso, usando la prima dicitura, come somma diretta di due sottogruppi di ordine 3 e 5: formula_58 Lo stesso \u00e8 vero per ogni gruppo abeliano di ordine 15, quindi tutti i gruppi abeliani di ordine 15 sono isomorfi.\nAltro esempio: ogni gruppo abeliano di ordine 8 \u00e8 isomorfo o a formula_59 o a formula_60 o a formula_61\nNumero di gruppi abeliani finiti.\nSebbene non esista una formula che esprima, per ogni formula_62 il numero di gruppi di ordine formula_62 essa tuttavia esiste nel caso di un gruppo abeliano: infatti, se\ndove i formula_65 sono primi distinti, allora il numero di gruppi (non isomorfi tra loro) di ordine formula_16 \u00e8\ndove formula_68 \u00e8 la funzione di partizione di un intero; ossia la numerosit\u00e0 dei gruppi non dipende dai fattori primi di formula_16 ma soltanto dai loro esponenti."}
