{"id": "81499", "revid": "474175", "url": "https://it.wikipedia.org/wiki?curid=81499", "title": "Pino (Francia)", "text": "Pino (in corso \"Pinu\") \u00e8 un comune francese di 177 abitanti situato nel dipartimento dell'Alta Corsica nella regione della Corsica.\nGeografia.\nPino sorge sulla costa occidentale della penisola di Capo Corso."}
{"id": "81502", "revid": "767487", "url": "https://it.wikipedia.org/wiki?curid=81502", "title": "Tsuga", "text": "Le Tsughe (\"Tsuga\", (Endl.) Carri\u00e8re 1855) sono un genere delle Pinacee che comprende conifere sempreverdi originarie dell'Asia e del Nord America; sono alberi anche di notevoli dimensioni e possono raggiungere a seconda della specie anche i 70 m.\nIl nome deriva dal nome usato in Giappone per la locale \"Tsuga sieboldii\".\nBiologia.\nLe Tsughe sono alberi sempreverdi strettamente affini al peccio o abete rosso, a cui somigliano come portamento, foglie, frutti (peraltro pi\u00f9 piccoli) e habitat.\nLe foglie aghiformi sono lunghe 8-40 mm, larghe 1,5-3 mm, singole, in quasi tutte le specie munite di due striature bianche sulla pagina inferiore.\nI frutti sono coni penduli, piccoli (max 70 mm), ovoidali o cilindrici, e liberano semi alati.\nSpecie.\nIl genere \"Tsuga\" comprende le seguenti specie:\nIn Asia:\nIn Nordamerica:\nAlcuni Autori riconoscono anche:\nNel 1968 \u00e8 stato riconosciuto sul versante pacifico del Nordamerica un ibrido naturale, detto \"Tsuga x jeffreyi\".\nUso.\nQuasi tutte le specie di \"Tsuga\" sono utilizzate a scopo ornamentale.\nAlcune specie hanno importanza forestale per la produzione di legname.\nUn tempo, la corteccia di alcune specie veniva usata per la produzione di tannino destinato alla concia del cuoio."}
{"id": "81503", "revid": "198277", "url": "https://it.wikipedia.org/wiki?curid=81503", "title": "Serie B 1987-1988", "text": "La Serie B 1987-1988 fu la 56\u00aa edizione dalla manifestazione e la quarantaduesima organizzata dalla Lega Calcio.\nStagione.\nI verdetti finali in chiave promozione, da questa stagione ampliata a quattro posti, videro il ritorno in Serie A di nomi importanti, come il (tornato in massima serie dopo sei anni in cui conobbe anche la prima retrocessione in terza serie), vincitore del torneo, e la (reduce da un campionato in cui recuper\u00f2 nove punti di penalizzazione salvandosi solo agli spareggi), che si assicur\u00f2 di fatto la promozione pareggiando in extremis nello scontro diretto contro il . Assieme ai felsinei e ai romani, festeggiarono la promozione il e l', che quell'anno fece l'exploit in Coppa delle Coppe, arrivando sino alle semifinali.\nA fondo classifica si salv\u00f2 all'ultima giornata l'esordiente (grazie anche alla prevista retrocessione di sole tre squadre per quel campionato), che condann\u00f2 alla discesa in Serie C1 il uscito sconfitto dallo scontro salvezza con il , proprio all'ultima giornata. Vana invece la lotta per la , per il terzo anno consecutivo colpita da una penalizzazione (in merito ad un illecito risalente al campionato 1985-86) e per l', da tempo giacenti in fondo alla graduatoria.\nClassifica finale.\nLegenda:\nRegolamento:\nNote:"}
{"id": "81505", "revid": "287204", "url": "https://it.wikipedia.org/wiki?curid=81505", "title": "Serie B 1988-1989", "text": "La Serie B 1988-1989 fu la 57\u00aa edizione dalla manifestazione e la quarantatreesima organizzata dalla Lega Calcio.\nStagione.\nIn una delle stagioni meno prolifiche di reti, il torneo di Serie B \u00e8 vinto dal (che sub\u00ec tredici gol in tutto il corso del campionato, record tuttora ineguagliato), che dopo cinque anni ritorna in serie A; a pari punti si piazza il , rinforzato nella rosa con giocatori di spessore come Pietro Maiellaro. Al terzo posto l', che centra la promozione nonostante un calo nel girone di ritorno. Per la quarta promozione la corsa \u00e8 a quattro: entrambe le neopromosse calabresi e , quest'ultima allenata da Nevio Scala, arrivano all'ultimo turno a pari punti con la . La classifica degli scontri diretti \u00e8 sfavorevole ai silani; il successivo spareggio si risolve in favore dei grigiorossi, che prevalgono ai calci di rigore (4-3).\nIn zona retrocessione, il e l' riescono a conquistare la salvezza all'ultima giornata, mentre il (grazie anche alle reti del giovane Pierluigi Casiraghi) viene premiato dalla migliore classifica avulsa negli scontri diretti con ed ; le rondinelle evitano la retrocessione diretta battendo il gi\u00e0 salvo , mentre i toscani conquistano il pari sul campo dei marchigiani. Nello spareggio i lombardi prevalgono ai calci di rigore, condannando gli empolesi alla seconda retrocessione consecutiva; finiscono anche i campionati di seconda serie della , che saluta la serie B dopo otto stagioni; la rincorsa del girone di ritorno \u00e8 vanificata al penultimo turno, quando viene sconfitta in casa dall'esordiente assoluto , piazzatosi al nono posto. Gi\u00e0 retrocesse con qualche giornata di anticipo il ed il .\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nLo spareggio promozione si \u00e8 reso necessario per l'arrivo a pari punti di tre squadre: Cremonese, Reggina e Cosenza. La classifica avulsa elimin\u00f2 dallo spareggio il Cosenza. Si disput\u00f2 cos\u00ec lo spareggio tra Cremonese e Reggina in gara unica, il 25 giugno 1989 a Pescara.\nSpareggio retrocessione.\nLo spareggio retrocessione si \u00e8 reso necessario per l'arrivo a pari punti di tre squadre: Monza, Brescia e Empoli. La classifica avulsa decret\u00f2 la salvezza per il Monza. Si disput\u00f2 cos\u00ec lo spareggio tra Brescia e Empoli in gara unica, il 24 giugno 1989 a Cesena."}
{"id": "81506", "revid": "124762185", "url": "https://it.wikipedia.org/wiki?curid=81506", "title": "Matilde", "text": "Origine e diffusione.\nDeriva dal nome germanico \"Mahthildis\": \u00e8 composto dai termini \"maht\" (o \"macht\", \"mahti\", \"forza\", \"potenza\") e \"hild\" (o \"hildi\", \"battaglia\"), e pu\u00f2 quindi essere interpretato come \"forza in battaglia\", \"potente in battaglia\" o \"forte guerriera\".\nUna forma popolare francese medievale, \"Mahaut\" (o \"Mahald\", \"Mahalt\"), venne esportata in italiano con l'adattamento \"Macalda\" (oramai in disuso); il cambio di consonante \u00e8 dovuto al fatto che la pronuncia aspirata della lettera \"h\" in francese viene approssimata, in italiano, con una \"c\"; processo identico rese questo nome, in Portogallo, nella forma \"Mafalda\", che venne successivamente adottata nell'onomastica italiana: ci\u00f2 accadde grazie a Matilde di Savoia, che nel XII secolo and\u00f2 in sposa ad Alfonso I del Portogallo, entrando nella storia come Mafalda di Savoia; il nome sarebbe divenuto poi parte del patrimonio onomastico di Casa Savoia.\nIn Inghilterra, il nome venne introdotto grazie a Matilde delle Fiandre, la moglie di Guglielmo il Conquistatore: diffuso fino al XV secolo, specie nella forma popolare \"Maud\", venne riportato in voga nel XIX secolo. Il nome inglese Madison \u00e8 un derivato, tramite cognome, proprio della forma \"Maud\", la quale, inoltre, veniva anticamente usata anche per rendere in inglese il nome irlandese \"Medb\".\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "81508", "revid": "1521701", "url": "https://it.wikipedia.org/wiki?curid=81508", "title": "Pseudotsuga", "text": "Gli Abeti di Douglas o Douglasie (Pseudotsuga Carri\u00e8re, 1867) sono un genere comprendente 6 specie di conifere sempreverdi della famiglia delle Pinaceae.\nAreale.\nIl genere \"Pseudotsuga\" \u00e8 presente, allo stato spontaneo, in Nordamerica (dalle Montagne Rocciose all'Oceano Pacifico), in Cina e in Giappone.\nCaratteri.\nSono alberi che possono raggiungere i 100 m di altezza e in alcuni esemplari i 5 m di diametro.\nI coni penduli hanno la particolarit\u00e0 di presentare una brattea trifida sporgente in corrispondenza di ogni squama ovulifera.\nSpecie.\nIl genere \"Pseudotsuga\" comprende cinque specie:\nUsi.\nGli Abeti di Douglas sono importanti essenze forestali, largamente sfruttati per il legno.\nLa specie \"Pseudotsuga menziesii\" \u00e8 tra le conifere esotiche pi\u00f9 coltivate in Europa, dove fu introdotta nel 1827; \u00e8 usata sia per scopi forestali che come albero ornamentale nei parchi."}
{"id": "81509", "revid": "552422", "url": "https://it.wikipedia.org/wiki?curid=81509", "title": "Douglasi", "text": ""}
{"id": "81515", "revid": "46291", "url": "https://it.wikipedia.org/wiki?curid=81515", "title": "Washingtonia", "text": "Washingtonia (pron. ) \u00e8 un genere delle Arecacee. Il nome del genere fu scelto in onore di George Washington.\nTassonomia.\nIl genere \"Washingtonia\" comprende due specie:\n\"W. robusta\" ha un tronco pi\u00f9 sottile, \u00e8 pi\u00f9 alta, ed ha una crescita significativamente pi\u00f9 rapida di \"W. filifera\"\nLa differenza pi\u00f9 evidente tra le due specie, che consente un facile riconoscimento, \u00e8 il colore della base del picciolo (li dove la foglia si inserisce sul tronco): in \"W. robusta\" \u00e8 usualmente rosso-porpora , mentre in \"W. filifera\" \u00e8 verde ."}
{"id": "81516", "revid": "21880", "url": "https://it.wikipedia.org/wiki?curid=81516", "title": "Abelia", "text": ""}
{"id": "81518", "revid": "123941394", "url": "https://it.wikipedia.org/wiki?curid=81518", "title": "Aucuba", "text": "Aucuba \u00e8 un genere di piante vascolari appartenente alla famiglia delle Cornaceae, originario dell'Asia.\nIl nome deriva dal giapponese Ookiba, con tre gruppi di specie e relativi ibridi di arbusti sempreverdi molto diffusi nel XIX secolo come piante ornamentali, attualmente vengono coltivati i numerosi ibridi, dalle foglie screziate di giallo, della specie \"A. japonica\" arbusto a fogliame sempreverde raggiunge i 3\u00a0m di altezza, originario della Cina e del Giappone, con foglie screziate di verde e bianco o verde e avorio, fiorisce in aprile-maggio con grappoli di fiori insignificanti.\nD'inverno porta delle belle drupe di colore rosso brillante che risaltano sul fogliame verde. \nPer produrre le bacche, dato che l'Aucuba \u00e8 una pianta dioica, vale a dire che i fiori femminili ed i fiori maschili si trovano su piante diverse, occorre che stiano vicine una pianta maschile ed una femminile.\nPu\u00f2 essere coltivata all'aperto essendo pianta rustica, o nelle variet\u00e0 \"A. japonica crotonifolia\" a foglie fittamente macchiettate di giallo e avorio e \"A. japonica goldieana\" con macchie di dimensioni maggiori, per la coltivazione in vaso negli appartamenti dove non superano i 90\u00a0cm di altezza.\nTassonomia.\nIl genere \"Aucuba\" comprende le seguenti specie:\nColtivazione.\nPreferisce esposizione in penombra e resiste bene anche a basse temperature, negli appartamenti collocare i vasi vicino ad una fonte di luce in ambienti freschi, non teme le correnti d'aria o la scarsit\u00e0 di luce, vuole terreno acido non calcareo, sostanzioso e umido, per i vasi utilizzare terriccio universale misto a torba, annaffiature abbondanti d'estate scarse d'inverno, nel periodo vegetativo concimare con fertilizzante liquido una volta al mese, se coltivata in vaso provvedere alla pulizia periodica delle foglie e porre le piante all'aperto nella bella stagione, \u00e8 da prevedere un rinvaso primaverile tutti gli anni con terriccio universale misto a torba, per gli esemplari di maggiori dimensioni \u00e8 sufficiente rinterrare.\nSi moltiplica per talea, innesto o con la semina e successivo trapianto in piena terra o in vaso."}
{"id": "81519", "revid": "33689", "url": "https://it.wikipedia.org/wiki?curid=81519", "title": "Antef II", "text": "Biografia.\nFratello minore di Antef I e figlio di Mentuhotep I, una volta asceso al trono continu\u00f2 la lotta con il regno eracleopolita, guidato da Uakhara Kheti, per il controllo del Medio Egitto. Durante il suo regno lo scontro con Herakleopolis fu comunque soprattutto una guerra di confine intervallata da periodi di coesistenza pacifica, durante i quali Antef II fu un attivo costruttore e restauratore di templi.\nIl suo nome ci \u00e8 tramandato da varie fonti tra cui il \"Papiro Abbott\" e la sala degli antenati di Karnak dove il nome compare pi\u00f9 volte, rendendo difficoltosa l'esatta collocazione.\nLa durata del regno di Antef II ci \u00e8 giunta dalla sua stele funeraria, eretta in commemorazione del suo 50\u00ba anno di regno, mentre un'altra stele, detta \"Stele dei cani\", informa sui suoi progressi nella conquista dell'Alto e Medio Egitto. Verso nord infatti conquist\u00f2 Abido e Thinis e al termine del suo regno la sua autorit\u00e0 era riconosciuta fino al X nomo dell'Alto Egitto.\nPer quanto riguarda il confine meridionale, alcuni reperti a suo nome rinvenuti nel santuario del nomarca Hekaib ad Elefantina (tra i quali una statua che lo raffigura mentre indossa il mantello della festa \"sed\") dimostrano che l'influenza tebana doveva estendersi almeno fin laggi\u00f9, anche se ci sono notizie di una spedizione armata da lui inviata nella Bassa Nubia.\nQuesto sovrano venne certamente sepolto in una tomba a saff del cosiddetto \"cimitero degli Antef\" ad el-Tarif, presso Tebe; da qui provengono infatti le due stele sopra citate. Sappiamo inoltre dal Papiro Abbott che un'ispezione delle tombe reali compiuta sotto il regno di Ramesse IX, quasi un millennio dopo, trov\u00f2 il sepolcro ancora inviolato.\nTitolatura.\nIn alcuni testi (papiro Abbott) il nome compare nella seguente forma:\n&lt;-G39-N5-W25-n:t:f-aA-&gt;\ns3 r\u02c1 in(i) t.f \u02c13 - Sa Ra Intef aha (\"Figlio di Ra, Intef, grande come suo padre\" - oppure - \"Figlio di Ra, grande nell'azione come suo padre\")."}
{"id": "81521", "revid": "7", "url": "https://it.wikipedia.org/wiki?curid=81521", "title": "Nicola Sacco", "text": ""}
{"id": "81522", "revid": "7", "url": "https://it.wikipedia.org/wiki?curid=81522", "title": "Bartolomeo Vanzetti", "text": ""}
{"id": "81524", "revid": "1573940", "url": "https://it.wikipedia.org/wiki?curid=81524", "title": "Camellia", "text": "La cam\u00e8lia (Camellia) \u00e8 un genere di piante della famiglia delle Theaceae, originario delle zone tropicali dell'Asia. Il nome del genere, scelto da Linneo, deriva dal nome latinizzato del missionario gesuita Georg Joseph Kamel (1661-1706), botanico, che per primo import\u00f2 la pianta dal Giappone.\nDescrizione.\nIl genere \"Camellia\" comprende piante a portamento arbustivo o ad alberello, sempreverdi, alte in natura fino a 15 m.\nLe foglie sono semplici alterne, di colore verde pi\u00f9 o meno scuro secondo la specie, lucide e coriacee, a volte carnose e provviste di stipole e ghiandole aromatiche, con i margini lisci o crenati, di forma ellittica, lanceolata o oblungo-lanceolata.\nI fiori sono semplici o doppi di colore bianco, roseo o rosso, privi di profumo o molto profumati, possono raggiungere i 20\u00a0cm di diametro. \nSono piante adatte ai climi temperati e umidi.\nDistribuzione e habitat.\nNelle zone tropicali asiatiche, dalla \"C. sinensis\" (= \"C. thea\"), si ricava dalle giovani foglie la nota bevanda tonificante conosciuta con il nome di t\u00e8. Fu introdotta in Nord America (Carolina del Sud) dal botanico francese Andr\u00e9 Michaux attorno al 1890.\nLa specie pi\u00f9 coltivata come pianta ornamentale nei giardini, parchi e viali, \u00e8 la \"C. japonica\" , originaria della Corea e del Giappone, arbusto che raggiunge alcuni metri di altezza, foglie persistenti, ovali di colore verde cupo lucente, fioritura primaverile con fiori dai colori nelle varie sfumature dal bianco al rosso cupo, corolle a forma di rosa aperta e appiattita.\nIn Italia anche se non pi\u00f9 coltivata come un tempo, \u00e8 diffusa nella zona dei laghi prealpini (\u00e8 famosa la collezione di Villa Taranto sul Lago Maggiore), in alto Piemonte, dove si trovano numerosi boschetti utilizzati per la raccolta dei fiori in boccio, e nell'Italia centro-meridionale e insulare; in condizioni pedo-climatiche ottimali, possono raggiungere dimensioni di oltre 10 m di altezza. In particolare da segnalare in Lucchesia la zona intorno a Sant'Andrea di Compito, frazione del comune di Capannori i cui terreni naturalmente acidi hanno favorito la coltivazione fin dal XVIII secolo; oggi vi si svolge in primavera la manifestazione \"Antiche camelie della Lucchesia\".\nCura.\nLa \"C. japonica\" \u00e8 pianta subtropicale e ama quindi estati piovose e inverni asciutti; tuttavia \u00e8 resistente al freddo, sino a ; teme il vento freddo (che la dissecca) e il ristagno d'acqua (che fa marcire le radici), per il resto si adatta a qualunque esposizione. Tuttavia, poich\u00e9 i fiori, soprattutto se chiari e doppi, marciscono sulla pianta, \u00e8 ideale la penombra.\nIn piena terra, vuole terreno acido o almeno neutro, non ricco.\nIn vaso, vuole torba, terra di bosco e foglie, di castagno o d'erica, riparandola in serra d'inverno. Va rinvasata almeno ogni due anni. Ama molto i terreni vulcanici e senza ristagni d'acqua, in particolar modo terreni di origine effusiva molto sabbiosi (pozzolana o pomice) con alto tenore di silicio. Ci\u00f2 spiega la buona vegetazione che hanno queste piante nei terreni vulcanici di Lazio e Campania. Pianta che non sopporta terreni e acqua con calcare, argillosi e asfittici con un pH alcalino o subalcalino (talvolta anche ) mostrando segni evidenti di clorosi ferrica e marciume radicale che ne determinano la morte. Nelle zone troppo soleggiate o troppo fredde d'inverno spesso la \"C. japonica\" soffre di bruciature fogliari causate rispettivamente dal sole o dalla neve che vi si poggia sopra. Essendo una pianta di sottobosco non necessita di luce solare diretta, ma diffusa, oppure di ombra sotto grandi alberi che mantengono l'aria umida. Evitare di esporre la pianta a intense correnti di vento prolungate nel tempo. L'acqua fornita alla pianta deve essere piovana o demineralizzata per evitare un innalzamento del valore di pH sopra il valore di 6,5 circa.\nSi moltiplica per talea o per innesto su soggetti ottenuti con talea o semina.\nData la crescita molto lenta di queste piante, la potatura deve essere sempre cauta, a meno che non si voglia far ripartire da zero una pianta troppo accresciuta. La potatura di formazione va fatta subito dopo la fioritura, selezionando tra i nuovi getti quelli che si vogliono tenere, lasciando almeno una gemma. La potatura di pulizia (rami morti o danneggiati, o in eccesso) pu\u00f2 essere fatta in qualunque stagione.\nAvversit\u00e0.\nTeme i geli intensi e prolungati, il ristagno d'acqua pu\u00f2 provocare il marciume radicale.\nTassonomia.\nIl genere comprende 250 specie.\nLe specie pi\u00f9 comuni sono:"}
{"id": "81525", "revid": "767487", "url": "https://it.wikipedia.org/wiki?curid=81525", "title": "Camelia", "text": ""}
{"id": "81526", "revid": "124058180", "url": "https://it.wikipedia.org/wiki?curid=81526", "title": "Una donna", "text": "Una donna \u00e8 un romanzo di Sibilla Aleramo composto tra il 1901 e il 1904 che ebbe immediata fortuna soprattutto per il tema affrontato. Si tratta infatti di uno dei primi libri femministi apparsi in Italia.\nIl romanzo all'inizio venne rifiutato dagli editori Treves, Baldini &amp; Castoldi e fu pubblicato da STEN Societ\u00e0 Tipografica Editrice Nazionale (gi\u00e0 Roux e Viarengo) nel novembre del 1906 anche se riportava la data del 1907.\nIl romanzo \u00e8 chiaramente autobiografico ed \u00e8 composto di tre parti ed in esso la protagonista narra in prima persona la sua vita, partendo dagli anni della fanciullezza fino alla maturit\u00e0.\nEsso fu tradotto, fra l'altro, in francese, in tedesco, in inglese, spagnolo, svedese, polacco, danese, olandese e sardo nella variante campidanese.\nTrama.\nNelle prime pagine emerge la figura paterna e l'autrice rievoca il suo rapporto con il padre che ha per lei una grande preferenza e che le trasmette gli ideali di forza e indipendenza nei quali egli crede.\nIl contatto con la madre appare invece pi\u00f9 sbiadito perch\u00e9 con lei la fanciulla non riesce ad entrare pienamente in contatto e ne giudica il carattere debole e sottomesso.\nQuando Sibilla ha circa otto anni, il padre, il quale \u00e8 un ingegnere, decide di lasciare Milano per andare a dirigere una fabbrica di bottiglie nelle Marche, sulla costa adriatica, a Portocivitanova - ora Civitanova Marche - e cos\u00ec tutta la famiglia si trasferisce.\nSibilla \u00e8 felice e con tutto l'entusiasmo e la curiosit\u00e0 dei suoi dodici anni collabora in modo attivo alla fabbrica come segretaria suscitando nella gente del paese meraviglia e critiche per il suo atteggiamento anticonvenzionale e sprezzante tra gli operai.\nTra il padre e la madre della protagonista intanto si accumulano le tensioni gi\u00e0 esistenti nel periodo milanese che sfociano in un tentato suicidio della madre, la quale sopravvive, ma rimane vittima di una demenza progressiva che la porter\u00e0 ad essere ricoverata nel manicomio di Macerata, dove vivr\u00e0 fino alla morte, abbandonata da tutta la sua famiglia.\nLa ragazza scopre poi che il padre ha una relazione extraconiugale e da quel momento prende verso di lui una posizione aperta e giudicante che causer\u00e0 la rottura del rapporto affettivo con lui.\nQuesta brusca realt\u00e0 e l'inizio di una storia amorosa con un giovane impiegato della fabbrica e la violenza sessuale della quale \u00e8 vittima, fanno entrare con durezza la protagonista nel mondo adulto.\nL\u2019avventura amorosa col collega sfocia in un matrimonio vissuto senza gioia, anche perch\u00e9 il marito si dimostra ben presto una persona meschina e molto lontana dai suoi interessi.\nNascer\u00e0 un bambino che non servir\u00e0 a modificare la situazione tra i coniugi.\nPer aver risposto alle attenzioni di un uomo, il marito la maltratta brutalmente e la chiude in casa per un certo periodo durante il quale lei si rende conto che il suo vero ed unico affetto \u00e8 il bambino, ma la depressione aumenta e, in un momento di sconforto, tenta il suicidio.\nA causa di un dissapore con il suocero, il marito decide di lasciare la fabbrica e di trasferirsi a Roma con la moglie e il figlioletto.\nL'avvio di una collaborazione giornalistica con una rivista femminile rende maggiormente cosciente la protagonista che una donna deve poter esprimere anche al di fuori della famiglia la sua identit\u00e0 e conquistarsi una vita indipendente.\nIl pensiero della madre, che ha sacrificato ai figli e ad un uomo-padrone la sua esistenza infelice, l'aiuta a ripercorrere un cammino difficile ma necessario di rigenerazione.\nConosce un uomo che ha intrapreso un cammino di ricerca spirituale e trova conforto nella conversazione con lui, ma il marito, sospettoso di quella relazione, la maltratta nuovamente e l'unico motivo che la trattiene dal lasciare il tetto coniugale \u00e8 il timore di non riuscire a portare con s\u00e9 il bambino.\nIl marito la minaccia, se vuole andarsene non avr\u00e0 mai il bambino.\nUna notte lei lo sente invocare il nome di una sua amica e capisce che l'uomo si era innamorato della sua collega della rivista. Decide di lasciarlo per non ripetere una via di secolare soggezione e per dignit\u00e0 verso s\u00e9 stessa. Dopo un doloroso percorso interiore, decide quindi di abbandonare la casa e il bambino al quale \u00e8 dedicato il libro nella speranza che possa comprendere la tormentata strada che l'autrice-protagonista ha sentito di dover percorrere.\nIl romanzo rappresenta molto fedelmente la vita dell'autrice, che si firma per la prima volta con il nome di Sibilla Aleramo, ma pur essendo una autobiografia \u00e8 strutturato con un impianto letterario tale da poter essere considerato, come dice Maria Corti, un vero romanzo.\nAdattamenti.\nNel 1977 \u00e8 stato tratto dal romanzo uno sceneggiato televisivo omonimo prodotto dalla Rai per la regia di Gianni Bongiovanni e la sceneggiatura di Bongiovanni stesso e di Carlotta Wittig, con protagonista Giuliana De Sio, e interpretato anche da Ileana Ghione, Biagio Pelligra, Ivo Garrani, Emilio Cigoli."}
{"id": "81529", "revid": "37401", "url": "https://it.wikipedia.org/wiki?curid=81529", "title": "Santo (liturgia)", "text": "Il santo, in lingua latina Sanctus o Tersanctus o Trisagio angelico, \u00e8 un inno dell'ordinario della messa cattolica.\nEsso \u00e8 parte integrante del prefazio, del quale costituisce la conclusione, prima dell'inizio della preghiera eucaristica; esso viene cantato o recitato ad alta voce dal sacerdote insieme al popolo.\n\u00c8 usato in quasi tutti i riti delle liturgie cattoliche, ortodosse e in molte protestanti.\nQuest'inno \u00e8 un invito rivolto alla Chiesa terrestre ad unirsi ai cori celesti nella lode al Signore.\nLa prima parte del Sanctus \u00e8 stata introdotta nella liturgia cattolica alla fine del IV secolo.\nIl testo della seconda parte, il \"Benedictus\", \u00e8 tratto dal Vangelo secondo Matteo (), nel contesto del racconto dell'entrata trionfale di Ges\u00f9 a Gerusalemme la domenica delle palme.\nL'affermazione solenne della santit\u00e0 e trascendenza di Dio dell'universo \u00e8 completata da questa affermazione al Cristo re che cita il salmo della messa del giorno di Pasqua (). Questa seconda parte \u00e8 attestata nella Messa romana solo nel VII secolo.\nIl santo \u00e8 stato spesso musicato insieme alle altre parti della Messa.\nIl Sanctus gregoriano.\nNel repertorio del canto gregoriano il \"Sanctus\" XVIII \u00e8 quello che possiede la forma pi\u00f9 antica che ci \u00e8 pervenuta. Esso \u00e8 attualmente riservato alle ferie dell'Avvento, della Quaresima e delle Messe dei defunti e si distingue per la sua semplicit\u00e0.\nMelodicamente \u00e8 in forma di salmodia sillabica e la sua ornamentazione si trova a met\u00e0 strada tra i recitativi del prefazio e del canone, dove \u00e8 stato collocato.\nLe altre melodie sono state elaborate in maniera progressiva, soprattutto a partire dall'XI secolo e vi sono rappresentati quasi tutti i modi. Alcuni sono in forma sillabica, altri in forma ornata.\nNella Bibbia e nelle preghiere.\nIl santo segue il carattere generale del prefazio, che \u00e8 una preghiera di lode, con le parole dell'\"inno dei serafini\", udito nel tempio di Gerusalemme dal profeta Isaia () nella visione inaugurale del suo ministero. La parte iniziale \u00e8 riferita anche nell'Apocalisse ().\nFra le preghiere pi\u00f9 importanti della Chiesa Cattolica e rivolte a San Michele Arcangelo, l'\"Exorcismus in Satanam et angelos apostaticos\" (papa Leone XIII, 1884), come in Apocalisse, afferma che la parte iniziale della preghiera \u00e8 cantata a Dio:\nCome era noto nella tradizione medioevale, l'esorcismo ribadisce che nella gerarchia in Paradiso, il canto \u00e8 riservato agli angeli della classe pi\u00f9 alta, che sono i cherubini e i serafini."}
{"id": "81532", "revid": "729019", "url": "https://it.wikipedia.org/wiki?curid=81532", "title": "Battaglia di Luzon", "text": "La battaglia di Luzon fu la conquista da parte americana dell'isola di Luzon nelle Filippine tra il 9 gennaio e il 30 giugno 1945. I combattimenti furono particolarmente estesi e furono segnati da sanguinose, dure battaglie per la riconquista di Clark Field, la liberazione di Manila (che fu in larga parte distrutta) e l'annientamento della guarnigione giapponese sull'isola di Corregidor. Anche dopo il giugno 1945, per\u00f2, una parte non indifferente del 14\u00ba Gruppo d'armate del tenente generale Tomoyuki Yamashita continu\u00f2 a combattere nella porzione orientale dell'isola.\nSvolgimento della battaglia.\nIl generale statunitense MacArthur aveva svolto intensi preparativi per la battaglia. Aveva infatti radunato 250.000 uomini per la battaglia, tutti bene armati e con un potente appoggio aereo e navale. Inoltre erano truppe ben addestrate per la guerra e con un morale alto. Dall'altra parte Yamashita disponeva di 265.000 uomini. Ma nella pratica era come se fossero molto di meno perch\u00e9 erano truppe male armate e per la maggior parte con scarso addestramento. Inoltre non c'era un preciso piano di difesa giapponese e c'erano poche navi ed aerei a disposizione.\nQuindi malgrado il 9 gennaio gli americani sbarcati avessero trovato una dura resistenza, questa fu rapidamente sopraffatta dagli attaccanti i quali riuscirono a far sbarcare in giornata quasi tutte le truppe e a costituire un caposaldo offensivo. Ma l'avanzata delle truppe americane era lenta e difficoltosa con continue perdite e contrattacchi giapponesi. Manila fu raggiunta solo il 4 febbraio e l'avanzata si arrest\u00f2 l\u00ec per la difesa giapponese. In realt\u00e0 Yamashita non era intenzionato a difendere la citt\u00e0, ma c'erano 16.000 uomini sui quali non aveva controllo che erano intenzionati a combattere fino all'ultimo sangue.\nMacArthur volle prendere la citt\u00e0 a tutti i costi e fece combattere le truppe, per l'unica volta in tutta la guerra, per le vie cittadine. Il 5 marzo l'ultima resistenza cess\u00f2, ma l'ostinazione di MacArthur aveva fatto morire 100.000 cittadini. I giapponesi si fecero massacrare tutti e 17.000 e gli americani fecero non pi\u00f9 di 20 prigionieri e persero, secondo MacArthur 1.000 morti e 5.500 feriti ma tali cifre sono probabilmente sottostimate. Una volta conquistata Manila gli americani conquistarono il resto dell'isola. I combattimenti non furono duri come in precedenza, ma la campagna dur\u00f2 quasi 4 mesi. Verso il 30 giugno i giapponesi lasciarono definitivamente l'isola. MacArthur annunci\u00f2 che gli americani avevano subito 8.000 morti e 30.000 feriti contro i 190.000 morti giapponesi ma queste cifre probabilmente sono lontanissime dalla realt\u00e0."}
{"id": "81542", "revid": "6923", "url": "https://it.wikipedia.org/wiki?curid=81542", "title": "CD Audio", "text": "Il Compact Disc Digital Audio (abbreviazioni comuni: CD Audio, Audio CD, CD-Audio, Audio-CD, CD-DA, CDDA) \u00e8 una tipologia di Compact Disc contenente esclusivamente audio digitale, utilizzato come supporto audio.\nIl CD Audio \u00e8 stato creato congiuntamente dalla Sony e dalla Philips. La prima versione definitiva delle specifiche tecniche del CD Audio \u00e8 stata finalizzata nel 1980. Nel 1982 sono stati commercializzati i primi CD Audio e il primo modello di riproduttore di CD Audio disponibile in commercio, il Sony CDP-101. Da un punto di vista cronologico, il CD Audio \u00e8 stato la prima applicazione pratica del Compact Disc. Dal CD Audio in seguito sono derivati tutti gli altri formati e utilizzi del Compact Disc.\nImpieghi.\nIl CD Audio \u00e8 nato come formato di Compact Disc prestampato (quindi come supporto di informazione a sola lettura) destinato all'industria multimediale per la commercializzazione di contenuti sonori, in particolare all'industria discografica per la commercializzazione di musica. In tali settori merceologici \u00e8 stato inizialmente concorrente del disco in vinile soppiantandolo quasi completamente nel giro di una decina d'anni. Con la nascita del CD-R, nel 1988, e del CD-RW, nel 1997, \u00e8 diventato anche uno dei formati di registrazione pi\u00f9 utilizzati nell'home audio soppiantando in particolare la Compact Cassette sempre nel giro di una decina d'anni.\nAttualmente il CD Audio rappresenta lo standard pi\u00f9 utilizzato per registrare l'audio sul Compact Disc nonch\u00e9 lo standard \"de facto\" utilizzato dall'industria discografica per pubblicare musica mediante il Compact Disc. Per tali motivi sono comunemente disponibili in commercio molte tipologie di riproduttori di CD Audio: da quelle pi\u00f9 compatte (pensate per essere utilizzate in mobilit\u00e0) a quelle pi\u00f9 sofisticate (pensate per fornire le migliori prestazioni sonore). Meno comuni sono i registratori di CD Audio, in grado, non solo di riprodurre l'audio registrato sui CD Audio, ma anche di registrarlo.\nDescrizione.\nLa struttura fisica del disco e i protocolli di memorizzazione dei dati sono descritti nel \"Red Book\". Tali specifiche tecniche prevedono una capacit\u00e0 massima di e audio stereofonico PCM campionato a con campioni di 16 bit, quindi, tenendo conto dello spazio occupato per la correzione d'errore, una capacit\u00e0 massima di registrazione di 74 minuti. Fu Akio Morita, fondatore e allora presidente della Sony, a imporre questa durata, tale che l'intera nona sinfonia di Beethoven fosse contenuta in un unico disco.\nNel CD Audio il suono \u00e8 memorizzato in forma digitale: l'andamento della pressione sonora \u00e8 misurato (campionato) ad intervalli regolari e il valore \u00e8 descritto da una sequenza di 16 bit.\nIn conseguenza del teorema di Nyquist-Shannon, \u00e8 necessario che la frequenza di campionamento sia almeno doppia rispetto alla frequenza massima del segnale da acquisire, ovvero almeno volte al secondo per la banda audio di , per ciascun canale stereo.\nI bit sono incisi sul disco in un'unica traccia lunga oltre 5\u00a0km sotto forma di zone (\"pits\" e \"lands\") pi\u00f9 o meno riflettenti la luce.\nLa catena di elaborazione che trasforma la traccia su disco in suono pu\u00f2 essere divisa in quattro sezioni principali, oltre ad un microprocessore centrale che sovraintende a tutto e interagisce con l'utente.\nTestina di lettura.\nQuesta \u00e8 certamente la parte pi\u00f9 complessa ed innovativa del lettore compact disc, in quanto diversamente da tutti gli altri sistemi di riproduzione audio, la testina non tocca la superficie del supporto, ma deve essere mantenuta allineata e alla giusta distanza attraverso diversi sistemi di servocontrollo.\nIn particolare i problemi da affrontare sono tre:\nquesto comporta che la velocit\u00e0 angolare del disco non pu\u00f2 essere costante, ma \u00e8 maggiore quando la testina \u00e8 vicina al centro e minore quando si trova alla periferia.\nLa soluzione adottata per regolare la velocit\u00e0 di rotazione consiste in un buffer FIFO, una memoria in cui i dati entrano da un 'lato' e vengono prelevati dall'altro. Il prelievo di dati avviene ad un ritmo esattamente determinato da un oscillatore al quarzo per cui al variare del flusso in entrata si avr\u00e0 un maggiore o minore riempimento del buffer. Il sistema di retroazione agisce sulla velocit\u00e0 angolare in modo da mantenere costante la quantit\u00e0 di dati immagazzinati.\nQuesto approccio consente di compensare anche variazioni causate da attriti, vibrazioni ed imprecisione del motore (wow &amp; flutter). Un buffer di opportune dimensioni unito a un'opportuna logica permette di compensare eventuali salti di traccia.\nMentre in un giradischi la testina \u00e8 trascinata dal solco stesso, in un compact disc la testina non tocca il disco, per cui l'inseguimento della traccia deve essere effettuato con mezzi ottici.\nLa luce laser riflessa dal disco si focalizza al centro di un quadrato ai cui vertici sono presenti quattro sensori ottici. In condizioni di centratura l'intensit\u00e0 di luce rilevata \u00e8 uguale per i quattro rivelatori, se invece la traccia e quindi il punto luminoso \u00e8 lievemente scostata, il segnale \u00e8 pi\u00f9 intenso su alcuni sensori. Un circuito elettronico provvede a spostare la lente per mezzo di un campo magnetico prodotto da opportuni solenoidi all'interno dei quali \u00e8 sospesa la lente di focalizzazione. Quando lo spostamento \u00e8 al limite del raggio di azione della lente, l'intera testina viene traslata per mezzo di un motore elettrico.\nGuardando un giradischi, si pu\u00f2 osservare il periodico movimento verticale della testina dovuto alla non perfetta planarit\u00e0 del disco. Lo stesso accade nei compact disc anche se in misura minore. Per questo \u00e8 necessario regolare la messa a fuoco del laser istante per istante.\nLa verifica della focalizzazione \u00e8 effettuata per mezzo dei quattro sensori gi\u00e0 visti. Alla distanza ottimale il livello del segnale \u00e8 al valore minimo per tutti i rivelatori.\nCorrezione degli errori.\nPoich\u00e9 il compact disc non offre alcuna protezione contro la manipolazione e l'usura, \u00e8 frequente la formazione sulla superficie di graffi o depositi di sporco che possono comprometterne la lettura. Per ovviare al problema sono adottate complesse tecniche di correzione di errore e di ridondanza dei dati.\nIn fase di scrittura, vengono innanzitutto intercalati i dati corrispondenti ai due canali stereo, dopodich\u00e9 la sequenza \u00e8 scomposta in spezzoni di 8 bit su cui viene effettuata la codifica EFM (Eight-to-fourteen modulation, ossia modulazione da 8 a 14 bit) per impedire che si abbiano sequenze consecutive troppo lunghe di \"zero\" o \"uno\" e contemporaneamente aumentare la ridondanza di informazione. Ai 14 bit ottenuti vengono aggiunti altri 3 bit di sincronizzazione, portando cos\u00ec la ridondanza al 112,5% (da 8 a 17 bit).\nDopo questa prima manipolazione, la sequenza \u00e8 sottoposta a un'ulteriore elaborazione al termine della quale si ottengono raggruppamenti elementari (frame) di 588 bit. Ciascun frame \u00e8 composto da 24 sottogruppi di 17 bit di dati intercalati a 8 gruppi di 17 bit per la correzione di errore, pi\u00f9 27 bit di sincronismo e 17 di informazioni da mostrare sul display (numero di traccia, posizione ecc). La dispersione dei blocchi di controllo permette di ricostruire i dati mancanti a causa di un ampio difetto sulla superficie del disco.\nTutte queste operazioni devono essere compiute in senso inverso dal lettore, per ricostruire la sequenza originale di 16 bit per campione per canale.\nConversione digitale/analogico.\nIn questo fondamentale passaggio, i bit sono convertiti in segnale elettrico analogico ad opera di un convertitore digitale-analogico (DAC) per ogni canale stereo. Il segnale \u00e8 campionato a 16 bit che corrispondono a livelli di tensione. In generale il funzionamento \u00e8 basato su una rete di resistori dai valori opportunamente determinati, la cui precisione determina il grado di linearit\u00e0 del dispositivo.\nAll'uscita del convertitore il segnale \u00e8 sottoposto ad un filtro passa-basso allo scopo di sopprimere eventuali armoniche prodotte dalla frequenza di campionamento.\nPreamplificazione audio.\nQuesta sezione \u00e8 simile a quella di qualunque altro apparecchio audio analogico e comprende la funzione di regolazione del volume ed eventualmente anche quelle del tono, del bilanciamento, nonch\u00e9 dell'equalizzazione. Se il lettore fornisce direttamente l'uscita per cuffie o altoparlante, \u00e8 presente anche un amplificatore audio.\nDurata del supporto.\nUn fenomeno noto come Disc rot o cancro del disco, dovuto alla qualit\u00e0 dei materiali utilizzati durante il processo di fabbricazione, potrebbe ridurre la vita del supporto ottico a un tempo stimato di circa 10 anni. La problematica riguarderebbe la progressiva ossidazione dell'alluminio riflettente che \u00e8 posto tra lo strato di policarbonato e quello di lacca protettiva.\nRegolamentazione in Italia.\n\u00c8 possibile la copia privata (Art. 71 sexies e seg.) nel rispetto delle MTP, ma non pu\u00f2 essere fatta da terzi e non pu\u00f2 avvenire la prestazione di servizi esterni per la riproduzione; nel caso siano presenti contenuti interattivi, se ci sono misure tecnologiche di protezione, non \u00e8 possibile esercitarvi il diritto di copia.\nTuttavia \u00e8 possibile fare almeno una copia analogica per uso privato e personale. \u00c8 previsto un equo compenso agli autori delle opere dalla SIAE per gli apparecchi e supporti di registrazione delle copie private (tenendo conto delle MTP)."}
{"id": "81544", "revid": "729019", "url": "https://it.wikipedia.org/wiki?curid=81544", "title": "Ministero delle informazioni e della sicurezza nazionale", "text": "Il Vezarat-e Ettela'at va Amniat-e Keshvar (VEVAK), Ministero delle informazioni e della sicurezza nazionale, \u00e8 la principale organizzazione d\"'intelligence\" iraniana e usufruisce di importanti sovvenzioni da parte del governo.\nLe informazioni riguardo al ministero sono circondate da un'aura di discrezione che non permette di tracciarne in modo soddisfacente i contorni.\nLa creazione del ministero fu proposta da Sa\u2018id Hajjarian al parlamento (\"Majlis\") guidato da Mir-Hossein Mus\u0101vi e la proposta fu a suo tempo approvata dall'Imam Ruholl\u0101h Khomeyni.\nIl ministero \u00e8 stato fondato il 18 agosto 1984 ed \u00e8 il successore della SAVAK, il servizio segreto dell'Iran all'epoca di Reza Pahlavi, fino al 1979, anno della sua caduta. I quattro ministri che si sono alternati dopo la creazione del servizio segreto sono stati: Mohammad Reyshahri, Ali Fall\u0101hian, Ghorb\u0101nali Dorri-Najaf\u0101b\u0101di e Ali Younessi.\n\u00c8 anche conosciuto come VEVAK (Vezarat-e Ettela'at va Amniyat-e Keshvar), VAJA o MOIS.\nNel 1999, alcuni oppositori del regime iraniano hanno accusato alcuni elementi riconducibili all'agenzia di omicidi di scrittori ed intellettuali dissidenti, incluso l'omicidio di politici ed intellettuali iraniani dissidenti, sia all'interno che all'esterno del paese."}
{"id": "81547", "revid": "80598", "url": "https://it.wikipedia.org/wiki?curid=81547", "title": "Paradiso (disambigua)", "text": ""}
{"id": "81548", "revid": "287204", "url": "https://it.wikipedia.org/wiki?curid=81548", "title": "Savosa", "text": "Savosa () \u00e8 un comune svizzero di 2\u00a0212 abitanti del Cantone Ticino, nel distretto di Lugano.\nGeografia fisica.\nSavosa \u00e8 situato a nord di Lugano. \nStoria.\nNel 1804 ha inglobato il comune soppresso di Rovello, tranne una parte assegnata a Massagno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81549", "revid": "104458", "url": "https://it.wikipedia.org/wiki?curid=81549", "title": "Sorengo", "text": "Sorengo \u00e8 un comune svizzero di 1\u00a0783 abitanti del Cantone Ticino, nel distretto di Lugano.\nGeografia fisica.\nSorengo \u00e8 situato a ovest di Lugano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nDal 1986 a Sorengo ha sede l'universit\u00e0 privata statunitense Franklin College Switzerland. .\nInfrastrutture e trasporti.\nSorengo \u00e8 servito dalle stazioni di Sorengo e di Sorengo Laghetto della ferrovia Lugano-Ponte Tresa, oltre che dalla linea 13 della TPL (Trasporti Pubblici Luganesi) e dal servizio AutoPostale\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81557", "revid": "287204", "url": "https://it.wikipedia.org/wiki?curid=81557", "title": "Cadempino", "text": "Cadempino () \u00e8 un comune svizzero di 1\u00a0520 abitanti del Cantone Ticino, nel distretto di Lugano.\nGeografia fisica.\nCadempino si trova a nord di Lugano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Lamone-Cadempino della ferrovia del Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81558", "revid": "1632387", "url": "https://it.wikipedia.org/wiki?curid=81558", "title": "Evangelista Torricelli", "text": "Biografia.\nNato a Roma (ma, fino al 1987, si \u00e8 ritenuto che fosse nato a Faenza) da Gaspare Ruberti, originario di Bertinoro e tessitore, e Giacoma Torricelli, faentina, Evangelista Torricelli rimase orfano in tenera et\u00e0 e trascorse l'infanzia e l'adolescenza a Faenza, dove fu iniziato allo studio dallo zio materno, Gian Francesco Torricelli (Don Jacopo, monaco camaldolese), parroco di S.Ippolito, che cur\u00f2 la sua educazione primaria. Frequent\u00f2 poi la scuola dei Gesuiti, prima a Faenza e quindi a Roma, dove si avvicin\u00f2 agli studi di matematica, che approfond\u00ec sotto la guida di Benedetto Castelli (1577-1644), padre benedettino, rinomato professore di matematica e idraulica al Collegio della Sapienza, e illustre discepolo di Galileo.\nL'11 settembre del 1632 Evangelista Torricelli scrisse a Galileo Galilei una lettera di risposta a sue richieste a Benedetto Castelli che, assente in quei giorni, aveva lasciato allo studente il compito di segretario; in tale lettera Torricelli colse l'occasione per presentarsi a Galileo, che egli ammirava grandemente come cultore di astronomia e di matematica. Il vivere da vicino le vicende del processo a Galileo indusse Torricelli a dedicarsi pi\u00f9 strettamente alla matematica, nonostante padroneggiasse gli strumenti teorici e fosse un abile costruttore di cannocchiali.\nNegli anni dal 1632 al 1641 egli lavor\u00f2 e studi\u00f2 a Roma con padre Castelli e poi divenne segretario di Giovanni Ciampoli, un alto prelato e intellettuale devoto a Galileo, che Torricelli segu\u00ec nei suoi incarichi governativi nelle Marche e nell'Umbria. Nel 1641 Castelli present\u00f2 a Galileo, nel suo ritiro ad Arcetri, il manoscritto dell'opera di Torricelli dal titolo: \"De motu gravium\", suggerendogli di impiegarlo come discepolo e assistente. Cos\u00ec fu e il 10 ottobre 1641 Torricelli divenne assistente di Galileo, assieme a Vincenzo Viviani, e su domanda e insistenza di Galilei si trasfer\u00ec nella sua abitazione.\nGalileo mor\u00ec pochi mesi dopo (l'8 gennaio del 1642). Alla sua morte, il granduca Ferdinando II de' Medici nomin\u00f2 Torricelli suo successore come matematico del Granducato di Toscana, carica che ricopr\u00ec fino alla morte, e divenne professore di matematica presso l'Accademia fiorentina.\nOltre all'attivit\u00e0 di matematico e studioso di geometria, nel corso della quale elabor\u00f2 diversi importanti teoremi e anticip\u00f2 il calcolo infinitesimale, egli si dedic\u00f2 alla fisica, studiando il moto dei gravi e dei fluidi e approfondendo l'ottica. Possedeva un laboratorio nel quale realizzava egli stesso lenti e telescopi. A causa della sua prematura scomparsa, non conosciamo i particolari del processo originale di lavorazione, poich\u00e9 lo scienziato lo aveva coperto da segreto.\nTorricelli si dedic\u00f2 anche allo studio dei fluidi, giungendo a inventare il barometro a mercurio, chiamato \"tubo di Torricelli\" o \"tubo da vuoto di Torricelli\", prima della fine del 1644. Tale invenzione era basata nella misurazione della pressione atmosferica attraverso l'uso di un tubo che, proprio sotto la spinta di tale pressione, veniva riempito dal mercurio fino all'altezza costante di 760 mm (esperimento effettuato sul livello del mare). Proprio da questa invenzione \u00e8 nata l'unit\u00e0 di misura della pressione \"millimetri di mercurio\" (mmHg) e l'uguaglianza: 1 atm = 760 mmHg (la pressione di un'atmosfera corrisponde a 760 millimetri di mercurio). Nello stesso anno pubblic\u00f2 l'opera in tre parti dal titolo \"Opera geometrica\", della quale \"De motu gravium\" costituisce la seconda parte.\nTorricelli mor\u00ec a Firenze a soli 39 anni, pochi giorni dopo aver contratto probabilmente una malattia (tifo oppure polmonite), e venne sepolto nella basilica di San Lorenzo.\nLa disputa sulla nascita di Torricelli.\nTorricelli si diceva faentino e tale era considerato dalle persone che lo conoscevano. Si sapeva che era nato il 15 ottobre 1608, ma le ricerche compiute gi\u00e0 subito dopo la sua morte nei registri battesimali di Faenza non ebbero esito. Ci\u00f2 diede adito a un secolare dibattito, durante il quale varie altre localit\u00e0 romagnole rivendicarono l'onore di avergli dato i natali. Nel 1958 Giuseppe Rossini ricostru\u00ec l'albero genealogico dei Torricelli, originari della localit\u00e0 Pideura, nel contado faentino, risalendo di due secoli oltre la nascita di Evangelista. Solo nel 1987, Giuseppe Bertoni, gi\u00e0 preside del liceo che da Torricelli prende nome, trov\u00f2 nel registro dei battezzati della basilica di San Pietro in Vaticano, alla data 18 ottobre 1608 la seguente registrazione: \"Evangelista nato il 15 figlio di Gaspare de Ruberti e Jacoba moglie fuor di Porta Angelica battezzato da Joseph Dominici\". \nRisult\u00f2 cos\u00ec evidente l'equivoco che aveva tratto in inganno fino ad allora i ricercatori: Evangelista aveva assunto il cognome della madre anzich\u00e9 del padre. Si sapeva che il nome del padre era Gaspare, pertanto si cercavano notizie di un inesistente Gaspare Torricelli. Viceversa, si avevano notizie di una Giacoma Torricelli e si riteneva che fosse la zia paterna; era invece la madre.\nEvangelista Torricelli e Galileo.\nLa lettera inviata da Evangelista Torricelli (in Roma) a Galileo Galilei (in Arcetri), datata 11 settembre 1632, \u00e8 conservata (originale autografo) alla Biblioteca Nazionale di Firenze fra i \"Manoscritti Galileiani\" \u00e8 il primo documento in ordine cronologico nel carteggio scientifico di Torricelli. Essa rappresenta un documento fondamentale per studiare la vita e l'opera dello scienziato faentino che \nDi seguito il testo:\nRisultati di Torricelli in fisica.\nLa lettura approfondita delle \"Due nuove scienze\", l'ultima opera di Galileo dei cui ultimi capitoli segu\u00ec direttamente la stesura ad Arcetri, gli ha suggerito molti sviluppi dei principi della meccanica ivi stabiliti; tali sviluppi sono esposti nel trattato dal titolo \"De motu gravium\".\nNel 1644, anno di edizione della sua Opera Geometrica, concep\u00ec il principio del barometro, costruendo quello che ora \u00e8 chiamato tubo di Torricelli e individuando il \"vuoto torricelliano\". Torricelli e Viviani dimostrarono che il vuoto pu\u00f2 esistere in natura e che l'aria ha un peso ponendo quindi fine alle millenarie discussioni filosofiche sull\"horror vacui\". Un'unit\u00e0 di misura della pressione \u00e8 stata chiamata torr in suo onore e corrisponde a un millimetro di mercurio. L'unit\u00e0 di misura del sistema internazionale \u00e8 invece il pascal (simbolo: Pa), in onore di un altro illustre fisico Blaise Pascal, che fece fiorire numerose ricerche sperimentali dalla estesa e definitiva teoria della pressione atmosferica descritta da Torricelli.\nLa parola barometro coniata da Robert Boyle nel 1667 \u00e8 oggi quasi sempre associata al nome di Torricelli che risulta quindi fra i pi\u00f9 celebri scienziati italiani nella storia.\nRisultati di Torricelli in matematica.\nEssendo in diretto contatto con Cavalieri inizi\u00f2 a lavorare con la \"Geometria degli indivisibili\" e ben presto super\u00f2, secondo lo stesso Cavalieri, il suo maestro.\nFu abilissimo nell'utilizzarne le tecniche, cio\u00e8 il \"metodo degli indivisibili\", come anche il \"metodo d'esaustione\", che era in uso presso gli antichi, fra tutti il grande Archimede, di cui Torricelli fu entusiasta ammiratore: a lui dobbiamo la riscoperta nel Rinascimento del matematico siracusano.\nPer il gusto di imitare i classici, Torricelli dimostr\u00f2 in ventun modi diversi un teorema di Archimede: undici con il \"metodo d'esaustione\", dieci con il \"metodo degli indivisibili\".\nSpesso i risultati ottenuti con la geometria degli indivisibili venivano poi confermati con altre dimostrazioni, a causa della controversia sulla loro fondatezza.\nIl fatto interessante \u00e8 che lo stesso Archimede aveva elaborato una sorta di geometria degli indivisibili, ma non la riteneva rigorosa, e perci\u00f2 dimostrava sempre i suoi risultati con il metodo d'esaustione. Tutto ci\u00f2 si \u00e8 scoperto soltanto nel 1906, quando il filologo danese Heilberg scopr\u00ec un palinsesto con un'opera sconosciuta di Archimede, il \"Metodo meccanico\", nel quale esponeva questi procedimenti.\nTorricelli \u00e8 famoso per la scoperta del solido di rotazione infinitamente lungo detto tromba di Gabriele, da lui chiamato \"solido iperbolico acutissimo\", avente l'area della superficie infinita, ma il volume finito. Questo fu considerato per molto tempo un paradosso \"incredibile\" per molti, incluso lo stesso Torricelli, che cerc\u00f2 diverse spiegazioni alternative, anche perch\u00e9 l'idea di un secchio che \u00e8 possibile riempire di vernice, ma impossibile da pitturare \u00e8 senz'altro singolare. Il solido in questione ha scatenato un'aspra controversia sulla natura dell'infinito, che ha coinvolto anche il filosofo Thomas Hobbes. In questa disputa alcuni hanno sostenuto che il solido conducesse all'idea di un \"infinito completo\".\nTorricelli \u00e8 stato pioniere nel settore delle serie infinite. Nella sua opera intitolata \"De dimensione parabolae\" del 1644, Torricelli consider\u00f2 una successione decrescente di termini positivi formula_1 e ha mostrato che la corrispondente serie telescopica formula_2 converge necessariamente a formula_3, dove \"L\" denota il limite della successione; in questo modo riusc\u00ec a dare una dimostrazione della espressione per la somma della serie geometrica.\nOnorificenze.\nA Evangelista Torricelli sono stati dedicati il cratere Torricelli di 22 km di diametro sulla Luna e l'asteroide 7437 Torricelli. Gli \u00e8 anche dedicata una piazza nel centro storico di Pisa, dove per lungo tempo aveva sede il Dipartimento di Fisica dell'Universit\u00e0 prima del trasloco nell'attuale sede nell'ex fabbrica Marzotto.\nA Faenza, \u00e8 presente una statua (ubicata di fronte alla chiesa di San Francesco) che lo raffigura con in mano un barometro a mercurio (curiosit\u00e0 sulle proporzioni: l'altezza del barometro \u00e8 inferiore a quella reale, che deve essere di almeno 76 cm). Sempre a Faenza, \u00e8 intitolato a Torricelli fin dal 1865 il Liceo che ha sede nell'antico palazzo dei Gesuiti di cui Evangelista fu allievo. A Torricelli \u00e8 inoltre dedicato un liceo scientifico a Roma nel quartiere di Battistini."}
{"id": "81560", "revid": "37141236", "url": "https://it.wikipedia.org/wiki?curid=81560", "title": "Peer to peer", "text": ""}
{"id": "81561", "revid": "287204", "url": "https://it.wikipedia.org/wiki?curid=81561", "title": "Cureglia", "text": "Cureglia () \u00e8 un comune svizzero di 1\u00a0359 abitanti del Cantone Ticino, nel distretto di Lugano.\nMonumenti e luoghi d'interesse.\n\u2022molto conosciuto \u00e8 il tennis, celebre luogo di ritrovo, peraltro famosa la squadra maschile attivi interclub che ha raggiunto importanti risultati (Luca Cerghetti, Simone Gasparetto, Fabrizio Camusso,Filippo Kohler, Sean Schindler e Tristan Gasparetto)\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81562", "revid": "767487", "url": "https://it.wikipedia.org/wiki?curid=81562", "title": "Come si diventa adulti a Karhide", "text": "Come si diventa adulti a Karhide (\"Coming of Age in Karhide\"), pubblicato anche coi titoli Diventare adulti in Karhide e Crescendo a Karhide di Sov Thade Tage em Ereb, di Rer, a Karhide, su Gethen, \u00e8 un racconto di fantascienza del 1995 di Ursula K. Le Guin. La storia fa parte del Ciclo dell'Ecumene ed \u00e8 ambientata nello stesso mondo descritto nel romanzo \"La mano sinistra delle tenebre\" del 1969. \u00c8 stato pubblicato negli Stati Uniti nell'antologia \"The Birthday of the World\" che raccoglie otto racconti della Le Guin.\nTrama.\nSov Thade Tage Em Ereb \u00e8 un abitante di Rer, nella regione di Karhide, la pi\u00f9 antica citt\u00e0 del pianeta Gethen. La sua razza \u00e8 completamente androgina ma allo stesso tempo ermafrodita. Ogni anno tutti gli individui che hanno raggiunto la maturit\u00e0 sessuale vanno in \"kemmer\" (la fase in cui acquistano un sesso e possono riprodursi). Sov racconta la sua adolescenza e tutte le paure, i pregiudizi e le gioie di chi scopre il sesso per la prima volta. Quando \u00e8 abbastanza grande e cominciano a presentarsi i primi cambiamenti nel suo corpo viene inviato alla Cittadella per imparare a controllare il kemmer. Tornato al focolare arriva il momento della maturit\u00e0 e parte, insieme ai suoi familiari, per la Casa del Kemmer dove metter\u00e0 in pratica tutte le esperienze acquisite e si confronter\u00e0 con questo nuovo mondo, strano e sconosciuto.\nEdizioni.\n\u00c8 stato pubblicato negli Stati Uniti nell'antologia \"The Birthday of the World\" che raccoglie otto racconti della Le Guin.\nIn Italia \u00e8 stato pubblicato nel 1996 nella raccolta \"Leggende del futuro\" della collana Grandi opere dell'Editrice Nord (con il titolo \"Crescendo in Karhide, Crescendo a Karhide di Sov Thade Tage em Ereb, di Rer, a Karhide, su Gethen\") e quindi nella raccolta \"Le meraviglie dell'invisibile\", edita nella collana Millemondi (Arnoldo Mondadori Editore) nell'autunno 1997 come primo volume di un'antologia trimestrale della migliore fantascienza dell'anno, a cura di David Hartwell."}
{"id": "81563", "revid": "287204", "url": "https://it.wikipedia.org/wiki?curid=81563", "title": "Manno (Svizzera)", "text": "Manno (in dialetto ticinese \"Mann\") \u00e8 un comune svizzero di 1\u00a0318 abitanti del Cantone Ticino, nel distretto di Lugano.\nGeografia fisica.\nManno si trova a nord di Lugano.\nStoria.\nNel comune aveva possedimenti la mensa vescovile di Como (1298). Nel 1335 il villaggio fu diviso in due nuclei, Manno superiore e Manno inferiore, compresi nella castellanza di Grumo (frazione di Gravesano). Ancora oggi la parrocchia di appartenenza \u00e8 quella di San Pietro di Gravesano, sopravvivendo cos\u00ec l'antico legame tra i due paesi. L'oratorio di San. Rocco fu eretto nel 1597 su di una precedente cappella pi\u00f9 antica. Manno ebbe sempre vocazione agricola fino agli anni 1950-60, avendo poi avuto una forte crescita economica e demografica forte della sua vicinanza con Lugano.\nSimboli.\nL'attuale stemma comunale \u00e8 stato adottato nel 1953 .\n\"Inquartato di rosso e di nero, nel primo, alla mano, d'argento, dal cantone sinistro della punta, nel quarto, al capo d'argento.\" \nLo stemma precedente, in uso fino al 1953, era blasonato:\n\"Di rosso, alla mano uscente da una nuvola, dal cantone sinistro della punta, il tutto d'argento.\"\nEntrambi, sono una tipica rappresentazione di stemmi parlanti.\nEconomia.\nManno ospita Marconi Technologies, le Edizioni Musicali e Discografiche e il nuovo Centro di competenza UBS per l'intelligenza artificiale, l'analisi e l'innovazione. \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nBiblioteche.\nLa biblioteca Porta Aperta ha sede nella casa comunale di Manno .\nUniversit\u00e0.\nA Manno ha sede la Scuola universitaria professionale della Svizzera italiana (SUPSI), la quale \u00e8 una delle sette scuole universitarie professionali (SUP) riconosciute dalla Confederazione Svizzera.\nCollegati alla SUPSI ci sono diversi centri di ricerca quali:\nA Manno era situato fino a marzo 2012 il Centro Nazionale Svizzero di Supercomputing (CSCS), affiliato al Politecnico federale di Zurigo, poi trasferitosi a Lugano, nella zona di Cornaredo .\nInfrastrutture e trasporti.\nIl paese \u00e8 servito, esclusivamente quale scalo merci, dalla stazione di Lugano Vedeggio della ferrovia del Gottardo.\nAmministrazione.\nOgni famiglia originaria del luogo faceva parte del cosiddetto comune patriziale e aveva la responsabilit\u00e0 della manutenzione di ogni bene ricadente all'interno dei confini del comune.\nIl Patriziato di Manno non \u00e8 pi\u00f9 attivo."}
{"id": "81572", "revid": "112648699", "url": "https://it.wikipedia.org/wiki?curid=81572", "title": "Interrupt request", "text": "Interrupt request, abbreviato in IRQ, \u00e8 un sistema utilizzato dai componenti hardware per segnalare eventi alla CPU.\nDescrizione.\nIl meccanismo degli interrupt \u00e8 utilizzato da quasi tutti i modelli di CPU esistenti sul mercato, perch\u00e9 \u00e8 il modo pi\u00f9 facile per interrompere il normale flusso del programma quando accade un evento inatteso. \nL'espressione IRQ \u00e8 spesso usata come sinonimo di interrupt, ma descrive un meccanismo diverso: un IRQ \u00e8 una \"richiesta\" da parte dell'hardware collegato alla CPU, eseguita mandando opportuni segnali ai pin fisici di collegamento della CPU stessa. Tale richiesta, a seconda dello stato in cui si trova la CPU, pu\u00f2 anche essere accantonata per essere eseguita in un secondo tempo. A tale proposito esistono dei particolari tipi di IRQ (a volte chiamati NMI, \"Non Maskable Interrupt\") che non possono essere accantonati ma eseguiti immediatamente.\nGli IRQ sono spesso organizzati in gerarchie di priorit\u00e0, dove un IRQ di basso livello pu\u00f2 essere a sua volta interrotto da un IRQ di livello pi\u00f9 alto. I diversi tipi di computer in genere standardizzano i loro IRQ in modo che ad un certo IRQ corrisponda sempre un certo tipo di evento esterno: un tasto premuto sulla tastiera, una comunicazione in arrivo dalla porta seriale e cos\u00ec via.\nSui sistemi x86, su cui sono basati la maggior parte dei PC odierni, sono attualmente presenti 16 IRQ (0-15), ciascuno dei quali rappresenta un componente hardware fisico o virtuale. Per esempio, IRQ0 \u00e8 assegnato al \"timer\" di sistema mentre IRQ1 \u00e8 assegnato alla tastiera. I numeri pi\u00f9 bassi denotano funzionalit\u00e0 pi\u00f9 critiche e possono interrompere quelli pi\u00f9 alti.\nIn passato, sempre per quanto riguarda i sistemi x86, esistevano solo 8 IRQ (0-7). Con la crescente necessit\u00e0 di nuovo hardware crebbe anche la necessit\u00e0 di nuovi IRQ. La soluzione fu aggiungere altri 8 IRQ, collegando IRQ2 al nuovo IRQ9.\nNei computer di tipo Pentium (e in alcuni 486) gli IRQ possono essere gestite dall'APIC."}
{"id": "81573", "revid": "16953", "url": "https://it.wikipedia.org/wiki?curid=81573", "title": "Chimonanthus", "text": "Chimonanthus \u00e8 un genere di piante angiosperme appartenente alla famiglia Calycanthaceae, originario dell'Asia.\nIl nome viene dal greco e significa \"fiore d'inverno\" (\u03c7\u03b5\u03b9\u03bc\u03ce\u03bd = inverno) con riferimento alla fioritura invernale di questi arbusti alti da 1,5 a 5 m, dalle foglie perenni o caduche.\nCome pianta ornamentale il \"Chimonanthus\" viene spesso chiamato calicanto, secondo la vecchia nomenclatura (il genere \"Calycanthus\" fu istituito da Linneo nel Settecento, e fu poi successivamente diviso in pi\u00f9 generi).\nTassonomia.\nIl genere \"Chimonanthus\" comprende le seguenti specie, tutte originarie della Cina centro-orientale e sud-orientale:\nColtivazione.\nPreferisce esposizione non troppo soleggiata o semi ombreggiata, clima fresco, terreno soffice e permeabile e soffre i suoli calcarei.\nEventuali potature di sfoltimento vanno effettuate dopo la fioritura.\nLa moltiplicazione avviene con la semina a fine estate, per mezzo di margotta in ottobre, per divisione dei polloni in primavera o per talea sempre nei primi mesi di autunno.\nAvversit\u00e0.\nSubiscono frequentemente attacchi di afidi; meno frequentemente possono essere colpiti da acari o cocciniglie.\nUsi.\nIl calicanto \u00e8 una pianta con fiori piccoli e poco appariscenti, ma molto profumati. Il calicanto \u00e8 utilizzata come pianta ornamentale nei giardini per la profumata fioritura invernale, e viene coltivato industrialmente per la produzione di rami fioriti recisi per decorare gli appartamenti."}
{"id": "81576", "revid": "767487", "url": "https://it.wikipedia.org/wiki?curid=81576", "title": "Metodo di Karl Fischer", "text": "Il metodo di Karl Fischer, detto anche acquametria, \u00e8 una tecnica analitica utilizzata per la misura di tracce di acqua in varie matrici, soprattutto solventi non acquosi e sali idrati.\nIl metodo \u00e8 stato messo a punto dal chimico tedesco Karl Fischer, da cui ha preso il nome, e consiste in una titolazione il cui punto finale \u00e8 generalmente rilevato automaticamente per via amperometrica. \u00c8 un metodo molto sensibile, capace di rilevare tracce di acqua in un campione fino a poche parti per milione.\nLa procedura si basa sull'ossidazione dell'anidride solforosa ad opera dello iodio, osservata originariamente da Robert Bunsen\nLa titolazione viene condotta in un solvente anidro, generalmente metanolo, in presenza di una base capace di neutralizzare l'acido solforico prodotto dalla reazione e di creare una soluzione tampone che stabilizzi il pH su valori ottimali per lo svolgersi della reazione, compresi tra 5 e 7; inizialmente la base scelta fu la piridina, oggi sostituita dal meno tossico imidazolo o dalla dietanolammina.\nLa stechiometria esatta della reazione \u00e8 stata poco nota nei dettagli fino agli anni settanta quando studi di cinetica appurarono che il processo si compone essenzialmente di due passaggi, la reazione del metanolo con l'anidride solforosa a dare un monometil-solfito che viene successivamente ossidato dallo iodio (RN rappresenta una molecola di base generica)\nTra i vantaggi di questo metodo rispetto alla misurazione del contenuto di acqua per essiccamento del campione in stufa rientrano la rapidit\u00e0 - pochi minuti contro qualche ora - e la specificit\u00e0 - solo l'acqua reagisce, non gli altri composti volatili eventualmente presenti nel campione."}
{"id": "81577", "revid": "124205876", "url": "https://it.wikipedia.org/wiki?curid=81577", "title": "Forsythia", "text": "Forsythia \u00e8 un genere di piante angiosperme della famiglia delle Oleaceae, che comprende specie in maggior parte originarie dell'Asia orientale (Cina, Corea e Giappone), con una sola specie (\"Forsythia europaea \") nativa della penisola balcanica.\nIl nome del genere \u00e8 in onore di William Forsyth, uno dei fondatori della \"Royal Horticultural Society\".\nDescrizione.\nSi tratta di arbusti a fogliame deciduo che raggiungono l'altezza di 1\u20133\u00a0m.Fioriscono alla fine dell'inverno prima dell'emissione delle foglie, ricoprendosi di fiori di colore giallo-zolfo. I fiori sono gamopetali con una corolla di 4 lobi ed un calice ridotto, con incisure dei lobi molto profonde.\nLe foglie sono opposte, oblunghe o tondeggianti, a volte seghettate.\nIl frutto \u00e8 una capsula plurisperma.\nTassonomia.\nIl genere comprende le seguenti specie:\nColtivazione.\nGradisce posizione soleggiata, sopporta qualunque tipo di terreno purch\u00e9 fresco, anche se resiste bene alla siccit\u00e0 e al gelo.\nLa potatura dei rami di 1 anno va effettuata tutti gli anni dopo la fioritura, lasciando poche gemme per far sviluppare nuovi getti vigorosi, sui quali si avr\u00e0 la fioritura nella primavera successiva, mentre i rami pi\u00f9 vecchi vanno eliminati. In particolare richiede un bel taglio subito dopo la fioritura di febbraio-marzo (che consente lo sviluppo durante tutta la stagione dei nuovi rami destinati a fiorire l'anno successivo). Purtroppo, invece, viene spessissimo potata in inverno, perdendo cos\u00ec il 90% della sua splendida fioritura.\nIndustrialmente si coltivano le variet\u00e0 per la produzione di rami legnosi fioriti, che vengono raccolti precocemente e forzati in ambiente caldo umido come per i \"Prunus\".\nLa moltiplicazione avviene facilmente per talea legnosa, utilizzando i rami di 1 anno potati dopo la fioritura; per margotta o propaggine; \u00e8 possibile la coltivazione in vaso per decorare i terrazzi.\nNella cultura di massa.\nLa Forsythia viene citata nel film Contagion del 2011, diretto dal regista Steven Soderbergh, in cui il blogger complottista Alan Krumwiede si accorda con il produttore di un medicinale omeopatico a base di Forsythia per vendere tale prodotto contro un virus chiamato MEV-1, responsabile di una grave malattia ai polmoni ed al sistema nervoso che nel mondo sta provocando circa 26 milioni di vittime. Egli, raccontando di aver contratto il virus e di averlo debellato grazie alla cura con la Forsythia, fa credere che tale prodotto sia efficace contro la malattia, ma alla fine viene smascherato (le analisi mediche non rilevano in lui nessuna traccia di anticorpi contro il virus, quindi non ne \u00e8 mai stato affetto) ed arrestato con l'accusa di truffa ed omicidio."}
{"id": "81578", "revid": "21880", "url": "https://it.wikipedia.org/wiki?curid=81578", "title": "Forsizia", "text": ""}
{"id": "81582", "revid": "287204", "url": "https://it.wikipedia.org/wiki?curid=81582", "title": "Ilex", "text": "Ilex \u00e8 un genere di piante appartenente alle Aquifoliaceae, originario di Europa, Cina e America.\nDescrizione.\nIl genere comprende specie arboree ed arbustive, a fogliame sempreverde o deciduo, fiori poco appariscenti, i frutti sono bacche variamente colorate, che maturano d'inverno, e offrono un piacevole contrasto cromatico con il colore del fogliame; sono generalmente piante a lento accrescimento, ma che nel tempo possono raggiungere anche i 10 m, il nome del genere deriva dal latino (\"acer\" = acuto e \"folium\" = foglia).\nAlcune specie.\nTra le specie utilizzate come piante ornamentali ricordiamo:\nCome pianta medicinale viene coltivata nelle zone d'origine l\"I. paraguariensis\" A.St-Hil. (= \"I. mate\" A.St-Hil.) noto col nome volgare di Math\u00e8 o Mat\u00e8, albero di modeste dimensioni o arbusto, originario dell'America del Sud, dove fornisce le foglie per la preparazione di un t\u00e8 ricco di caffeina, ha la corteccia liscia di colore biancastro, foglie persistenti, grandi, coriacee e glabre, di colore verde scuro, inferiormente pi\u00f9 chiare, ovato-spatolate con margine dentato, fiori piccoli bianchi, riuniti in cime ascellari e corolla con 4 petali, i frutti sono piccole bacche rosse.\nMetodi di coltivazione.\nGradiscono posizioni ombreggiate o di sottobosco, terreno acido o semi-acido, fertile e ricco di humus.\nLa moltiplicazione avviene con la semina dei semi freschi, per mezzo di talea legnosa, per margotta o per innesto."}
{"id": "81583", "revid": "1154737", "url": "https://it.wikipedia.org/wiki?curid=81583", "title": "Agrifoglio", "text": ""}
{"id": "81584", "revid": "287204", "url": "https://it.wikipedia.org/wiki?curid=81584", "title": "Distretto di Lugano", "text": "Il distretto di Lugano (in dialetto ticinese \"distr\u00e8t de L\u00fcgann\") \u00e8 un distretto del Cantone Ticino, in Svizzera. Confina con i distretti di Locarno a nord-ovest, di Bellinzona a nord e di Mendrisio a sud e con l'Italia (Lombardia): provincia di Como a est e provincia di Varese a ovest. Il capoluogo \u00e8 Lugano. Comprende gran parte del Lago di Lugano.\nGeografia fisica.\nIl distretto di Lugano \u00e8 il quinto distretto per superficie ed il primo per popolazione del Canton Ticino.\nLa massima elevazione del distretto \u00e8 il monte Camogh\u00e8 (2.232\u00a0m). Altre cime sono il Gazzirola (2.118\u00a0m), il Monte Tamaro (1.961\u00a0m) e il Lema (1.620\u00a0m).\nI fiumi principali sono il Vedeggio, il Cassarate, la Magliasina, il Mara, tutti immissari del lago di Lugano e la Tresa, che collega il Lago di Lugano al lago Maggiore.\nInfrastrutture e trasporti.\nAeroporto.\nL'Aeroporto di Lugano-Agno aveva voli diretti per Cagliari, Crotone, Roma, Ginevra, Olbia, Pantelleria, Vienna e Zurigo. Dal 2019 non ha pi\u00f9 voli di linea.\nAutostrade.\nIl territorio del distretto \u00e8 attraversato dall'autostrada A2/E35 Basilea-Chiasso che collega il nord della Svizzera con l'Italia attraverso il San Gottardo, Bellinzona e il valico di Brogeda. L'autostrada ha uscite nel distretto a Rivera, Lugano nord, Lugano sud e Melide-Bissone.\nStrade.\nLa strada cantonale 2 attraversa il territorio del distretto da Melano a Monteceneri, correndo parallela all'autostrada e attraversando Lugano. Altre strade importanti collegano Lugano con Ponte Tresa-Varese e Valsolda-Menaggio.\nFerrovie.\nIl territorio del distretto \u00e8 attraversato dalla ferrovia del Gottardo.\nDa Lugano ha origine una linea a scartamento ridotto per Ponte Tresa.\nIn passato esistevano anche le ferrovie Lugano - Tesserete e Lugano - Dino.\nNavigazione.\nDa Lugano partono battelli della Societ\u00e0 Navigazione del Lago di Lugano per Gandria, Morcote-Ponte Tresa, Porlezza e Capolago.\nValichi di frontiera.\nEsistono 8 valichi di frontiera tra il distretto di Lugano e l'Italia. Partendo da est in senso orario si ha:\nSuddivisione amministrativa.\nIl distretto di Lugano \u00e8 diviso in 12 circoli e 52 comuni:\nComunanze.\nDelle numerose Comunanze sparse sul territorio del distretto di Lugano al giorno d'oggi non ne rimane che una. Ci\u00f2 \u00e8 dovuto al fatto che i comuni che si dividevano i territori delle comunanze si sono fusi tra di loro, comportando quindi la sparizione di queste particolarit\u00e0 territoriali.\nCon la creazione del comune di Monteceneri, il Luganese ha guadagnato una nuova comunanza, ereditata dal comune di Medeglia (facente parte del Bellinzonese). Si tratta della Comunanza Cadenazzo/Monteceneri, appartenente al distretto di Bellinzona nonostante una parte sia compresa in quello di Lugano"}
{"id": "81587", "revid": "10369", "url": "https://it.wikipedia.org/wiki?curid=81587", "title": "Mirto (botanica)", "text": ""}
{"id": "81589", "revid": "31789", "url": "https://it.wikipedia.org/wiki?curid=81589", "title": "Pittosporum tobira", "text": "Il pittosporo (nome scientifico Pittosporum tobira ) \u00e8 una pianta della famiglia delle Pittosporaceae, originaria della Cina meridionale, del Giappone, di Taiwan e della Corea. Per la sua fioritura profumata, per il suo decorativo fogliame lucido e per la sua resistenza a varie condizioni ambientali, questa specie \u00e8 utilizzata come pianta ornamentale in Italia e in molti paesi del mondo con inverno mite, come quelli mediterranei.\nDescrizione.\n\u00c8 una pianta sempreverde a portamento arboreo o arbustivo e pu\u00f2 raggiungere dieci metri d'altezza nelle zone d'origine, mentre in Italia raramente supera tre o quattro metri.\nProduce delle piccole capsule, non velenose ma neanche commestibili. Tuttavia, in Giappone vengono mangiati dai bulbul (uccelli della famiglia dei Picnonotidi) e da altri uccelli. La sostanza appiccicosa di cui sono rivestiti permette ai semi di attaccarsi al becco degli uccelli e di essere trasportati per lunghe distanze.\nLe foglie sono alternate, lucide e oblunghe.\nI fiori sono molto profumati; bianchi all'apertura, assumono poi color crema e infine giallo chiaro. In Italia la pianta fiorisce in maggio. Al tatto, i petali sono cerosi. Sono riuniti in cime a ombrello che compaiono nella tarda primavera.\nUso.\nIn Italia, il pittosporo \u00e8 coltivato come pianta ornamentale, sia tenuto ad alberello, sia per costruire siepi in localit\u00e0 marine, in Italia centrale, nel Mezzogiorno, in Sardegna e in Sicilia e in Liguria. Sopporta senza problemi il caldo estivo, e anche il freddo invernale, ma non sotto i -10\u00b0C. Teme i ristagni idrici. Richiede poche e sporadiche cure colturali ed \u00e8 naturalmente resistente agli attacchi parassitari. \nNei climi con inverni rigidi e prolungati, si pu\u00f2 coltivare in vaso sui terrazzi, in modo da poterlo riparare nei periodi pi\u00f9 freddi.\nSono piante molto visitate dalle api per il loro nettare, e se presenti in quantit\u00e0 sufficiente possono dare un ottimo miele.\nMetodi di coltivazione.\nDesiderano esposizione in pieno sole, terriccio di medio impasto tendente al compatto.\nPittosporo ad alberello.\nCon una potatura di formazione iniziale assume in pochi anni l'aspetto di un alberello; esemplari ottenuti in tal modo sono utilizzati anche per ombreggiare viali cittadini. A Messina c'\u00e8 un esemplare ad alberello tutelato dalla Soprintendenza per la sua et\u00e0 e per la sua bellezza, con la sua chioma ad ampio ombrello, alto quattro metri e con un diametro di pi\u00f9 di sei metri\nSe non sottoposto a potature, la chioma assume forma molto compatta e produce abbondantemente fiori da ogni rametto. Le potature, utilizzate quando si vuole mantenere l'alberello in forme obbligate, devono essere effettuate subito dopo la fioritura e prima della fine del mese di giugno; devono essere moderate, per non perdere la fioritura dell'anno successivo e per non esporre la pianta, altrimenti molto resistente, ad attacchi parassitari. A fine inverno, se necessario, si effettua la rimonda dei rami secchi.\nPittosporo a cespuglio o a siepe.\nIl pittosporo \u00e8 utilizzato anche come cespuglio in mezzo ai prati; anche in questo caso, se non sottoposto a potatura, cresce con forma armoniosa, globosa e compatta, producendo ogni anno un'abbondante fioritura. \nTipico \u00e8 anche l'uso come pianta da siepe. In questo caso, la potatura \u00e8 obbligata e deve essere effettuata ogni anno, dopo la fine della fioritura ed entro il mese di giugno. I tagli drastici annullano la naturale resistenza agli attacchi parassitari.\nLa moltiplicazione avviene con la semina o, nelle variet\u00e0 a fogliame variegato, per mezzo di talea.\nEtimologia.\nIl nome \"Pittosporum\" deriva dal greco \"pitta\" = \"pece\" e \"sporos\" = \"seme\"; significa quindi \"semi resinosi\", per alludere al fatto che i semi di questo genere sono ricoperti da una sostanza appiccicosa simile alla resina. Il nome specifico \"tobira\" \u00e8 la trascrizione del termine giapponese \"tobira\", abbreviazione dell'espressione \"tobira no ki\" (in Kanji \u6249\u306e\u6728), che significa \"albero della porta\", in quanto era usanza attaccare rametti di questa pianta sugli stipiti delle porte, come talismano apotropaico\nAltre specie del genere \"Pittosporum\".\nTra le specie pi\u00f9 coltivate come piante ornamentali si ricordano:"}
{"id": "81590", "revid": "486946", "url": "https://it.wikipedia.org/wiki?curid=81590", "title": "Pittosporo", "text": ""}
{"id": "81593", "revid": "729019", "url": "https://it.wikipedia.org/wiki?curid=81593", "title": "Battaglia di Mindanao", "text": "La battaglia di Mindanao venne combattuta tra il 10 marzo e il 15 agosto 1945 nell'ambito della campagna delle Filippine della seconda guerra mondiale, e vide le forze degli Stati Uniti d'America impegnate nella riconquista dell'isola di Mindanao occupata dalle truppe giapponesi.\nForze in campo.\nI giapponesi erano in numero di 43.000 e gli americani circa 90.000. La battaglia per la conquista di Mindanao inizi\u00f2 il 10 marzo 1945, quando il X corpo comandato dal generale Sibert, sbarc\u00f2 nella baia di Illana.\nLa battaglia.\nLe forze di Sibert, spingendosi rapidamente nell'interno, avanzarono di 184 chilometri in 15 giorni e piombarono su Davao, privando i giapponesi della loro ultima citt\u00e0 importante nelle Filippine. Davao capitol\u00f2 il 3 maggio, ma doveva trascorrere ancora pi\u00f9 un mese di duri combattimenti sulle colline dell'interno. Successivi sbarchi sulla costa settentrionale di Mindanao, nella baia di Macalajar e nella baia di Butan, spinsero le colonne americane ancora pi\u00f9 all'interno, per spezzare la resistenza giapponese, che tuttavia non fu sgominata e costretta a riparare nella giungla fino all'ultima settimana di giugno.\nNell'estremo sud dell'isola rimanevano circa 2.000 giapponesi, che erano rimasti isolati l\u00ec da quando Sibert era piombato su Davao tra marzo e aprile. Questi profughi furono l'obbiettivo dell'ultimo sbarco di truppe trasportate per mare, nella lotta per le Filippine che era cominciata nel golfo di Leyte, nell'ottobre del 1944. Il 12 luglio un battaglione della 24th Infantry Division scese a terra, per unirsi ai guerriglieri filippini locali e circondare i giapponesi. Gli americani sbarcarono nella baia di Sarangani, l'insenatura pi\u00f9 a sud della costa di Mindanao. I giapponesi non si fecero prendere, continuando a combattere e facendo capire agli americani che non erano solo al sud dell'isola. Solo il 15 agosto smisero la lotta perch\u00e9 seppero della resa del Giappone (in ogni modo non si consegnarono prigionieri). Il 15 agosto, rimanenvano, secondo quanto detto, 18.000 giapponesi.\nUn tempo il generale Douglas MacArthur aveva pianificato di sferrare proprio da questo punto l'offensiva per la riconquista delle Filippine. Invece, Mindanao rappresent\u00f2 la scena dell'ultima azione di tutta la campagna militare. Secondo fonti USA gli statunitensi ebbero 820 morti e 2880 feriti ed i giapponesi 10.000 morti in combattimento, 8.000 morti per malattie e 7.000 feriti."}
{"id": "81598", "revid": "367445", "url": "https://it.wikipedia.org/wiki?curid=81598", "title": "Licenza (informatica)", "text": "Una licenza informatica (o licenza d'uso), in informatica, \u00e8 il contratto con il quale il titolare dei diritti di sfruttamento economico sul software (programma informatico) definisce il regime giuridico di circolazione e le limitazioni nell'utilizzo e nella cessione dell'opera (che sia un'opera creativa, o un software, inteso come programma).\nDisciplina normativa.\nItalia.\nIn quanto paese membro dell\u2019Unione europea, che aderisce all\u2019Organizzazione Mondiale del Commercio , l\u2019Italia adotta l\u2019Accordo TRIPs, nel quale si precisa che i programmi per elaboratore sono da considerarsi opere protette al pari delle opere letterarie . Conseguentemente, per il software si applica il diritto d\u2019autore precisato sia dalle fonti comunitarie (in particolare la Convenzione di Berna), che da quelle nazionali (vedi fonti del diritto).\nLa Legge sulla protezione del diritto d'autore e di altri diritti connessi al suo esercizio recita: \"\u201cla trasmissione dei diritti di utilizzazione deve essere provata per iscritto\u201d\", il che implica che le forme di accettazione della licenza diverse da quella scritta abbiano dubbia validit\u00e0 giuridica.\nNella pratica, la lettura e l'accettazione delle clausole della licenza sono passaggi richiesti per l'utilizzo di un'applicazione o un pacchetto applicativo. La licenza non pu\u00f2 prevedere la trasmissione di diritti morali, che l\u2019autore ha sempre e comunque il diritto di far valere, in quanto qualificati come inalienabili (e dunque intrasmissibili) dalla stessa legge sopra citata. La licenza software \u00e8 adottata anche per programmi di cui si mette a disposizione anche il codice sorgente, oltre agli eventuali eseguibili (ad esempio in una Licenza di software libero).\nL'accettazione della licenza pu\u00f2 essere richiesta:\n\u00c8 importante leggere la licenza prima di usare il programma, perch\u00e9 se non si rispetta la licenza si compiono delle azioni illegali e decadendo la licenza non si ha pi\u00f9 diritto n\u00e9 all'uso del software n\u00e9 a qualsiasi azione di rivalsa contro chi ci ha fornito o chi ha prodotto tale software.\nGeneralmente i tipi di licenze possono essere divisi in \"licenze per il software proprietario\" e \"licenze per il software libero\".\nUnione europea.\nEULA o End-User License Agreement (accordo di licenza con l'utente finale) \u00e8 il contratto tra il fornitore di un programma software e l'utente finale. Tale contratto assegna la licenza d'uso del programma all'utente nei termini stabiliti dal contratto stesso.\nNell'ambito dell'Unione europea la licenza \u00e8 imposta da chi detiene il diritto d'autore sul software che, in quanto opera dell'ingegno, non rientra nella categoria giuridica del \"prodotto\". Legittimato a invocare la tutela giuridica garantita dalla normativa comunitaria e nazionale \u00e8 solo il titolare dei diritti di sfruttamento economico.\nL'autore, in quanto unico titolare dei diritti sull'opera creata, pu\u00f2 stabilire per lo stesso software differenti regimi di uso e circolazione, prevedendo per esempio, a seconda del tipo di utente una diversa versione, proprietaria o libera.\nTipologie.\nLicenze per il software libero e open source.\nLe licenze di software libero sono emerse negli anni 80' per costruire e diffondere il software libero, esse si distinguono in base all'effetto della clausola di copyleft applicata.\nEsempi di alcune licenze di software libero:\nNon Copyleft\nCopyleft Debole\nCopyleft Forte\nNetwork Copyleft\nAlcuni software sono disponibili sotto licenza artistica, licenza Apache, licenza MIT, licenza PHP o sotto altre licenze libere o open source come le licenze BSD.\nLa documentazione del software libero spesso \u00e8 licenziata sotto GNU Free Documentation License o una delle licenze Creative Commons."}
{"id": "81599", "revid": "1889177", "url": "https://it.wikipedia.org/wiki?curid=81599", "title": "Syringa", "text": "Syringa \u00e8 un genere della famiglia delle Oleacee, originario dell'Europa e Asia del Nord, Estremo oriente, Persia.\nCome un fiore del paradiso, gi\u00e0 profumava i giardini segreti degli harem. Ben presto i semi di lill\u00e0 furono raccolti nei rosari e accompagnarono le preghiere dei pellegrini che venivano a meditare in Terra santa. Il lill\u00e0 divenne cos\u00ec cristiano e oggi \u00e8 il simbolo della primavera.\nDescrizione.\nComprende una trentina di specie con forma di arbusti alte fino a , alcune specie come la \"Syringa persica\", la \"Syringa chinensis\", la \"Syringa dubia\" e la \"Syringa villosa\", hanno un modesto interesse come piante decorative; mentre la \"Syringa vulgaris\" arbusto forte e rustico, ormai diffuso e spontaneamente naturalizzato nel bacino del mediterraneo, viene coltivato diffusamente come pianta ornamentale con i numerosi ibridi e cultivar a fiore semplice o doppio; ha robusti rami ascendenti, che portano larghe foglie cuoriformi, fiori piccoli e profumatissimi, colorati di bianco puro, viola o lilla, riuniti in pannocchie piramidali, che fioriscono in aprile-maggio. Hanno una seconda fioritura inferiore a settembre.\nDistribuzione.\nIl genere \u00e8 indigeno dell'Europa ed Asia settentrionale, Estremo oriente, Persia. in italia si trova soprattutto nei giardini, il lill\u00e0 a fiori bianchi o violetto.\nPropriet\u00e0 curative ed usi antichi.\nLa profumatissima Syringa vulgaris, meglio conosciuta come Lill\u00e0, \u00e8 stata ampiamente usata in passato anche a scopo curativo.\nIl decotto della corteccia veniva utilizzato come febbrifugo, all'infuso delle foglie venivano attribuite propriet\u00e0 decongestionanti del fegato e digestive.\nCon i fiori si preparavano profumi e si ricavava anche l'olio da massaggio (attraverso la macerazione) per combattere reumatismi e dolori.\nOggi, come tonico del cuore e della circolazione, si trovano in commercio i gemmoderivati (Syringa vulgaris macerato glicerico).\nEra antica credenza che le fate amassero stare tra i fiori di Lill\u00e0 e che, piantato in un luogo, lo purificasse dal male [senza fonte]. I fiori freschi potevano servire ad allontanare gli spiriti da luoghi infestati.\nL'olio era impiegato nei rituali di equilibrio mentale, per i poteri psichici e la purificazione.\nUsi.\nI fiori di Syringa vulgaris sono eduli (commestibili), possono essere utilizzati in cucina per preparare alcune ricette.\nLa fioritura di Syringa vulgaris che si ha ad aprile, soprattutto in climi temperato-freddi dove non ci sono altra fioriture rilevanti, \u00e8 utilizzata dalle api per ottenere nettare e polline.\nColtivata ad uso ornamentale, in parchi o giardini per la formazione di alte siepi, boschetti fioriti, gruppi isolati, etc.\nIndustrialmente per la produzione forzata invernale dei fiori, le variet\u00e0 a fiore bianco candido, vengono utilizzate tradizionalmente come addobbi floreali delle cerimonie nuziali o nei battesimi, come simbolo di purezza.\nMetodi di coltivazione.\nPreferisce posizione soleggiata, suolo di medio impasto, acido o semi-acido, clima estivo umido, concimazioni regolari con fertilizzanti organici, annaffiature regolari ma non eccessive, prevedere periodiche disinfestazioni dei numerosi parassiti.\nLa potatura va eseguita subito dopo la fioritura primaverile, per favorire la formazione di gemme estive che porteranno i fiori nell'anno successivo.\nLa moltiplicazione avviene per talea, margotta, per innesto su soggetti ottenuti da seme, propaggine o per mezzo dei polloni radicali.\nLa coltivazione industriale per la produzione forzata del fiore reciso, specialmente nelle cultvar a fiore bianco, prevede l'espianto dal terreno, in autunno, delle variet\u00e0 precoci e robuste, con grosse gemme fiorifere, che svernano in luogo asciutto, e dopo 30-40 giorni trasferite in serra per la forzatura a 30\u00a0\u00b0C ed elevata umidit\u00e0, inizialmente"}
{"id": "81600", "revid": "30610", "url": "https://it.wikipedia.org/wiki?curid=81600", "title": "Serenella", "text": ""}
{"id": "81601", "revid": "1318658", "url": "https://it.wikipedia.org/wiki?curid=81601", "title": "Red Book", "text": "Il termine inglese Red Book (letteralmente in italiano: \"libro rosso\") pu\u00f2 riferirsi a:"}
{"id": "81602", "revid": "552422", "url": "https://it.wikipedia.org/wiki?curid=81602", "title": "Lill\u00e0", "text": ""}
{"id": "81603", "revid": "287204", "url": "https://it.wikipedia.org/wiki?curid=81603", "title": "Arosio (Alto Malcantone)", "text": "Arosio () \u00e8 una frazione di 437 abitanti del comune svizzero di Alto Malcantone, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 6,6\u00a0km\u00b2, il 2005 \u00e8 stato accorpato agli altri comuni soppressi di Breno, Fescoggia, Mugena e Vezio per formare il comune di Alto Malcantone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "81604", "revid": "229617", "url": "https://it.wikipedia.org/wiki?curid=81604", "title": "Audio CD", "text": ""}
{"id": "81609", "revid": "287204", "url": "https://it.wikipedia.org/wiki?curid=81609", "title": "Gravesano", "text": "Gravesano () \u00e8 un comune svizzero di 1\u00a0299 abitanti del Cantone Ticino, nel distretto di Lugano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81620", "revid": "77358", "url": "https://it.wikipedia.org/wiki?curid=81620", "title": "OPENSTEP", "text": ""}
{"id": "81621", "revid": "77358", "url": "https://it.wikipedia.org/wiki?curid=81621", "title": "NextStep", "text": ""}
{"id": "81622", "revid": "287204", "url": "https://it.wikipedia.org/wiki?curid=81622", "title": "Lamone (Svizzera)", "text": "Lamone \u00e8 un comune svizzero di 1\u00a0785 abitanti del Cantone Ticino, nel distretto di Lugano.\nGeografia fisica.\nLamone sorge a nord di Lugano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nDagli anni 1950 il comune ha visto un importante incremento di insediamenti industriali e commerciali.\nInfrastrutture e trasporti.\nIl paese \u00e8 servito dalla stazione di Lamone-Cadempino della ferrovia del Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81626", "revid": "1828556", "url": "https://it.wikipedia.org/wiki?curid=81626", "title": "Bedano", "text": "Bedano () \u00e8 un comune svizzero di 1\u00a0574 abitanti del Cantone Ticino, nel distretto di Lugano.\nGeografia fisica.\nBedano si trova nella valle del Vedeggio a nord di Lugano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. L'ufficio patriziale, rieletto il 18 aprile 2021, \u00e8 presieduto da Luca Fraschina."}
{"id": "81643", "revid": "287204", "url": "https://it.wikipedia.org/wiki?curid=81643", "title": "Origlio", "text": "Origlio () \u00e8 un comune svizzero di 1\u00a0466 abitanti del Cantone Ticino, nel distretto di Lugano.\nGeografia fisica.\nNel territorio comunale \u00e8 compreso il laghetto di Origlio, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81649", "revid": "3732", "url": "https://it.wikipedia.org/wiki?curid=81649", "title": "Canti Orfici", "text": "Canti Orfici \u00e8 una raccolta di componimenti letterari in prosimetro scritta da Dino Campana.\nFu originariamente composta nel 1913, in una prima ed unica stesura che portava il titolo \"Il pi\u00f9 lungo giorno\", che fu consegnata per la pubblicazione a Giovanni Papini e ad Ardengo Soffici; quest'ultimo perse per\u00f2 il manoscritto originale, costringendo Campana a riscrivere l'opera quasi interamente a memoria.\nPer lungo tempo l'autografo dell'originale si consider\u00f2 perduto: venne ritrovato solamente nel 1971, tra le carte di Soffici.\nStoria di un manoscritto.\nNell'anno accademico 1912-1913 Campana aveva incominciato a scrivere su alcuni modesti fogli goliardici bolognesi alcuni pezzi \u2013 \" Montagna\", \"La Chimera\", \"La cafard (Nostalgia del viaggio\"), \"Dualismo\" - \"Ricordi di un vagabondo\". \"Lettera aperta a Manuela Tchegarray\" sulla rivista \"Il Papiro\", \"Torre rossa\" e \"Scorcio\", su \"Il Goliardo\" \u2013 che in seguito rielaborati entreranno a far parte dei \"Canti Orfici\".\nMa nel 1913, messo insieme un manoscritto piuttosto consistente che, come si seppe molti anni dopo, aveva intitolato \"Il pi\u00f9 lungo giorno\", pens\u00f2 di rivolgersi a chi dirigeva in quel periodo la rivista letteraria \"Lacerba\", consegnando ad Ardengo Soffici e a Giovanni Papini la prima stesura originale del suo manoscritto.\nIl manoscritto perduto (1913).\nSecondo la ricostruzione dello stesso Campana: \"venuto l'inverno andavo a Firenze al Lacerba a trovare Papini che conoscevo di nome. Lui si fece dare il mio manoscritto (non avevo che quello) e me lo restitu\u00ec il giorno dopo e in un caff\u00e8 mi disse che non era tutto quello che si aspettava ma che era 'molto molto' bene e mi invit\u00f2 alle Giubbe rosse per la sera... per tre o quattro giorni and\u00f2 avanti poi Papini mi disse che gli rendessi il manoscritto ed altre cose che avevo, che l'avrebbe stampato. Ma non lo stamp\u00f2. Io partii non avendo pi\u00f9 soldi (dormivo all'asilo notturno ed era il giorno che facevano le puttane sul palcoscenico alla serata futurista incassando cinque o seimila lire) e poi seppi che il manoscritto era passato in mano di Soffici. Scrissi 5 o 6 volte inutilmente per averlo e mi decisi di riscriverlo a memoria...\".\nIl manoscritto and\u00f2 perso e vide la stampa solo nel 1973 dopo essere stato ritrovato, nel 1971, tra le carte di Soffici.\nLa prima edizione (1914).\nRiscritti, ricostruiti o modificati servendosi sia della memoria e certamente dagli appunti rimastigli, i versi e le prose di quel manoscritto videro la luce nell'edizione Ravagli nel giugno del 1914 con il titolo \"Canti Orfici\" e il sottotitolo in tedesco \"Die Trag\u00f6die des letzten Germanen in Italien\" (\"La tragedia dell'ultimo germano in Italia\"), e con la dedica \"\"A Guglielmo II imperatore dei germani l'autore dedica\", dedica che l'autore poi strapp\u00f2 personalmente da tutte le copie di cui riusciva a entrare in possesso.\nQuesta prima stampa ebbe notevoli difficolt\u00e0, nessun successo e il poeta stesso andava a vendere copie del libro nei caff\u00e8 di Firenze e di Bologna oppure agli amici tramite sottoscrizione.\nLa seconda edizione (1928).\nNel 1928 l'editore Vallecchi pens\u00f2 a una ristampa dei \"Canti Orfici\", senza nemmeno chiedere il permesso a Campana che in quel periodo era ricoverato in manicomio, e affid\u00f2 la cura del progetto a un giornalista e letterato, Bino Binazzi.\nIl libro venne pubblicato con il titolo \"Canti Orfici ed altre liriche\" e comprendeva, oltre i testi presenti nell'edizione del '14, alcune liriche del Campana apparse tra l'agosto del 1915 e il marzo 1917 su vari giornali e riviste.\nIl Binazzi ne invia una copia a Dino Campana che dopo averlo ringraziato (lettera a Bino Binazzi dell'11 aprile 1930) aggiunge: \"A Marradi presso l'editore Ravagli si devono trovare ancora almeno cinquecento copie ne la lezione originale: la Vallecchi varia qua e l\u00e0 non so perch\u00e9: poco importa giacch\u00e9 \u00e8 un compenso dovuto a la modernit\u00e0 de l'edizione senza dubbio. Rimasugli di versi, strofe canticchiate se ne potrebbe riempire un quadernetto. Ma che farne. Tutto va per il meglio nel peggiore dei mondi possibili: variante vallecchiana. Passo lunghe ore pensando a la vanit\u00e0 del tutto\".\" Frasi queste che fanno pensare e lasciano ancora aperte molte questioni sia sulla malattia mentale di Campana, sia sul manoscritto.\nAltre edizioni (dal 1941 ad oggi).\nEnrico Falqui nel 1941 ristampa i \"Canti Orfici\" riportandoli alla versione di Marradi e nel 1942 pubblica un volume a parte di inediti che rivela materiale ricchissimo, tra appunti e rielaborazioni, che nessuno sospettava.\nNel 1949, a cura di Franco Matacotta, apparve un \"Taccuino\" che conteneva tutto il materiale che era in possesso di Sibilla Aleramo e nel 1960 un \"Taccuinetto faentino\" a cura di Domenico De Robertis con la presentazione di Enrico Falqui e nel 1972 il \"Fascicolo marradese \"a cura di Federico Ravagli che raccoglieva altri testi manoscritti ritrovati nella casa della famiglia Campana a Marradi.\nNel 1973 vengono pubblicati i due volumi \"Opere e contributi\", a cura di Enrico Falqui con la presentazione di Mario Luzi, le note di Domenico De Robertis e Silvio Ramat arricchiti dal carteggio con Sibilla Aleramo.\nNel frattempo era stato ritrovato il manoscritto affidato da Campana a Papini e Soffici e in seguito perduto. La notizia del ritrovamento veniva data da Mario Luzi il 17 giugno 1971 sul \"Corriere della Sera\" in un articolo dal titolo: \"Un eccezionale ritrovamento fra le carte di Soffici. Il quaderno di Dino Campana\".\nInfatti era accaduto che nel riordinare le carte di Soffici, morto nel 1964, era riapparso il manoscritto di Dino Campana.\nStruttura dei Canti Orfici.\nIl libro di Campana si alterna tra la prosa e i versi ad imitare Rimbaud e Baudelaire che erano stati i precursori nel creare un rapporto tra i due codici linguistici in una stessa opera unitaria.\nIl libro appare con una struttura ben precisa composta dal titolo, sottotitolo e dedica, testi e il \"colophon\" con cui si chiude il testo.\nTitolo.\n\"Canti Orfici\" sostituisce il titolo precedente, \"Il pi\u00f9 lungo giorno\", che era una citazione di un passo de \"Il ritorno\" compreso nella terza parte del poemetto in prosa \u00abLa notte\u00bb: passo che nei \"Canti Orfici\" \u00e8 poi scomparso.\nCon l'aggettivo \"Orfico\", Campana alludeva (bench\u00e9 nell'opera manchino richiami espliciti) a Orfeo, il mitico poeta delle origini capace di incantare le fiere e di sfidare la morte scendendo agli Inferi per fare tornare alla vita l'amata Euridice. Il personaggio di Orfeo, la cui vicenda \u00e8 nota soprattutto per essere stata narrata nel quarto libro delle Georgiche da Virgilio, aveva ispirato nell'antichit\u00e0 un culto iniziatico denominato appunto Orfismo. Definendo dunque \"Orfici\" i suoi \"Canti\", Campana vuole sottolinearne alcuni aspetti: il carattere di una poesia originaria, che ha radici remote e misteriose (forse anche in polemica con l'esaltazione futurista della modernit\u00e0), di una poesia notturna, che scende nei recessi profondi dell'animo umano e fa uso di un linguaggio criptico sfidando le convenzioni del linguaggio comune. Inoltre Orfeo, secondo Virgilio, muore fatto a pezzi dalle donne dei Ciconi, cos\u00ec come viene fatto a pezzi il fanciullo evocato nel colophon dell'opera.\nVa peraltro detto che al mito di Orfeo fanno riferimento anche altri poeti dell'epoca e che Campana conosceva certamente il capitolo \"Orph\u00e9e (Les myst\u00e8res de Dyonysos)\" dei \"Grands initi\u00e9s, Esquisse de l'histoire secr\u00e8te des religions\", di Edouard Shur\u00e9, opera che, pubblicata in francese nel 1889 e tradotta in italiano nel 1906, godette di uno straordinario successo di pubblico.\nSottotitolo e dedica.\nSotto il titolo \"Canti Orfici\" vi \u00e8 scritto \"Die Trag\u00f6die des letzen Germanen in Italien\" (\"La tragedia dell'ultimo Germano in Italia\") e sulla pagina seguente la dedica: \"A Guglielmo Imperatore dei Germani l'autore dedica\".\nSiamo alla vigilia dello scoppio della prima guerra mondiale e la scelta di questa dedica, in un clima che si stava facendo sempre pi\u00f9 rovente, sembra, a dir poco, inopportuna.In realt\u00e0 il poeta d\u00e0 la spiegazione di questa scelta in una lettera del marzo 1916 indirizzata a Emilio Cecchi: \u00ab\"Ora io dissi die trag\u00f6die des lezten germanen in Italien mostrando di aver nel libro conservato la purezza del germano (ideale non reale) che \u00e8 stata la causa della loro morte in Italia. Ma io dicevo ci\u00f2 in senso imperialistico e idealistico, non naturalistico. (Cercavo idealmente una patria non avendone). Il germano preso come rappresentante del tipo morale superiore (Dante Leopardi Segantini)\"\u00bb.\n\u00c8 chiaro quindi che Campana aveva in mente la parola \"germano\" come sinonimo di \"purezza\" e quindi lo aveva usato come aggettivo positivo per evidenziare una differenza. La dedica che segue \u00e8 pertanto la conseguenza logica di quanto affermava e il poeta rende omaggio al \"proprio\" sovrano.\nNon \u00e8 vero quanto la leggenda \u00e8 andata affermando e cio\u00e8 che in seguito Campana volesse eliminare quelle pagine cos\u00ec pericolose. Si sa da una lettera a Mario Novaro, che risale a prima del maggio 1916, che il poeta voleva che l'appellativo germanico rimanesse: \"La condizione della stampa \u00e8 che non sia omesso: Poeta germanicus\". Per quanto poi riguarda la parola \"Tragedia\" non vuol dire altro che il poeta si sentiva in una posizione tragica e, nel sottotitolo, egli anticipa quanto di sofferto autobiografico ci sar\u00e0 nel testo.\nI testi.\nNel mettere a confronto il manoscritto del \"Pi\u00f9 lungo giorno\" e il volume dei \"Canti Orfici\" si comprende che siamo di fronte a un solo libro, i \"Canti Orfici\", del quale \"Il pi\u00f9 lungo giorno\" \u00e8 solamente un insieme di testi senza un progetto preciso.\n\"Il pi\u00f9 lungo giorno\" \u00e8 costituito da diciotto componimenti poetici, cinque in prosa, o misti di prosa e versi, e tredici in versi.\nI \"Canti Orfici\" sono costituiti da ventinove componimenti di cui quindici gi\u00e0 presenti nella precedente stesura e quattordici nuovi tra cui dieci in prosa che servono a riequilibrare il testo: quindici componimenti in versi e quattordici in prosa, con l'evidente intento di evidenziare un percorso.\nIl \"colophon\".\nIn fondo al volume Campana inserisce in forma di cul-de-lampe una citazione modificata di un verso di Walt Whitman tratto dal poemetto \"Song of Myself\":\nIl verso di Whitman recitava: \"The three were all torn and cover'd with the boy's blood\" (\"I tre uomini erano tutti laceri e ricoperti dal sangue del ragazzo\").\nQuanto sia importante per Campana questa chiusura lo si pu\u00f2 comprendere da ci\u00f2 che il poeta stesso scrive a Emilio Cecchi nel marzo del 1916: \u00abSe vivo o morto lei si occuper\u00e0 ancora di me la prego di non dimenticare le ultime parole che sono le uniche importanti del libro. La citazione \u00e8 di Walt Whitman che adoro nel \"Song of Myself\" quando parla della cattura del \"flour of the race of rangers\"\u00bb.\nCampana quindi si identifica con i giovani massacrati a tradimento della poesia di Whitman. Cos\u00ec, tra la \"tragedia\" del sottotitolo e questa conclusione, esiste un legame non solo autobiografico ma anche filosofico e cosmico.\nTematiche.\nIl viaggio.\nIl tema centrale dell'opera di Campana \u00e8 quello del viaggio, onirico o reale, lontano (la pampa argentina) o vicino (i luoghi ricorrenti sono Faenza, Firenze, Genova e Bologna).\nCampana, influenzato da D'Annunzio, prende da lui, nei momenti peggiori, l'enfasi e si affida alla suggestione retorica, pronto a trasformare gli elementi autobiografici in una vicenda romantica affidati a un cromatismo insistente con un io che domina la scena: \nNei momenti in cui Campana riesce a scrivere con un certo distacco e controllo, nasce una grande capacit\u00e0 di ritrarre il paesaggio con uno stile espressionistico dove affiorano i ricordi e le letture: \nCos\u00ec, in questo itinerario di viaggio, appaiono dalla memoria citt\u00e0 fantastiche: \nQuesti ricordi sono rivissuti in una vertigine che deforma le cose ma non le cancella: \nAlle volte Campana si sofferma a descrivere con un \"barocchismo crepuscolare\" che trasforma gli elementi del paesaggio in emozioni e fa scivolare le parole leggere: \nLa notte.\nPer Campana la notte \u00e8 la protagonista di ogni forma di esistenza ed \u00e8 nella notte che ogni mistero si celebra o si chiarisce.\nElementi notturni li troviamo in molti versi della raccolta, da \"Firenze\" a \"Dualismo\", da \"La giornata di un nevrastenico\" alla \"Pampa\", da \"La chimera\" a \"Sogno di un prigioniero\", dal \"Canto delle tenebre\" a \"Genova\".\nNuovi linguaggi.\nTra i poeti del Novecento italiano, Campana \u00e8 colui che ha cercato di incorporare nella sua poesia tutti gli effetti dei nuovi mezzi di tecnica e di produzione.\nOltre alla passione che il poeta dimostr\u00f2 verso l'elettricit\u00e0, vista come simbolo del nuovo mondo ma facilmente ricollegabile a quello antico, un posto importante va assegnato ai rapporti tra la poesia di Campana e il nuovo linguaggio cinematografico.\nLa poesia di Campana e il linguaggio cinematografico.\nIl pi\u00f9 lungo giorno recava come sottotitolo: \"La notte mistica dell'amore e del dolore - Scorci bizantini e morti cinematografiche\" e una precedente versione riportava semplicemente: \"Cinematografia sentimentale\".\nMolti sono i passi dei \"Canti Orfici\" che rivelando ritmi e dinamismi, uso dei primi piani, scorciature e salti temporali, che denotano una appassionata conoscenza del nuovo mezzo.\nNel passo \"La notte\" ritroviamo la semplice e pura riproduzione di una proiezione cinematografica della quale Campana coglie il valore straniante dello spettacolo cinematografico al confronto della realt\u00e0.\nC'\u00e8 una fiera e il poeta accompagna la donna amata in una sala cinematografica del tempo:\nDal testo allo schermo.\nNel 1999, con il titolo \"Il pi\u00f9 lungo giorno\", \u00e8 stato realizzato un film sulla vita del poeta diretto e sceneggiato da Roberto Riviello; interpreti Gianni Cavina, Roberto Nobile, Giuseppe Battiston.\nNel 2002, Michele Placido ha diretto il film \"Un viaggio chiamato amore\", basato sulla storia sentimentale tra la poetessa Sibilla Aleramo e il poeta marradese Dino Campana (1916-1918).\nL'autografo.\nIl manoscritto de \"Il pi\u00f9 lungo giorno\" \u00e8 conservato nella Biblioteca Marucelliana di Firenze, dove dal 20 marzo 2005 \u00e8 accessibile agli studiosi. \nA deciderlo \u00e8 stato l'ultimo proprietario, l'Ente Cassa di Risparmio di Firenze, che nel 2004 se lo aggiudic\u00f2 per 175.000 \u20ac a un'asta di Christie's.\nLa Biblioteca Marucelliana ha curato un'edizione digitale ad alta definizione del manoscritto, completa di testo critico e audio, liberamente consultabile in rete."}
{"id": "81650", "revid": "1745361", "url": "https://it.wikipedia.org/wiki?curid=81650", "title": "Psamate", "text": ""}
{"id": "81652", "revid": "1239226", "url": "https://it.wikipedia.org/wiki?curid=81652", "title": "Parallelismo in geometria iperbolica", "text": "La nozione di parallelismo in geometria iperbolica differisce molto da quella presente nella geometria euclidea. Essenzialmente, esistono due tipi di parallelismo in geometria iperbolica: due rette (o oggetti pi\u00f9 generali) in uno spazio iperbolico possono essere\nL'aspetto nuovo della geometria iperbolica, non presente nella euclidea, \u00e8 proprio la possibilit\u00e0 di avere rette ultraparallele. Un'altra differenza sta nel fatto che il parallelismo in geometria iperbolica non \u00e8 una relazione di equivalenza, perch\u00e9 non vale la propriet\u00e0 transitiva.\nRette nel piano iperbolico.\nDue rette nel piano iperbolico possono essere essenzialmente di tre tipi.\nRette secanti.\nDue rette sono \"secanti\" se si intersecano in un punto. Due rette non secanti sono \"parallele\". Esistono per\u00f2 due nozioni ben diverse di parallelismo.\nRette asintoticamente parallele.\nDue rette parallele sono \"asintoticamente parallele\" se vale uno dei seguenti fatti equivalenti:\nRette ultraparallele.\nDue rette parallele sono \"ultraparallele\" se vale uno dei seguenti fatti equivalenti:\nLa retta perpendicolare ad entrambe \u00e8 in realt\u00e0 unica.\nAngolo di parallelismo.\nIl quinto postulato iperbolico asserisce che, data una retta formula_9 ed un punto formula_10 disgiunto da formula_11, esistono almeno due rette parallele a formula_11 passanti per formula_10. Dal postulato risulta per\u00f2 che tali rette sono infinite: questo segue dai fatti seguenti.\nLe rette parallele a formula_9 passanti per formula_10 sono tutte e sole le rette con angolo di parallelismo appartenente ad un intervallo chiuso formula_35. Le rette con angolo di parallelismo formula_21 e formula_37 sono asintoticamente parallele a formula_9: in una direzione queste si avvicinano sempre pi\u00f9 a formula_11, senza mai intersecarla. Tutte le rette con angolo di parallelismo compreso fra formula_21 e formula_37 sono invece ultraparallele rispetto a formula_9. \nPropriet\u00e0.\nIl parallelismo non \u00e8 una relazione d'equivalenza.\nIl parallelismo in geometria iperbolica non \u00e8 (a differenza di quanto accade nella geometria euclidea) una relazione d'equivalenza. In particolare, non \u00e8 vero che se formula_11 \u00e8 parallelo a formula_19 e formula_19 \u00e8 parallelo a formula_46 allora formula_11 \u00e8 parallelo a formula_46. Per mostrare ci\u00f2 basta prendere formula_11 e formula_46 due rette distinte passanti per un punto formula_10 non contenuto in formula_19."}
{"id": "81655", "revid": "466539", "url": "https://it.wikipedia.org/wiki?curid=81655", "title": "Sigirino", "text": "Sigirino \u00e8 una frazione di 725 abitanti (dato ufficiale al 31.12.2017*) del comune svizzero di Monteceneri, nel Cantone Ticino (distretto di Lugano).\nGeografia fisica.\nSigirino \u00e8 situato nella valle del fiume Vedeggio.\nStoria.\nA partire forse dal tardo Medioevo, nella parte inferiore del villaggio e in localit\u00e0 Castellaccio sarebbero state presenti alcune fortificazioni dotate di torri delle quali per\u00f2 oggi non vi \u00e8 traccia. .\nGi\u00e0 comune che si estendeva per 8,7\u00a0km\u00b2, il 2010 \u00e8 stato accorpato agli altri comuni soppressi di Bironico, Camignolo, Medeglia e Rivera per formare il comune di Monteceneri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA partire dalla seconda met\u00e0 degli anni 2000, Sigirino \u00e8 stato sede del cantiere principale della galleria di base del Monte Ceneri dal 1997 al 2017, facente parte del progetto AlpTransit, e punto di attacco intermedio dei due avanzamenti di escavazione del tunnel: quello in direzione nord e quello in direzione sud.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "81656", "revid": "547034", "url": "https://it.wikipedia.org/wiki?curid=81656", "title": "Triangolo iperbolico", "text": "Un triangolo iperbolico \u00e8 un triangolo in geometria iperbolica. \nDefinizione.\nUn triangolo nel piano iperbolico formula_1 \u00e8 un poligono iperbolico con 3 lati.\nIn alcuni casi, si ammette nella definizione anche la possibilit\u00e0 che alcuni dei 3 vertici siano dei punti all'infinito. Se tutti e tre i punti sono all'infinito, il triangolo \u00e8 detto ideale. In ogni caso, il triangolo \u00e8 determinato dai suoi 3 vertici (non allineati). Una definizione rigorosa \u00e8 la seguente.\nSiano formula_2 tre punti appartenenti al piano iperbolico o alla circonferenza all'infinito. Si suppone che questi non siano allineati, cio\u00e8 che non siano contenuti in un'unica retta. I tre punti determinano quindi tre rette distinte formula_3, ciascuna delle quali interseca due dei tre punti (all'interno del disco o all'infinito). Sia formula_4 il semipiano delimitato da formula_5 contenente tutti e tre i punti. Il \"triangolo iperbolico\" determinato da formula_2 \u00e8 l'intersezione formula_7.\nPropriet\u00e0.\nCongruenza.\nPer quanto riguarda la congruenza tra triangoli aperti, valgono i seguenti teoremi:\nTeorema I: Se due triangoli hanno congruenti il lato finito e uno dei due angoli, allora hanno congruente anche l'altro angolo.\nTeorema II: Se due triangoli aperti hanno congruenti gli angoli, allora hanno congruenti anche il lato finito.\nTeorema III: In un triangolo aperto un angolo esterno \u00e8 maggiore dell'angolo interno non adiacente.\nDal teorema II si ricava che nella geometria iperbolica i triangoli aperti possono essere congruenti ma non simili. E dunque un triangolo aperto \u00e8 individuato unicamente dai suoi angoli.\nIl teorema III pu\u00f2 considerarsi l'analogo del Teorema XXIX di Euclide, che \u00e8 dimostrato utilizzando per la prima volta negli Elementi, il V Postulato. \nIn tutti i teoremi precedenti il XXIX, Euclide non utilizzano il V Postulato, pertanto hanno piena validit\u00e0 anche nella geometria iperbolica. \nTutti i teoremi degli Elementi di Euclide successivi al XXIX (fa eccezione solamente il teorema XXXI) utilizzano il Postulato delle Parallele, pertanto non possono essere validi nella geometria Iperbolica.\nSomma degli angoli interni di un triangolo e di un poligono.\nNel XVIII secolo Legendre dimostr\u00f2 lo stretto legame esistente tra il Postulato delle parallele ed i teoremi relativi alla somma degli angoli interni di un triangolo, in particolare dimostr\u00f2 il seguente teorema:\nTeorema 1: La somma degli angoli interni di un triangolo \u00e8 sempre minore di due angoli retti.\nIl teorema ha validit\u00e0 generale indipendentemente dal V Postulato, infatti Legendre dimostr\u00f2 che se la somma degli angoli interni di un triangolo \u00e8 pari ad un angolo retto, allora vale il V Postulato di Euclide. \nDa esso segue il teorema:\nTeorema 2: La somma degli angoli di un quadrilatero \u00e8 minore di quattro angoli retti.\nI criteri relativi alla congruenza dei triangoli restano veri anche nella geometria iperbolica, ad essi si aggiunge un ulteriore criterio: \nTeorema 3: Due triangoli che hanno i tre angoli congruenti sono congruenti\nLa dimostrazione \u00e8 interessante infatti \u00e8 effettuata per assurdo e verifica che se esistessero due triangoli simili non congruenti varrebbe il V postulato di Euclide.\nDifetto angolare.\nDefinizione: Si dice difetto angolare di un triangolo ABC di angoli a, b, c, la differenza:\n d(P)=2R-(a+b+c)\nPropriet\u00e0 1: Se un triangolo \u00e8 diviso in due triangoli da una trasversale passante per uno dei vertici, il difetto angolare del triangolo \u00e8 pari alla somma dei difetti angolari dei due sottotriangoli.\nGeneralizzando si ha che \nPropriet\u00e0 2: Se un triangolo \u00e8 suddiviso in pi\u00f9 triangoli in modo qualsiasi, il difetto angolare del triangolo \u00e8 uguale alla somma dei difetti angolari di tutti i triangoli della suddivisione\nPropriet\u00e0 3: Il difetto angolare di un poligono \u00e8 dato dalla somma dei difetti angolari dei triangoli di una sua qualsiasi suddivisione. \nIn particolare una poligonale P di n lati, con somma degli angoli interni pari ad S vale:\nd(P)=2(n-2)R-S\nCome possiamo osservare il difetto angolare ha la propriet\u00e0 di equi scomponibilit\u00e0."}
{"id": "81657", "revid": "660929", "url": "https://it.wikipedia.org/wiki?curid=81657", "title": "Teoria dell'area in geometria iperbolica", "text": "La teoria dell'area in geometria iperbolica \u00e8 una teoria nell'ambito della geometria iperbolica.\nDefinizione.\n\u00c8 possibile creare un parallelo tra l'area di un poligono definita nel piano euclideo e l'area di una poligonale definita nel piano iperbolico.\nNella geometria Euclidea \u00e8 definita una funzione area che soddisfa propriet\u00e0 tali da ritenerla una corretta misura di una superficie.\nInoltre nel piano euclideo le poligonali godono della propriet\u00e0 di equiscomponibilit\u00e0.\nIn particolare valgono i seguenti teoremi:\nOsserviamo che nel piano Euclideo non tutte le regioni piane sono equiscomponibile.\nAnalogamente anche nello spazio euclideo non tutti i solidi godono della propriet\u00e0 di equiscomponibilit\u00e0: infatti prismi di ugual volume sono equiscomponibili, mentre prismi e piramidi di ugual volume non sono equiscomponibili.\nIn geometria iperbolica \u00e8 possibile definire una funzione che soddisfi le condizioni della funzione area. Essa \u00e8 la funzione difetto angolare.\nTale funzione soddisfa gli assiomi 1 - 4 definiti per la funzione area (osserviamo che in geometria iperbolica non esistono rettangoli, pertanto l'assioma 4 non pu\u00f2 risultare falso) e la propriet\u00e0 di equiscomponibilit\u00e0.\nIn particolare vale il seguente teorema:\nTeorema 1: Se formula_1 \u00e8 una funzione definita dall'insieme formula_2 di tutte le regioni poligonali nell'insieme dei numeri reali (quindi formula_3) che gode delle i propriet\u00e0 A1 ed A3 della funzione area, e della propriet\u00e0 di equiscomponibilit\u00e0, allora esiste un numero formula_4 tale che per ogni regione poligonale formula_5 vale\ndove formula_7 \u00e8 il difetto angolare della regione formula_5.\nIl teorema assicura che il difetto angolare \u00e8 l'unica possibile funzione area che, a meno di una costante arbitraria, salvaguarda le propriet\u00e0 peculiari della misura delle superfici nel piano iperbolico.\nValgono i seguenti teoremi relativi all'equiscomponibilit\u00e0, analoghi al caso euclideo:\nTeorema 2: Se due regioni triangolari hanno lo stesso difetto angolare (e quindi la stessa area) allora sono equiscomponibili;\nTeorema 3: Se due regioni poligonali hanno lo stesso difetto angolare (e quindi la stessa area), allora sono equiscomponibili.\nIl teorema precedente dimostra che in geometria iperbolica l'area di un triangolo e l'area di un poligono si mantengono al di sotto di un valore costante, in particolare:\nOsserviamo che nel piano iperbolico la funzione area \u00e8 definita a meno di una costante arbitraria formula_4, pertanto \u00e8 possibile sfruttare l'arbitrariet\u00e0 di formula_4 per scegliere la funzione difetto angolare in modo che si abbia l'identit\u00e0 numerica tra l'area definita nel piano iperbolico e nel piano euclideo."}
{"id": "81659", "revid": "109346519", "url": "https://it.wikipedia.org/wiki?curid=81659", "title": "Fascio di rette iperboliche", "text": "Nella geometria di Lobacevskij sono definiti tre tipi di rette iperboliche (rette secanti, rette parallele, rette iperparallele. Esse definiscono tre tipi di fasci di rette: \nFasci del I tipo: insieme di rette passanti per uno stesso punto (centro del fascio);\nFasci del II tipo: tutte le rette del piano perpendicolari ad una retta data (detta asse del fascio);\nFasci del III tipo: tutte le rette del piano parallele nello stesso verso ad una retta data.\nI tre fasci godono delle seguenti propriet\u00e0 comuni:\nPropriet\u00e0 1: Due rette individuano univocamente un fascio;\nPropriet\u00e0 2: Dato un fascio di rette, per ogni punto del piano (che non sia il centro del fascio del primo tipo) passa una ed una sola retta del fascio. \nPonendo per convenzione che:\nSi pu\u00f2 affermare che due rette del piano hanno sempre in comune uno ed un solo punto (proprio se sono incidenti, improprio se sono parallele, ideale se sono iperparallele).\nAffinch\u00e9 valga anche nel piano iperbolico il seguente teorema:\nTeorema 1: per due punti qualunque del piano iperbolico passa una ed una sola retta, \nbisogna definire due nuove rette: \nIn questo modo il teorema 1 \u00e8 valido anche nel piano iperbolico ed in particolare le situazioni sono rappresentate nella seguente tabella:\nLinee fondamentali della geometria iperbolica piana.\nDefiniamo la seguente relazione tra i punti del piano Iperbolico:\nDefinizione: Dato un fascio di rette iperboliche, due punti sono corrispondenti rispetto al fascio di rette se sono situati in posizione simmetrica rispetto ad una retta del fascio. \nLa relazione cos\u00ec introdotta \u00e8 una relazione di equivalenza (gode delle propriet\u00e0 riflessiva, simmetrica, transitiva). \nDato un fascio di rette nel piano iperbolico ed un punto P, se P non \u00e8 il centro di un fascio del I tipo o non \u00e8 un punto dell'asse di un fascio del II tipo, \u00e8 possibile determinare il luogo dei punti corrispondenti a P nei vari tipi di fasci. In particolare per:\nFasci del primo tipo: il luogo dei punti corrispondenti \u00e8 una circonferenza avente per centro il centro del fascio;\nFasci del secondo tipo: il luogo dei punti \u00e8 una linea equidistante dall'asse del fascio. Tale curva \u00e8 detta iperciclo o linea equidistante;\nFascio del terzo tipo: la curva ottenuta \u00e8 detta curva limite o orociclo.\nVale la seguente:\nPropriet\u00e0: Per tre punti del piano iperbolico non allineati passa sempre uno ed una sola circonferenza, o un iperciclo o un orociclo. \nLa dimostrazione segue dai seguenti tre lemmi:\nLemma I: Tre punti qualsiasi di un cerchio, iperciclo o orociclo non sono mai in linea retta;\nLemma II: Due punti qualunque di un cerchio, iperciclo o orociclo sono punti corrispondenti rispetto al fascio relativamente al quale la curva \u00e8 stata calcolata;\nLemma III: Tre punti distinti del piano non allineati, individuano uno ed un solo fascio.\nOsserviamo che l'orociclo non \u00e8 una linea retta, pertanto nel piano iperbolico il luogo dei punti equidistanti da una retta non \u00e8 una retta."}
{"id": "81660", "revid": "838137", "url": "https://it.wikipedia.org/wiki?curid=81660", "title": "Orociclo", "text": "In geometria iperbolica, un orociclo \u00e8 una curva del piano iperbolico ortogonale a tutte le rette appartenenti ad un fascio.\nDefinizione.\nUn orociclo pu\u00f2 essere definito, nel modello di piano iperbolico dato dal disco di Poincar\u00e9, come una qualsiasi circonferenza tangente al bordo del disco. \nPropriet\u00e0.\nUn orociclo interseca il bordo del disco di Poincar\u00e9 (i \"punti all'infinito\" del piano iperbolico) in un punto formula_1, detto \"centro\". Due orocicli sono detti \"concentrici\" se intersecano il bordo del disco nello stesso punto formula_1.\nFascio di rette.\nOgni retta del piano iperbolico che converge asintoticamente a formula_1 interseca l'orociclo ortogonalmente in un punto. Queste rette, dette \"raggi\", formano un fascio. Valgono le propriet\u00e0 seguenti:\ndove formula_5 sono segmenti di raggi tagliati da oricicli concentrici, e formula_6 \u00e8 una costante opportuna.\nOrocicli.\nValgono le propriet\u00e0 seguenti."}
{"id": "81662", "revid": "406204", "url": "https://it.wikipedia.org/wiki?curid=81662", "title": "Geometria iperbolica dello spazio", "text": "Nella geometria iperbolica le figure, a volte ingannevoli, forniscono sovente solo un'idea approssimativa della situazione; pertanto occorre considerare le loro propriet\u00e0 nel modo pi\u00f9 astratto possibile.\nNello spazio iperbolico si considerano valide tutte le propriet\u00e0 dello spazio euclideo che non richiedono l'assioma della parallela.\nLe superfici fondamentali della geometria iperbolica dello spazio sono la sfera, l'ipersfera e l'orisfera.\nEsse si possono ricavare tramite la rotazione di linee piane oppure con un fascio di rette iperboliche. \n\u00c8 possibile utilizzare il primo metodo perch\u00e9 la sfera, l'ipersfera e l'orisfera si ottengono dalla rotazione rispettivamente di una circonferenza, un iperciclo, un oriciclo intorno a un qualunque raggio, ossia intorno a una qualunque retta del fascio con cui una di queste tre linee piane \u00e8 stata definita.\nPer quanto riguarda il secondo metodo, occorre definire innanzitutto i tre tipi di fasci di rette dello spazio iperbolico. Essi sono: \nFasci del I tipo: fasci formati da tutte le rette dello spazio iperbolico che passano per un punto detto centro;\nFasci del II tipo: fasci composti da tutte le rette dello spazio iperbolico perpendicolari a un piano, detto piano assiale del fascio\nFasci del III tipo: fasci formati da tutte le rette dello spazio iperbolico parallele a una retta data nel medesimo verso \nDue rette qualunque appartenenti a uno dei tre tipi di fasci precedentemente definiti, originano un piano che:\nOgnuno dei piani originati dalle due rette taglia il fascio originario in un fascio di rette contenute nel piano stesso. Il fascio cos\u00ec originato \u00e8 dello stesso tipo del fascio originario.\nCome avviene nel piano, \u00e8 possibile definire una corrispondenza tra i punti dello spazio rispetto a un fascio:\nDefinizione: due punti dello spazio si dicono corrispondenti rispetto a un fascio quando sono simmetrici rispetto a qualche retta del fascio. \nLa relazione di corrispondenza fra punti \u00e8 riflessiva, simmetrica e transitiva e queste tre propriet\u00e0 permettono di considerare il luogo di punti generato nella relazione di corrispondenza tra punti come classi di equivalenza. \nIn base al tipo di fascio \u00e8 possibile ottenere le seguenti superfici iperboliche: \nI piani diametrali, ossia quei piani a cui appartiene almeno una retta del fascio, intersecano:\nGrazie alla propriet\u00e0 transitiva della corrispondenza, due punti qualunque di una delle tre superfici sopra citate sono corrispondenti rispetto al fascio di rette che genera la superficie. Pertanto il punto iniziale non \u00e8 considerato un punto privilegiato, in quanto tutti i punti delle superfici cos\u00ec definite sono equivalenti tra loro."}
{"id": "81663", "revid": "838137", "url": "https://it.wikipedia.org/wiki?curid=81663", "title": "Orosfera", "text": "In geometria iperbolica, l'orosfera \u00e8 una generalizzazione dell'orociclo (definito nel piano iperbolico) in dimensione arbitraria. Nella geometria iperbolica dello spazio, visualizzata nel modello del disco di Poincar\u00e9, l'orosfera \u00e8 effettivamente una sfera, tangente alla sfera di bordo.\nDefinizione.\nSia formula_1 lo spazio iperbolico di dimensione formula_2 (ad esempio, formula_3). Il modello del disco di Poincar\u00e9 rappresenta formula_1 come il disco unitario in formula_5:\nIl bordo del disco pu\u00f2 essere interpretato come la sfera dei \"punti all'infinito\":\nIn questo modello, una orosfera \u00e8 una qualsiasi sfera formula_8-dimensionale contenuta in formula_1 e tangente alla sfera dei punti all'infinito.\nPer formula_10 una orosfera \u00e8 una circonferenza e viene chiamata orociclo.\nPropriet\u00e0.\nUn'orosfera interseca il bordo del disco di Poincar\u00e9 (i \"punti all'infinito\" del piano iperbolico) in un punto formula_11, detto \"centro\". Due orosfere sono dette \"concentriche\" se intersecano il bordo del disco nello stesso punto formula_11.\nRappresentazione nel semispazio.\nTramite una isometria dello spazio iperbolico \u00e8 possibile spostare il punto formula_11 a piacimento sulla sfera dei punti all'infinito. In particolare, \u00e8 possibile usare il modello del semispazio \ne spostare formula_11 sul punto all'infinito. Le orosfere aventi come centro il punto all'infinito (in questo modello) sono precisamente gli iperpiani di equazione\nal variare di formula_17.\nRaggi.\nUna retta dello spazio iperbolico che converge (in una delle sue direzioni) asintoticamente a formula_11 \u00e8 un \"raggio\" dell'orosfera. \nValgono le propriet\u00e0 seguenti.\nSottospazi.\nL'intersezione di una orosfera con un sottospazio i cui punti all'infinito contengono formula_11 \u00e8 a sua volta un'orosfera. Ad esempio, nello spazio iperbolico formula_20, l'intersezione di un orociclo con un piano i cui punti all'infinito contengono formula_11 \u00e8 un orociclo nel piano. Un tale piano pu\u00f2 essere chiamato \"piano diametrale\" all'orosfera. Valgono le propriet\u00e0 seguenti:\nOrosfere.\nValgono le propriet\u00e0 seguenti:\nGeometria dell'orosfera.\nUna orosfera fissata formula_22 ha una sua geometria, che coincide con la geometria euclidea. Pi\u00f9 precisamente, una orosfera formula_22 contenuta nello spazio iperbolico formula_1 risulta avere una geometria equivalente allo spazio euclideo formula_8-dimensionale formula_28.\nQuesta geometria pu\u00f2 essere introdotta in vari modi. Da un punto di vista classico ed elementare, \u00e8 sufficiente definire le rette in formula_22 come gli orocicli contenuti in formula_22. Gli angoli fra due orocicli sono gli angoli formati dalle due rette (iperboliche) tangenti nel punto di intersezione. Vale il V postulato di Euclide, e quindi la geometria \u00e8 euclidea.\nDa un punto di vista pi\u00f9 moderno, un orociclo \u00e8 una sottovariet\u00e0 differenziabile dentro alla variet\u00e0 riemanniana formula_1, quindi ha una struttura indotta di variet\u00e0 riemanniana (ottenuta restringendo il tensore metrico a formula_22). La curvatura di questa metrica risulta essere nulla, e quindi la variet\u00e0 \u00e8 piatta e isometrica a formula_28. Per verificare questo fatto \u00e8 sufficiente utilizzare il modello del semispazio e supporre che formula_22 sia descritto da una equazione\nper qualche formula_17. Nel modello del semispazio, il tensore metrico in un punto formula_37 \u00e8 pari a\ndove formula_39 \u00e8 la matrice identit\u00e0. In altre parole, \u00e8 l'usuale tensore metrico euclideo riscalato di un fattore quadratico dipendente dall'altezza formula_40. I punti appartenenti ad una orosfera sono tutti alla stessa altezza formula_41: su questa il tensore metrico \u00e8 quindi\novvero il riscalamento di un fattore costante formula_43 della metrica euclidea. L'orosfera \u00e8 quindi isometrica a formula_28."}
{"id": "81664", "revid": "1858327", "url": "https://it.wikipedia.org/wiki?curid=81664", "title": "Capriasca", "text": "Capriasca \u00e8 un comune svizzero di 6829 abitanti (-26) del Cantone Ticino, nel distretto di Lugano.\nOrigini del nome.\nCapriasca ha assunto la sua denominazione dall'omonima pieve di rito ambrosiano.\nStoria.\nIl comune \u00e8 stato istituito il ottobre 2001 con la fusione dei comuni soppressi di Cagiallo, Lopagno, Roveredo, Sala Capriasca, Tesserete (che a sua volta nel 1976 aveva inglobato il comune soppresso di Campestro) e Vaglio; la sede comunale \u00e8 nella frazione di Tesserete.\n 2008 sono stati aggregati a Capriasca i comuni soppressi di Bidogno, Corticiasca e Lugaggia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1909 al 1967 il comune \u00e8 stato servito dalla ferrovia Lugano-Tesserete. Sul territorio vi furono tre stazioni: Sureggio, Lugaggia e Tesserete."}
{"id": "81665", "revid": "21079", "url": "https://it.wikipedia.org/wiki?curid=81665", "title": "Modelli di geometria iperbolica", "text": ""}
{"id": "81669", "revid": "287204", "url": "https://it.wikipedia.org/wiki?curid=81669", "title": "Indemini", "text": "Indemini (, in dialetto ticinese \"Ind\u00e9men\") \u00e8 una frazione di 43 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nIndemini \u00e8 situato ai piedi del colle di Sant'Anna in Val Giona (val Veddasca).\nStoria.\nNel 1800 la Repubblica Elvetica aveva ipotizzato lo scambio Indemini con Campione d'Italia, allora enclave della Repubblica Cisalpina, ma la questione non ebbe seguito.\nGi\u00e0 comune autonomo che si estendeva per 11,3\u00a0km\u00b2, nel 2010 \u00e8 stato accorpato agli altri comuni soppressi di Caviano, Contone, Gerra Gambarogno, Magadino, Piazzogna, San Nazzaro, Sant'Abbondio e Vira Gambarogno per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "81671", "revid": "228587", "url": "https://it.wikipedia.org/wiki?curid=81671", "title": "Truismo", "text": "Un truismo, dal calco inglese \"truism\" (a sua volta da \"true\", vero), \u00e8 una dichiarazione cos\u00ec ovvia o autoevidente da essere difficilmente degna di nota, eccetto come promemoria o come strumento retorico o letterario.\nIn logica, una proposizione pu\u00f2 essere un truismo anche se non \u00e8 una tautologia, una riformulazione di una definizione, o un teorema derivato da assiomi che sono generalmente ritenuti veri. Infatti, alcuni sostengono che tali proposizioni analitiche non devono essere considerate come truismi.\nIn filosofia, una frase che asserisce condizioni di verit\u00e0 incomplete per una proposizione pu\u00f2 essere considerata un truismo. Un esempio di questo tipo di sentenza potrebbe essere: \"In condizioni appropriate, il sole sorge\". Senza supporto contestuale - una spiegazione di quali siano queste condizioni appropriate - la sentenza \u00e8 vera ma priva di contesto.\nSpesso il termine viene usato per mascherare il fatto che una proposizione \u00e8 in realt\u00e0 una mezza verit\u00e0 o un'opinione, specialmente in retorica.\nIn linguistica, esempi di truismo sono ravvisabili in alcune interrogative f\u00e0tiche, come \"Anche tu qui?\"."}
{"id": "81673", "revid": "767487", "url": "https://it.wikipedia.org/wiki?curid=81673", "title": "La terra trema", "text": "La terra trema \u00e8 un film del 1948 diretto da Luchino Visconti e ispirato a \"I Malavoglia\" di Giovanni Verga.\nTrama.\nAci Trezza, porticciolo situato tra Catania e Acireale. La famiglia Valastro vive poveramente di pesca, attivit\u00e0 controllata da grossisti senza scrupoli. Il figlio maggiore dei Valastro, 'Ntoni, protesta contro i loro abusi, ma la sua \u00e8 una rivolta che rimane solitaria. In seguito a una rissa iniziata con Lorenzo, grossista profittatore e spaccone, 'Ntoni \u00e8 rinchiuso in prigione e quando, pagato il rilascio, ne esce, decide di mettersi in proprio con la sua famiglia.\nAll'inizio gli affari vanno bene ma una tempesta distrugge la loro barca, i debiti aumentano, le riserve di acciughe devono essere vendute a basso costo e la famiglia si disgrega. La sorella Lucia diviene l'amante del maresciallo del corpo di finanza di Aci Trezza, il fratello Cola diventa un contrabbandiere e la sorella Mara non pu\u00f2 sposare il muratore che ama. 'Ntoni rimane solo e, con grande amarezza, non gli rimane che chiedere l'imbarco proprio agli sfruttatori che aveva cercato inutilmente di sfidare.\nProduzione.\n\"La\" \"terra trema\" avrebbe dovuto essere il primo film di un \"trittico della miseria\" che, secondo l'intenzione di Visconti, avrebbe dovuto descrivere, nell'ordine, la lotta dei pescatori, dei minatori nelle zolfare e dei contadini che lottano per liberarsi dall'antica schiavit\u00f9. La trilogia si sarebbe conclusa con una galoppata da far tremare la terra, appunto, lungo i terreni conquistati ai latifondisti. In definitiva, Visconti riusc\u00ec a realizzare solo il primo capitolo.\nPer la lavorazione del film, iniziata nel novembre del 1947, Visconti ricorse solamente ad attori non professionisti. Sono infatti gli abitanti di Aci Trezza che davanti alla macchina da presa parlano in lingua siciliana e vivono la loro dura esistenza quotidiana.\nVisconti costruisce, con estrema abilit\u00e0 e sulla base di uno schema unanimista, la dottrina formulata da Jules Romains in base alla quale ogni aggregazione di individui possiede un'anima collettiva, una specie di melodramma popolare di raffinata ricerca plastica.\nVisconti si rec\u00f2 in Sicilia per girare un documentario di propaganda politica elettorale dell'aprile 1948, finanziato dal partito comunista, incentrato sull'allora recente strage di Portella della Ginestra ma poi, una volta arrivato sull'isola, si lasci\u00f2 attrarre dall'idea di trasporre l'opera verghiana in un lungometraggio narrativo, finanziato questa volta molto pi\u00f9 cospicuamente dall'Universalia, casa di produzione cattolica, vicina al Vaticano.\nDurante la realizzazione del film Visconti dovette affrontare le proteste riguardo all'immagine ingiuriosa e offensiva che, secondo alcuni, il regista avrebbe mostrato nel film.\nDifferenze con il romanzo.\nVisconti ha conservato del romanzo l'ambientazione siciliana, il nome del protagonista, 'Ntoni, e le linee generali della trama. Nonostante l'unico nome conservato del romanzo sia quello del protagonista, quello degli altri personaggi richiama protagonisti di opere verghiane: Ia Mena del romanzo diventa qui Mara, protagonista della novella \"Jeli il pastore\"; mentre riconosciamo in \"Nedda\" la protagonista dell'omonima novella.\nIl tema principale della storia \u00e8 quello di una rivolta individuale che si arresta davanti a una societ\u00e0 classista. Nel film, a differenza del romanzo, non siamo di fronte per\u00f2 a un'oscura fatalit\u00e0, ma a un sistema di oppressione economica i cui responsabili sono chiaramente indicati.La legge che regna in questo povero paese sottosviluppato \u00e8 quella dello sfruttamento capitalista.\nVisconti ha aggiunto di suo una serie di elementi, quali i sentimenti e le emozioni espressi dai poveri pescatori, il tema della dissoluzione della famiglia (riveduto rispetto a quello verghiano) e il senso dello spettacolo.\nPromozione.\nLa realizzazione dei manifesti del film per l'Italia fu affidata al pittore cartellonista Averardo Ciriello.\nDistribuzione.\nIl film viene proiettato per la prima volta il 2 settembre 1948 alla Mostra del cinema di Venezia. Esce poi nelle sale nel maggio del 1950 in un'edizione ridotta e doppiata in un \"dialetto\" siciliano pi\u00f9 comprensibile.\nRiconoscimenti.\nAl Festival di Venezia del 1948 vinse il Premio internazionale \"per i suoi valori stilistici e corali\".\nIl film \u00e8 stato selezionato tra i 100 film italiani da salvare."}
{"id": "81678", "revid": "125070744", "url": "https://it.wikipedia.org/wiki?curid=81678", "title": "Codeina", "text": " \nLa codeina (Metilmorfina) (\"Codeinum\", \"morfina-3-metiletere\"; dal francese \"cod\u00e9ine\", dal greco \"K\u00f3deia\", testa di papavero), \u00e8 un alcaloide contenente 3-metilmorfina, un isomero naturale di morfina metilato, e 6-metilmorfina; \u00e8 un oppiaceo utilizzato per l'analgesia. Viene ottenuta prevalentemente tramite metilazione della morfina, l'alcaloide principale del \"Papaver somniferum\".\nViene somministrata per via orale, sottocutanea, intramuscolare o rettale. La codeina \u00e8 utilizzata principalmente come analgesico, spesso in combinazione con il paracetamolo o l'acido acetilsalicilico. Viene usata anche come antitussivo e antidiarroico. L'uso per la sedazione della tosse, asciugando le secrezioni pu\u00f2 indurre nei broncopatici crisi di insufficienza respiratoria. Pu\u00f2 causare cefalea, sedazione, depressione, euforia, ipotensione, tachicardia, stitichezza, vomito. La codeina \u00e8 tossica, ma ha un effetto dieci volte meno potente della morfina, pertanto produce assuefazione fisica in modo proporzionale e provoca una bassa dipendenza psicologica, a meno che si tratti di individui gi\u00e0 in passato assuefatti agli oppiacei per i quali va considerata una particolare attenzione.\nUsi.\nLa codeina \u00e8 usata per trattare il dolore da lieve a moderato e per alleviare la tosse. Viene anche usata per trattare la diarrea e la sindrome dell'intestino irritabile, sebbene per la diarrea grave siano usati pi\u00f9 frequentemente la loperamide, il difenossilato, il paregorico e anche il laudano. La codeina si potrebbe usare nel dolore da cancro, ma \u00e8 associata ad un aumento degli effetti collaterali. La FDA sconsiglia l'uso al di sotto dei dodici anni di et\u00e0. \nIndicazioni terapeutiche.\nIn Label:\nOff Label:\nFormulazioni.\nLa codeina \u00e8 disponibile in compresse, capsule o sciroppo in preparazione galenica, mentre nelle preparazioni commerciali \u00e8 disponibile in combinazione con il paracetamolo sotto il nome commerciale di Co-Efferalgan (compresse dure e effervescenti), Tachidol (compresse dure, effervescenti, bustine e sciroppo) Lonarid (compresse dure e supposte). La codeina si trova anche combinata all'aspirina (Co-codaprin) e l'ibuprofene (Nurofen Plus). Esistono anche medicinali equivalenti a base di codeina in associazione con altri farmaci. Nel farmaco antitosse Paracodina \u00e8 presente sottoforma di diidrocodeina. \u00c8 necessaria una prescrizione medica non ripetibile in quanto la codeina \u00e8 sottoposta alla legge sulle sostanze stupefacenti in Italia, D.P.R 309/90, dove \u00e8 riportata nella tabella dei Medicinali sezione D e nella Tabella dei Medicinali sezione E (soltanto per Lonarid).\nInterazioni.\nLa codeina \u00e8 il farmaco alternativo al tramadolo per il dolore da lieve a moderato; qualora si riscontrasse una bassa analgesia, occorre sostituirlo con oppiacei forti:\n tapentadolo, buprenorfina, morfina, idrocodone, ossicodone, idromorfone, metadone e fentanyl. Altre serie di derivati della codeina comprendono isocodeina e suoi derivati, sviluppati in Germania intorno al 1920. Correlati alla codeina, in altri modi, sono: Codeine-\"N\"-ossido (Genocodeine), correlato alla morfina, derivati dell'azoto, come il methobromide codeina, e heterocodeine, che \u00e8 una droga 6 volte pi\u00f9 forte della morfina e 72 volte pi\u00f9 forte di codeina, a causa di una sistemazione della molecola. L'interazione con benzodiazepine, oppiacei, fenotiazine, antipsicotici, psicofarmaci o altri depressori del sistema nervoso centrale SNC, pu\u00f2 produrre depressione respiratoria, sedazione e sonnolenza. Altre interazioni: ormoni della tiroide, agonisti parziali, agonisti-antagonisti e antagonisti degli oppioidi; vanno poi aggiunti la buprenorfina, la pentazocina, la dezocina, la nalbufina, il butorfanolo e il naloxone. L'associazione con questi principi attivi pu\u00f2 portare ad una minore attivit\u00e0 analgesica, o azzerare l'analgesia, e portare a sindrome da astinenza in caso di utilizzo protratto della codeina.\nEffetti collaterali.\nGli effetti collaterali comuni associati all'uso della codeina includono sonnolenza e costipazione. Meno comuni sono prurito, nausea, vomito, secchezza delle fauci, miosi, ipotensione ortostatica, ritenzione urinaria, euforia e disforia. Gli effetti avversi rari includono anafilassi, convulsioni, pancreatite acuta e depressione respiratoria. Come per tutti gli oppiacei, gli effetti a lungo termine possono variare, e includono calo della libido, apatia e perdita di memoria. Alcune persone possono avere reazioni allergiche alla codeina, che si presentano sottoforma di gonfiore ed eruzioni cutanee. La tolleranza a molti degli effetti della codeina, compresi gli effetti terapeutici, si sviluppa dopo l'uso prolungato. \nUna reazione avversa al farmaco grave, tipica degli oppioidi, \u00e8 la depressione respiratoria. La depressione \u00e8 dose-dipendente ed \u00e8 uno degli effetti potenzialmente fatali in caso di sovradosaggio. Poich\u00e9 la codeina viene metabolizzata in morfina, la morfina pu\u00f2 passare attraverso il latte materno in quantit\u00e0 potenzialmente letali, deprimendo la respirazione del bambino. \n\u00abNei pazienti che hanno subito l'asportazione della cistifellea, la codeina pu\u00f2 indurre dolore addominale biliare o pancreatico acuto, generalmente associati con anomalie nei test di laboratorio, indicative di spasmo dello sfintere di Oddi.\u00bb\nDipendenza da codeina e conseguente astinenza.\nCome per gli altri oppiacei, l'uso cronico di codeina pu\u00f2 portare dipendenza fisica e psicologica. Quando si \u00e8 sviluppata dipendenza fisica, e si interrompe improvvisamente il farmaco, si possono verificare sintomi da astinenza da oppiacei. I sintomi includono: rinorrea, sbadigli, sudorazione, insonnia, debolezza, crampi allo stomaco, nausea, vomito, diarrea, spasmi muscolari, brividi, irritabilit\u00e0, e il ritorno del dolore. Per ridurre al minimo i sintomi di astinenza, gli utilizzatori a lungo termine dovrebbero gradualmente ridurre la codeina sotto la supervisione di un medico.\nFarmacologia.\nFarmacodinamica.\nLa codeina \u00e8 un oppioide. \u00c8 un agonista selettivo del recettore \u03bc-oppioide (MOR). La codeina ha un'affinit\u00e0 relativamente debole per il recettore MOR, infatti non agisce direttamente su di esso, ma funge da profarmaco dei suoi principali metaboliti attivi: la morfina e la codeina-6-glucuronide, che sono agonisti molto pi\u00f9 potenti del MOR.\nMeccanismo d'azione.\nLa codeina agisce sul sistema nervoso centrale dando analgesia. Viene metabolizzata in morfina nel fegato, che \u00e8 dieci volte pi\u00f9 potente sul recettore \u03bc. I recettori oppioidi sono recettori accoppiati a proteine G che regolano positivamente e negativamente la trasmissione sinaptica. Il legame della codeina o della morfina al recettore \u03bc per gli oppioidi provoca l'iperpolarizzazione del neurone che porta all'inibizione del rilascio di neurotrasmettitori nocicettivi, causando un effetto analgesico e una maggiore tolleranza al dolore data dalla ridotta eccitabilit\u00e0 neuronale.\nFarmacocinetica.\nLa codeina \u00e8 metabolizzata dal fegato nei composti attivi morfina-6-glucuronide e morfina-3-glucuronide. Circa il 5-10% della codeina viene convertito in morfina, per formare codeina-6-glucuronide o in norcodeina. \u00c8 meno potente della morfina, ma come tutti gli oppiacei l'uso continuato di codeina induce dipendenza fisica. Tuttavia, i sintomi di astinenza sono relativamente lievi e di conseguenza la codeina \u00e8 molto meno pesante rispetto agli altri oppiacei.\nLa codeina \u00e8 in generale utilizzata in dosi da 30 a 60\u00a0mg ogni 4 o 6 ore; presenta un effetto tetto per cui dopo una certa dose l'analgesia non aumenta e aumentano soltanto gli effetti collaterali (massima dose 240\u00a0mg in 24 ore). Trattandosi di un analgesico oppiaceo debole (appartenenza al secondo gradino della scala OMS) la codeina procura una lieve analgesia, per cui quando il dolore \u00e8 pi\u00f9 forte o la codeina perde potere antalgico (assuefazione) \u00e8 necessario passare ad un altro oppiaceo come tapentadolo, ossicodone, morfina e fentanyl.\nLa codeina \u00e8 metabolizzata a codeina-6-glucuronide (C6G) dall'uridina difosfato glucuronosiltransferasi UGT2B7, e, dal momento che solo circa il 5% della codeina \u00e8 metabolizzata dal citocromo P450 CYP2D6, la prova attuale \u00e8 che C6G \u00e8 il composto attivo primario. Le affermazioni riguardanti il presunto \"effetto tetto\" della codeina si basano sul presupposto che alte dosi di codeina saturino CYP2D6, impedendo l'ulteriore conversione di codeina a morfina.\nNon vi \u00e8 inoltre alcuna prova che l'inibizione del CYP2D6 sia utile nel trattamento della dipendenza da codeina, anche se la trasformazione della codeina a morfina (e quindi quella ulteriore in coniugati morfina-glucuronide) ha un effetto sul potenziale abuso di codeina."}
{"id": "81680", "revid": "6790", "url": "https://it.wikipedia.org/wiki?curid=81680", "title": "Amiga Filesystem", "text": ""}
{"id": "81681", "revid": "1318658", "url": "https://it.wikipedia.org/wiki?curid=81681", "title": "Abracadabra", "text": "Abracadabra (in greco antico \u1f00\u03b2\u03c1\u03b1\u03ba\u03b1\u03b4\u03ac\u03b2\u03c1\u03b1) \u00e8 un vocabolo in uso nella magia mistica antica che nonostante le etimologie proposte \u00e8 definito per se stesso inintelligibile.\nViene considerata la parola universalmente pi\u00f9 adottata fra quelle pronunciate senza traduzione nelle singole lingue.\nOrigine.\nCi sono varie ipotesi circa l'origine del termine:\nUsi nella storia.\nQuesta parola era probabilmente utilizzata da popoli di lingua aramaica o araba, che la utilizzavano prevalentemente come incantesimo per curare alcune malattie, come febbri e infiammazioni, e per scacciare i demoni. \nLa prima testimonianza conosciuta si trova nel \"Liber medicinalis\" di Quintus Serenus Sammonicus (III secolo d.C.), medico presso l'imperatore romano Caracalla, il quale prescrisse che il paziente malato indossasse un amuleto contenente la parola scritta in forma di un triangolo capovolto. Questo, egli spiegava, avrebbe diminuito il potere dello spirito della malattia sul paziente. Altri imperatori, fra cui Geta e Alessandro Severo, furono seguaci degli insegnamenti medici di Serenus Sammonicus ed utilizzarono l'incantesimo.\nRimase molto in voga ed utilizzata per tutto il Medioevo a scopo magico-rituale.\nDurante l'epidemia di peste del Seicento, inoltre, era comune incontrare a Londra triangoli dell'Abracadabra appesi sugli stipiti delle porte per proteggersi dalla malattia.\nCarlo Levi, nel suo libro autobiografico \"Cristo si \u00e8 fermato a Eboli,\" d\u00e0 testimonianza dell'uso del triangolo dell'Abracadabra dai contadini della Lucania. Veniva posto rivolto verso l'alto e solitamente portato come ciondolo in metallo o come foglietto scaramantico.\nAl giorno d'oggi \u00e8 utilizzata da alcuni prestigiatori come parola magica durante i loro spettacoli d'illusionismo. "}
{"id": "81686", "revid": "123095178", "url": "https://it.wikipedia.org/wiki?curid=81686", "title": "Morfina", "text": "La morfina \u00e8 il pi\u00f9 abbondante e principale alcaloide contenuto nell'oppio, estratto dalla linfa essiccata fuoriuscita dal profondo taglio effettuato sulle capsule immature prodotte dal papavero da oppio (\"Papaver somniferum\").\nLa morfina \u00e8 stato il primo principio attivo estratto da una fonte vegetale ed \u00e8 uno degli almeno 50 alcaloidi di diversi tipi presenti nell'oppio. La morfina \u00e8 generalmente contenuta in un 8-17 per cento del peso a secco dell'oppio, anche se pu\u00f2 raggiungere il 26 per cento in alcune specie. La variet\u00e0 dei papaveri come Przemko e Norman sono utilizzati per produrre due altri alcaloidi, tebaina e papaverina, utilizzati nella sintesi di oppioidi come ossicodone e etorfina e altre sostanze semi sintetiche. Il \"Papaver bracteatum\" (Lindley) \u00e8 una specie da cui si ottiene molta tebaina. La presenza di morfina in altri papaverales e Papaveracee, cos\u00ec come in alcune specie di luppolo e alberi non \u00e8 stata confermata. La morfina \u00e8 prodotta in modo predominante nelle prime fasi del ciclo di vita della pianta. Passato il punto ottimale di estrazione, si arriva ai vari processi nello stabilimento di produzione di codeina, tebaina, ossicodone, quantit\u00e0 trascurabili di idromorfone, diidromorfina, diidrocodeina, tetraidrotebaina e idrocodone.\nViene utilizzata in medicina come analgesico per il trattamento del dolore acuto e cronico.\nAgisce rapidamente se somministrata in via endovenosa (EV) o sottocutanea (SC). Per via orale (OS), in forma di sciroppo o compresse, invece si deve attendere un arco di 20-60 minuti prima di sentirne l'effetto analgesico. La morfina instaura rapidamente una fase di assuefazione e tolleranza, ovvero la necessit\u00e0 di aumentarne le dosi per poter risentire l'effetto analgesico ottenuto precedentemente con minori dosaggi. Oltre a questo problema si instaura anche una dipendenza sia fisica che psicologica da questa sostanza, fatto sgradevole che pu\u00f2 verificarsi dopo alcune settimane di uso giornaliero standard. \u00c8 necessario scalare gradatamente il dosaggio senza interrompere bruscamente la terapia per non incorrere in una sindrome di astinenza.\nUsi medici.\nTrattamento del dolore.\nLa morfina \u00e8 utilizzata principalmente per il trattamento del dolore grave, sia acuto che cronico. Viene utilizzata anche per gestire il dolore causato dall'infarto del miocardio e per i dolori del parto. La durata del suo effetto analgesico \u00e8 tra circa tre e sette ore.\nTuttavia, esistono preoccupazioni circa il fatto che la morfina possa aumentare la mortalit\u00e0 in un quadro di infarto miocardico senza elevazione del tratto ST. La morfina viene tradizionalmente utilizzata nel trattamento dell'edema polmonare acuto, anche se una revisione del 2006 ha riscontrato poche prove a sostegno di tale pratica. Un revisione della \"Cochrane Collaboration\" del 2016 ha concluso che la morfina \u00e8 efficace nell'alleviare il dolore oncologico. Gli effetti collaterali, come nausea e stipsi, sono raramente abbastanza gravi tanto da giustificare l'interruzione del trattamento.\nDispnea.\nLa morfina a rilascio immediato \u00e8 utile nel ridurre il sintomo della dispnea dovuta sia da un tumore che da altre cause non oncologiche. In un quadro di dispnea a riposo o da sforzo minimo dovuta a condizioni di cancro avanzato o allo stadio terminale di una malattia cardiorespiratoria, un regolare e a basso dosaggio rilascio prolungato di morfina pu\u00f2 ridurre in modo significativo la dispnea in modo sicuro, con vantaggi che si mantengono nel tempo.\nDisturbi associati all'assunzione di oppiacei.\nLa morfina \u00e8 disponibile come formulazione a lento rilascio, per la terapia sostitutiva degli oppiacei in Austria, la Bulgaria, la Slovenia e anche, per i tossicodipendenti che non possono tollerare n\u00e9 il metadone o la buprenorfina.\nEffetti indotti.\nLe prime assunzioni di morfina sono spesso prive di effetti definiti come piacevoli, mentre disturbi come nausea, sonno e confusione mentale, che compaiono dopo una assunzione prolungata nel tempo, sono legati all'azione degli oppioidi su una zona del cervello nota come area postrema, al di fuori della barriera ematoencefalica e non ad una specifica tossicit\u00e0. L'effetto \u00e8 comunque in parte soggettivo e dipende dalla modalit\u00e0 di assunzione e dalla tolleranza individuale. La morfina produce una sensazione di euforia ed una forte sensazione di benessere fisico generalizzata; vi \u00e8 uno stato di abbassata reattivit\u00e0 psicofisica associata a brevi momenti di confusione e ottundimento dei sensi; provoca sedazione.\nSi avverte un'acuta sensazione di calore (orgasmo sessuale) e ci si sente trasportati in una dimensione estremamente diversa e piacevole. Il pensiero diventa vivace e fluido, i problemi \"svaniscono\" e ci si sente rilassati, isolati e fortemente sollevati dal dolore.\nCon il tempo e il ripetersi delle assunzioni, l'organismo sviluppa sia dipendenza sia assuefazione (fisica e mentale) agli effetti; le sensazioni piacevoli durano sempre meno e sono sempre meno intense e il tossicomane deve aumentare gradualmente la dose per ottenere gli stessi risultati. All'inizio del consumo abituale di morfina \u00e8 relativamente facile mantenere una vita normale, ma poco a poco, oltre a quella psicologica, si instaura la dipendenza fisica, perci\u00f2 diventa sempre pi\u00f9 difficile staccarsi dalla sostanza e inizia a svilupparsi il bisogno di assumerne in continuazione, a qualsiasi costo, con effetti devastanti sulla socialit\u00e0 e sulla salute mentale.\nEffetti avversi.\nEffetti collaterali indesiderati sono:\nL'uso prolungato pu\u00f2 provocare tolleranza e dipendenza fisica e psichica, cio\u00e8:\nCostipazione.\nCome la loperamide e altri oppioidi, la morfina agisce sul plesso mioenterico nel tratto intestinale, riducendo la motilit\u00e0 intestinale e causando costipazione. Gli effetti gastrointestinali della morfina sono mediati dai recettori \u03bc-oppioidi nell'intestino. Inibendo lo svuotamento gastrico e riducendo la peristalsi dell'intestino, la morfina riduce la velocit\u00e0 di transito intestinale. La riduzione della secrezione intestinale e il maggiore assorbimento di liquidi intestinali contribuiscono all'effetto costipante. Gli oppioidi possono agire indirettamente sull'intestino generando spasmi intestinali tonici dovuti all'inibizione della produzione di ossido nitrico.\nSquilibri ormonali.\nL'uso di morfina, come altri oppioidi, provoca ipogonadismo e squilibri ormonali nei consumatori cronici di entrambi i sessi. Questo effetto \u00e8 dose-dipendente e si verifica sia nei consumatori con intenti terapeutici che ricreativi. La morfina pu\u00f2 interferire con le mestruazioni perch\u00e9 sopprime l'ormone luteinizzante. Molti studi suggeriscono che la maggior parte dei consumatori cronici di oppioidi soffre di ipogonadismo. Questo effetto aumenta l'incidenza dell'osteoporosi e delle fratture ossee degli utilizzatori cronici. Gli studi suggeriscono che l'effetto \u00e8 temporaneo.\nEffetti sulle capacit\u00e0 sensoriali e motorie.\nLa maggior parte delle pubblicazioni riporta che gli oppioidi compromettono in minima parte le capacit\u00e0 sensoriali, motorie o di attenzione. Tuttavia, studi recenti hanno dimostrato alcuni danni causati dall'uso di morfina. La morfina compromette l'eccitazione complessiva del SNC e riduce la velocit\u00e0 di risposta al test dell'ala Maddox (una misura della deviazione degli assi visivi). Sono presenti pochi studi riguardo agli effetti della morfina sulle capacit\u00e0 motorie; un'elevata dose di morfina pu\u00f2 compromettere il movimento delle dita e la contrazione isometrica (cio\u00e8 il controllo motorio fine).\nLa morfina pu\u00f2 avere un impatto negativo sulla memoria, ma questi effetti sono minimi e transitori. Nel complesso, sembra che alte dosi di oppioidi in soggetti non tolleranti producano minori effetti sulle capacit\u00e0 sensoriali e motorie, e probabilmente anche sull'attenzione e cognizione.\n\u00c8 probabile che gli effetti della morfina siano pi\u00f9 pronunciati nei nuovi consumatori rispetto ai consumatori cronici di oppioidi. Nei consumatori cronici di oppioidi, come quelli in terapia con analgesici oppiacei, i test comportamentali hanno mostrato il normale funzionamento di percezione, cognizione, coordinazione e comportamento.\nSindrome d'astinenza.\nI sintomi della crisi di astinenza da morfina sono progressivi e vanno aumentando fino a raggiungere il culmine dopo circa tre giorni; oltre questo tempo regrediscono nell'arco di tre-sette giorni, anche se ancora per alcuni mesi il soggetto pu\u00f2 avvertire dolenzia diffusa, ansia, leggeri tremori, insonnia e sensazione di freddo.\nIl decorso acuto si pu\u00f2 dividere in quattro fasi:\nCome gi\u00e0 detto, oltre le 72 ore tutti i sintomi regrediscono lentamente. La crisi nell'adulto non \u00e8 letale, nei neonati di madre eroinomane o morfinomane invece la crisi di astinenza che si verifica subito dopo il parto \u00e8 mortale se non viene trattata con somministrazione via via decrescente di morfina per alcuni giorni.\nTossicit\u00e0.\nLa LD 50 di morfina solfato per l'uomo non \u00e8 nota con esattezza. In caso di grave dipendenza da farmaci, possono essere tollerati 2000\u20133000 mg al giorno.\nIntossicazione acuta (overdose).\nAnche se l'organismo si abitua gradualmente alla morfina e derivati, pu\u00f2 accadere che la dose assunta (incidentalmente o intenzionalmente, o ancora per nuova assunzione dopo un periodo di astinenza prolungata, in cui l'organismo ha ridotto la tolleranza) sia troppo elevata, inducendo uno stato di intossicazione acuta che \u00e8 letale se non viene curato immediatamente. La sindrome da overdose \u00e8 specifica e inconfondibile, diagnosticabile dalla presenza di tre sintomi: miosi, respirazione ridotta o assente e coma. Il sovradosaggio pu\u00f2 causare asfissia e morte per depressione respiratoria se il paziente non riceve assistenza medica immediata.\nIntossicazione cronica.\nL'uso cronico conduce a uno stato di intossicazione la cui gravit\u00e0 dipende molto dal dosaggio medio assunto, dal tipo di droga, dalla sua purezza e dal modo in cui viene assunta; se tratta di droghe \"da strada\", a questi fattori si aggiungono altre patologie dovute alla scarsa o inesistente igiene e alle sostanze mescolate alla morfina base per diluirla , per cui pu\u00f2 essere difficile separare gli effetti diretti dell'intossicazione da morfina da quelli secondari dello stile di vita del tossicomane.\nIn ambito terapeutico un'intossicazione cronica incombe solo se la terapia supera le 3 settimane per almeno 30\u00a0mg di morfina orale al giorno pari a 5\u201310\u00a0mg per uso endovenoso.\nTerapia delle intossicazioni acute e croniche.\nL'intossicazione acuta \u00e8 di esclusiva competenza medica e va trattata in rianimazione, come anche le complicanze eventuali; quella cronica richiede assolutamente, per avere successo, la ferma e costante volont\u00e0 del tossicomane a collaborare, e inizia con lo \"svezzamento\", o graduale con sostitutivi (metadone e altri agonisti o antagonisti della morfina) o brusco con sedativi e benzodiazepine, clonidina, doxepina, antidolorifici e antidepressivi. A questa segue una psicoterapia della durata di almeno due anni, individuale o di gruppo, coadiuvata dalla somministrazione di naltrexone che evita ricadute casuali bloccando l'effetto piacevole della droga. Sembra che tali terapie siano pi\u00f9 efficaci se svolte in particolari comunit\u00e0 residenziali. Si inizia contemporaneamente a preparare il ritorno del paziente nella vita sociale e lavorativa, con corsi professionali, apprendistato o altri metodi di inserimento.\nIl trattamento dell'overdose prevede la somministrazione di naloxone, o un qualsiasi antagonista dei recettori oppioidi (come l'amifenazolo) e sottoporre il paziente a rianimazione, cercando di ripristinare la funzione respiratoria. Complicanze letali che possono sopraggiungere, specie se il soggetto \u00e8 affetto da cardiopatie o tossicodipendente, sono edema polmonare, insufficienza cardiaca destra (cuore polmonare acuto), infarto, e paralisi intestinale, che vanno trattate con terapia rianimativa e sintomatica. Gli antagonisti dei recettori oppioidi possono comportare l'insorgenza immediata della sindrome di astinenza nei soggetti dipendenti da oppiacei. Possono essere necessarie diverse dosi di naloxone.\nAvvertenze.\n\"Somministrazione sublinguale:\" poich\u00e9 i dati sulla biodisponibilit\u00e0 della morfina sublinguale sono limitati e non univoci, non \u00e8 possibile prevederne gli effetti sul singolo paziente.\n\"Formulazione a rilascio immediato/formulazione a rilascio modificato:\" le due formulazioni di morfina sono sovrapponibili sia come efficacia sia come tollerabilit\u00e0.\n\"Tolleranza:\" la tolleranza agli effetti farmacologici della morfina, impiegata per uso terapeutico, si instaura lentamente ed \u00e8 limitata, mentre la tolleranza agli effetti collaterali \u00e8 rapida (5-10 giorni) ad eccezione della stipsi che non si riduce con il progredire del trattamento.\n\"Sonnolenza:\" la morfina pu\u00f2 provocare sonnolenza e confusione mentale soprattutto nei primi giorni di terapia. In questa fase si raccomanda cautela nello svolgimento di attivit\u00e0 che richiedono stati di veglia e di coordinazione costanti. Nella maggior parte dei pazienti quando la dose di morfina \u00e8 stabilizzata gli effetti sulla funzione cognitiva sono minimi.\nFarmacologia.\nFarmacodinamica.\nLa morfina \u00e8 l'oppioide prototipico ed \u00e8 lo standard in base al quale vengono testati gli altri oppioidi. Interagisce prevalentemente con l'eteromero dei recettori oppioidi \u03bc \u2013 \u03b4. I siti di legame \u03bc sono distribuiti nel cervello, e sono concentrati prevalentemente nell'amigdala posteriore, ipotalamo, talamo, nucleo caudato, putamen e alcune aree corticali. Si trovano anche sugli assoni terminali degli afferenti primari all'interno delle lamine I e II del midollo spinale e nel nucleo spinale del nervo trigemino.\nIn particolare mimano l'azione delle endorfine, manifestando un'azione agonista nei confronti dei recettori oppioidi di tipo \u03bc e agonista parziale nei confronti dei recettori \u03b4, provocando, cos\u00ec, svariati effetti:\nTutto questo provoca l'inibizione della trasmissione nocicettiva periferica al sistema nervoso centrale e influenza l'emotivit\u00e0 e il comportamento: in assenza di morfina tali recettori sono bersaglio naturale degli oppioidi endogeni, in particolare endorfine e encefaline, due classi di sostanze sintetizzate dall'organismo per attenuare il dolore. L'effetto \u00e8 una potentissima azione analgesica unita alla depressione del centro cerebrale preposto al controllo della respirazione.\nDue farmaci, il naloxone e il naltrexone, sono in grado di spostare le molecole di morfina e analoghi dai recettori cerebrali, interrompendone l'azione: in particolare l'azione del naloxone \u00e8 estremamente rapida, cosa che lo rende un farmaco salvavita in caso di intossicazione acuta da oppiacei (\"overdose\"). Il naltrexone invece si lega in modo pi\u00f9 duraturo a tali recettori e inibisce l'azione di oppio e derivati per un periodo prolungato nel tempo, e si usa nella disintossicazione per impedire l'effetto eccitatorio della droga.\nFarmacocinetica.\nLa morfina pu\u00f2 essere assunta per via orale, sublinguale, buccale, rettale, sottocutanea, intranasale, endovenosa, intratecale o epidurale e inalata tramite un nebulizzatore. A scopi ricreativi \u00e8 pi\u00f9 comune l'inalazione; per scopi medici l'iniezione endovenosa. La morfina \u00e8 soggetta ad un ampio metabolismo di primo passaggio, quindi, se assunta per via orale, solo il 40-50% della dose raggiunge il sistema nervoso centrale. I livelli plasmatici risultanti dopo iniezione sottocutanea, intramuscolare ed endovenosa sono del tutto comparabili. Dopo iniezione i livelli plasmatici di morfina raggiungono il picco in circa 20 minuti mentre dopo somministrazione orale si raggiunge il picco in circa 30 minuti. La morfina viene metabolizzata principalmente nel fegato e circa l'87% della dose viene escreta nelle urine entro 72 ore dalla somministrazione. La morfina viene metabolizzata principalmente in morfina-3-glucuronide (M3G) e morfina-6-glucuronide (M6G) via glucuronidazione da parte dell'enzima UDP-glucuronosil transferasi-2B7 ( UGT2B7 ). Circa il 60% della morfina viene convertito in M3G, mentre il 6% - 10% viene convertito in M6G. Il metabolismo pu\u00f2 avvenire anche nel cervello e nei reni. M3G non si lega al recettore degli oppioidi e non ha alcun effetto analgesico. M6G si lega ai recettori \u03bc ed ha effetto analgesico potente la met\u00e0 rispetto alla morfina. La morfina pu\u00f2 essere metabolizzata in piccole quantit\u00e0 in normorfina, codeina e idromorfone. Il tasso di metabolismo \u00e8 determinato da sesso, et\u00e0, dieta, genetica, malattie e uso di farmaci. L'emivita della morfina \u00e8 di circa 120 minuti, con lievi differenze tra uomini e donne. La morfina pu\u00f2 essere immagazzinata nel grasso e pu\u00f2 essere rilevata anche dopo la morte. La morfina pu\u00f2 attraversare la barriera ematoencefalica, ma, a causa della scarsa solubilit\u00e0 lipidica, del legame con le proteine, della coniugazione rapida con acido glucuronico e della ionizzazione, non la attraversa facilmente. L'eroina, che deriva dalla morfina, attraversa pi\u00f9 facilmente la barriera emato-encefalica, per questo \u00e8 pi\u00f9 potente.\nBiosintesi.\nLa morfina \u00e8 l'alcaloide pi\u00f9 abbondante nell'oppio, il lattice viene estratto incidendo in profondit\u00e0 i baccelli acerbi del papavero della specie \"P. somniferum\". La morfina rappresenta generalmente l'8\u201314% del peso secco dell'oppio, sebbene i cultivar appositi raggiungano il 26% o producano poca morfina (meno dell'1%). Queste ultime variet\u00e0, tra cui \"Przemko\" e \"Norman\", vengono utilizzate per produrre altri due alcaloidi, la tebaina e l'oripavina utilizzate nella fabbricazione di oppioidi semisintetici e sintetici come l'ossicodone e altri tipi di droghe.\nStoria.\nUn elisir a base di oppio \u00e8 stato attribuito ad antichi alchimisti, ma la formula specifica \u00e8 stata presumibilmente persa durante la conquista ottomana di Costantinopoli. Intorno al 1522, Paracelso fece riferimento ad un elisir a base di oppio che chiam\u00f2 laudano, che significa \"lodare\", descritto come un potente antidolorifico, ma ne raccomand\u00f2 un uso parsimonioso. Nel diciottesimo secolo, quando la Compagnia delle Indie ottenne un interesse diretto nel commercio dell'oppio in India, un altro oppiaceo chiamato laudano divenne molto popolare tra i medici e i loro pazienti.\nLa morfina \u00e8 stata scoperta come il primo alcaloide attivo estratto dalla pianta di papavero da oppio nel dicembre 1804 a Paderborn, in Germania, da Friedrich Sert\u00fcrner.\nIl farmaco \u00e8 stato prima commercializzato al pubblico da Serturner nel 1817 come analgesico, ma anche come trattamento per la dipendenza da oppio e da alcolici. La produzione commerciale inizi\u00f2 a Darmstadt, in Germania nel 1827 da parte della farmacia che \u00e8 diventata la casa farmaceutica Merck, che dalla vendita di morfina ha avuto una gran parte della sua crescita e sviluppo.\nPoco dopo ci si \u00e8 resi conto che la morfina dava pi\u00f9 dipendenza dell'alcool o oppio, e il suo ampio uso durante la guerra civile americana si sarebbe tradotto in pi\u00f9 di 400.000 malati \"del soldato\": malattia della dipendenza da morfina.\nDiacetilmorfina (eroina).\nLa Diacetilmorfina (meglio conosciuta come eroina) \u00e8 stata sintetizzata dalla morfina nel 1874 e introdotta sul mercato dalla Bayer nel 1898. L'eroina \u00e8 circa dalle 4 alle 12 volte pi\u00f9 potente della morfina in base ai mg assunti di morfina. A causa della gran solubilit\u00e0 lipidica, la diacetilmorfina \u00e8 in grado di attraversare la barriera emato-encefalica pi\u00f9 velocemente della morfina come l'idromorfone o il fentanyl, per poi far aumentare la tolleranza e causare l'insorgere della dipendenza. Utilizzando una variet\u00e0 di misure soggettive e obiettive, uno studio ha stimato la potenza relativa di eroina versus morfina somministrata per via endovenosa ai tossicodipendenti da 2,80-3,96\u00a0mg di solfato di morfina a 1\u00a0mg di cloridrato di diamorfina (eroina)."}
{"id": "81689", "revid": "124784684", "url": "https://it.wikipedia.org/wiki?curid=81689", "title": "Cometa Hale-Bopp", "text": "La cometa Hale-Bopp, indicata formalmente con la sigla C/1995 O1 (Hale-Bopp), \u00e8 stata, probabilmente, la cometa pi\u00f9 osservata del XX secolo e una delle pi\u00f9 luminose mai viste da molti decenni. \u00c8 stata definita come la Grande Cometa del 1997. Fu visibile a occhio nudo per ben 18 mesi, il doppio della Grande Cometa del 1811 (C/1811 F1).\nFu scoperta il 23 luglio 1995 quando si trovava ancora molto lontano dal Sole e si ritenne che, passandogli vicino, sarebbe potuta diventare luminosissima. Anche se la luminosit\u00e0 di una qualsiasi cometa \u00e8 molto difficile da prevedere con un certo grado di accuratezza, quando transit\u00f2 al perielio il 1\u00ba aprile 1997 Hale-Bopp and\u00f2 oltre le previsioni.\nScoperta.\nLa cometa fu scoperta da due osservatori indipendenti, Alan Hale, astronomo e Thomas Bopp, astrofilo, entrambi statunitensi. Prima della scoperta, Hale trascorse centinaia di ore nella ricerca di una cometa, senza mai trovarne una, ma ad un certo punto mentre stava tracciando traiettorie di comete conosciute dal suo osservatorio in Nuovo Messico, si imbatt\u00e9 in quella a cui avrebbe dato il nome insieme a Bopp: una cometa di 11\u00aa magnitudine vicino all'ammasso globulare M70, nella costellazione del Sagittario. Prima di segnalare la scoperta, Hale verific\u00f2 che non vi fossero altri oggetti stellari scoperti di recente vicino a M70, consultando anche gli elenchi delle comete conosciute. Verificato che l'oggetto si stava muovendo rispetto alle stelle fisse, Hale contatt\u00f2 il CBAT, l'ufficio a cui vengono segnalate tutte le scoperte astronomiche.\nBopp si trovava vicino a Stanfield in Arizona e stava osservando, con il telescopio di un suo amico, cluster di stelle e galassie, quando per caso si imbatt\u00e9 nella cometa. In un primo momento credette di aver macchiato la lente del telescopio, in quanto gli atlanti stellari non indicavano, in quella regione vicino a M70, la presenza di alcun oggetto conosciuto. La mattina seguente ebbe la conferma che si trattava di una nuova cometa, poi chiamata Hale-Bopp, formalmente denominata C/1995 O1. La scoperta fu annunciata presso l'Unione Astronomica Internazionale con la circolare n\u00ba 6187.\nLe prime indagini.\nCi si rese conto subito che Hale-Bopp non era una cometa ordinaria. Tanto per cominciare, l'enorme distanza alla quale fu scoperta orbitare, a ben 7,2 UA, tra Giove e Saturno. La maggior parte delle comete a questa distanza sono estremamente deboli e non presentano attivit\u00e0 particolari, ma Hale-Bopp aveva una chioma gi\u00e0 osservabile.\nUn'immagine presa dall'Osservatorio anglo-australiano nel 1993, mostra a 13\u00a0UA dal Sole la cometa Hale-Bopp, non ancora scoperta. A quella distanza la maggior parte delle comete sono ancora invisibili. Per esempio la Cometa di Halley era 50.000 volte pi\u00f9 debole. Le analisi indicarono che il suo nucleo aveva un diametro di 50\u00a0km, pressappoco tre volte le dimensioni della Cometa di Halley.\nLa sua enorme distanza e la sorprendente attivit\u00e0 mostravano chiaramente che la cometa Hale-Bopp sarebbe potuta essere una cometa molto luminosa, nel momento in cui avesse raggiunto il perielio nel 1997. Tuttavia gli scienziati cometari invitavano alla cautela, in quanto la luminosit\u00e0 delle comete \u00e8 estremamente difficile da prevedere dato che possono essere soggette a improvvise eruzioni, che ne diminuscono successivamente la luminosit\u00e0. La C/1973 E1 Kohoutek nel 1973 era stata annunciata come la \"cometa del secolo\" ma \u00e8 risultata alla fine piuttosto insignificante.\nHale-Bopp diventa una Grande Cometa.\nHale-Bopp divenne visibile a occhio nudo nell'estate del 1996; anche se il suo tasso di luminosit\u00e0 si ridusse considerevolemente durante l'ultima met\u00e0 del 1996, gli scienziati erano ancora abbastanza ottimisti sulla possibilit\u00e0 che la cometa sarebbe potuta essere molto luminosa.\nNel dicembre 1996 era troppo vicina al Sole per poterla osservare ma, quando nel gennaio 1997 riapparve, era abbastanza luminosa da essere osservabile da tutti, persino nel cielo delle grandi metropoli soggette a inquinamento luminoso.\nInternet era un fenomeno in forte crescita a quel tempo e molti siti web in tutto il mondo, che seguivano la sua traiettoria, divennero estremamente popolari fornendo giornalmente immagini della cometa. Internet gioc\u00f2 un ruolo importante nel suscitare attorno alla cometa Hale-Bopp un interesse senza precedenti.\nNel momento in cui si avvicin\u00f2 al Sole la sua luminosit\u00e0 raggiunse nel febbraio 1997 la 2\u00ba magnitudine mostrando la presenza di due code: la prima formata da gas di colore blu in direzione opposta al Sole, mentre la polvere gialla della seconda curvava tangente la sua orbita (vedi foto a fianco). Il 9 marzo 1997 un'eclissi solare in Mongolia permise di osservarla persino durante il giorno. Il 5 marzo raggiunse nell'infrarosso la -6a.\nNel momento del suo passaggio al perielio, il 1\u00ba aprile 1997 la cometa era una visione veramente spettacolare. Risplendeva luminosissima, pi\u00f9 di qualsiasi stella del cielo, eccetto Sirio, e le sue code si allungavano di 30-40 gradi nel cielo. Ogni giorno la cometa era visibile poco prima che fosse completamente buio. Nel momento in cui pass\u00f2 al perielio, molto vicina al Sole, la cometa era visibile per tutta la notte agli osservatori dell'emisfero boreale.\nTuttavia, anche se il punto pi\u00f9 vicino a cui la cometa si \u00e8 avvicinata alla Terra distava pi\u00f9 di un'unit\u00e0 astronomica, (1,315 U.A. il 22 marzo 1997) una distanza che avrebbe reso gi\u00e0 invisibili la maggioranza delle comete, Hale-Bopp copriva con le due code, ancora met\u00e0 della volta celeste, anche se le parti pi\u00f9 distanti erano troppo deboli per essere visibili ad occhio nudo.\nAl suo apice di massima brillantezza \u00e8 anche collegato il suicidio di massa avvenuto nel marzo 1997 da parte dei membri della religione ufologica nota come Heaven's Gate.\nLa cometa si allontana.\nDopo il suo passaggio al perielio la cometa si mosse verso l'emisfero sud, ponendo fine al meraviglioso spettacolo che fino a quel momento aveva stupefatto tutti gli osservatori. Essendosi allontanata e ormai visibile solo dall'emisfero australe era ora meno appariscente, anche se fu possibile osservarla per tutta l'estate e l'autunno del 1997, man mano che la sua luminosit\u00e0 si andava affievolendo. L'ultima volta che fu possibile vederla ad occhio nudo fu nel dicembre 1997; questo significa che la cometa rimase visibile per 569 giorni o per circa 18 mesi e mezzo. Il record precedente apparteneva alla Grande Cometa del 1811, che fu visibile per circa 9 mesi.\nMan mano che la cometa si allontanava la sua luminosit\u00e0 si affievoliva, ma era ancora tenuta sotto osservazione dagli astronomi. Nel 2004, la cometa si trovava poco oltre l'orbita di Urano, ad una distanza di circa 21 UA, ma era ancora osservabile con un grande telescopio. Grazie alle osservazioni si \u00e8 potuto verificare che \u00e8 ancora possibile distinguere le due caratteristiche code.\nGli astronomi si aspettano che la cometa rimanga osservabile con un grande telescopio pressappoco fino al 2020 con una luminosit\u00e0 ridotta alla 30\u00ba magnitudine. Da quel momento sar\u00e0 molto difficile, con le attuali strumentazioni astronomiche, distinguere la cometa dalla moltitudine di stelle e galassie distanti di luminosit\u00e0.\nCambiamenti orbitali.\nProbabilmente la cometa si \u00e8 avvicinata per la prima volta al perielio 4.200 anni fa. La sua orbita \u00e8 quasi perpendicolare al piano dell'eclittica per cui eventuali avvicinamenti ai pianeti del sistema solare sono eventi molto rari. Tuttavia nel marzo 1997 la cometa \u00e8 passata a poco meno di 0,77 UA da Giove, abbastanza vicino da subire alterazioni dell'orbita a causa della interazione gravitazionale del pianeta.\nL'orbita della cometa si \u00e8 considerevolmente ridotta e si suppone che possa ritornare all'interno del sistema solare tra circa 2.380 anni. Attualmente l'afelio della cometa \u00e8 situato a circa 360 UA, ridotto dai precedenti 525.\nRisultati scientifici.\nLa cometa Hale-Bopp venne intensamente osservata dagli astronomi durante il suo passaggio al perielio e fece fare importanti passi avanti alla scienza cometaria.\nLa coda al sodio.\nUna delle scoperte pi\u00f9 importanti \u00e8 che essa possiede tre code. Inoltre, oltre alle solite emissioni gassose e alle polveri stellari, Hale-Bopp esibisce una debole coda al sodio, visibile solo con particolari strumenti dotati di speciali filtri. Le emissioni di sodio sono state precedentemente osservate anche in altre comete, ma nessuna dalla coda. La coda al sodio consiste in atomi neutri e si estende per 50 milioni di km in lunghezza.\nLa sorgente del sodio sembra nascosta nella chioma interna, anche se qualcosa potrebbe trovarsi nel nucleo. Vi sono diversi possibili meccanismi per generare atomi di sodio, compresa la collisione tra grani di polvere che si trovano attorno al nucleo, e mediante \"sputtering\", ossia emissione di sodio ad intermittenza a causa dell'interazione dei grani di polvere con luce ultravioletta. Tuttavia non si \u00e8 ancora definito un meccanismo principale responsabile.\nMentre la coda formata da polveri segue la traiettoria dell'orbita della cometa, la coda di gas punta direttamente lontano dal sole, mentre la coda di sodio si situa fra queste due. Questo implica che gli atomi di sodio sono allontanati dalla testa della cometa a causa della pressione di radiazione.\nAbbondanza di deuterio.\nLa cometa di Hale-Bopp presenta un'insolita abbondanza di deuterio, circa il doppio, sotto forma di acqua pesante rispetto alla quantit\u00e0 riscontrabile negli oceani terrestri. Questo implica che, anche se gli impatti cometari sono stati una sorgente significativa per spiegare l'acqua presente negli oceani sulla Terra, essi non possono esserne l'unica sorgente, in quanto l'abbondanza di deuterio \u00e8 tipica di tutte le comete.\nLa presenza di deuterio in molti composti di idrogeno fu individuata anche in altre comete. Gli astronomi credono che il ghiaccio cometario si form\u00f2 in una nube interstellare piuttosto che in una nebulosa solare. Modelli teorici sulla formazione di ghiaccio in nubi interstellari suggerisce che la cometa di Hale-Bopp si \u00e8 formata a temperature attorno ai 25-46 Kelvin, ossia tra i -248,5 e i -227,15\u00a0\u00b0C.\nSpecie organiche.\nOsservazioni spettroscopiche hanno rivelato la presenza di molte specie chimiche organiche, tra le quali alcune mai individuate prima in altre comete. Queste complesse molecole possono esistere all'interno dei nuclei cometari, o potrebbero essere la sintesi di reazioni presenti nella chioma.\nRotazione.\nI gas della cometa non si diffondono uniformemente sopra il nucleo, ma da getti situati in punti specifici. Le osservazioni del flusso di materiale espulso ha consentito agli astronomi di misurare il periodo di rotazione della cometa in 11h e 46m. Oltre a questa rotazione sono state riscontrate delle variazioni periodiche per diversi giorni; questo potrebbe implicare che la cometa ruoti su pi\u00f9 di un asse.\n\u00c8 un satellite?\nNel 1999, venne pubblicato uno studio che ipotizzava la presenza di un nucleo cometario binario, per spiegare pienamente i modelli di emissione della polvere interstellare. Lo studio era basato su indagini teoriche, prive di osservazioni dirette di un ipotetico satellite, con un diametro di 30\u00a0km, un periodo di rivoluzione di tre giorni e distante 180\u00a0km da un nucleo principale avente un diametro di 70\u00a0km.\nLo studio fece discutere gli astronomi, anche se le immagini allora disponibili ad alta risoluzioni prese con il telescopio spaziale Hubble non fornivano tracce di un doppio nucleo. Inoltre, anche se sono state osservate molte comete frantumarsi, in nessun caso \u00e8 stato individuato un nucleo binario stabile. A causa della piccola massa dei nuclei cometari, l'orbita di un nucleo binario avrebbe potuto essere facilmente distrutta dall'interazione gravitazionale del sole e dei pianeti.\nVerso la fine del 1997 e durante i primi mesi del 1998, alcune osservazioni con ottiche adattive hanno evidenziato che il nucleo della cometa mostrava un doppio picco di luminosit\u00e0. Tuttavia vi sono ancora molte controversie al riguardo.\nL'eredit\u00e0 della cometa Hale-Bopp.\nIl suo lungo periodo di visibilit\u00e0 e una grande copertura mediatica, hanno fatto di questa cometa, probabilmente la pi\u00f9 osservata in assoluto di tutta la storia, creando un grande impatto nel pubblico, da quando pass\u00f2 nel 1986 la cometa di Halley. La cometa batt\u00e9 molti record: quella scoperta pi\u00f9 lontana dal Sole, quella con il nucleo cometario pi\u00f9 grande conosciuto, quella che rimase visibile ad occhio nudo per un periodo pi\u00f9 che doppio rispetto a quelle precedenti conosciute. Inoltre brill\u00f2 di magnitudine 0 per otto settimane, pi\u00f9 di qualsiasi altra cometa osservata nei cento anni precedenti."}
{"id": "81693", "revid": "1632387", "url": "https://it.wikipedia.org/wiki?curid=81693", "title": "Tequila", "text": "La tequila (pron. ) \u00e8 un distillato originario del Messico, ottenuto dalla fermentazione e successiva distillazione dell'agave blu (\"Agave tequilana\"), prodotto originariamente nella localit\u00e0 messicana di Tequila e nelle sue vicinanze, nello Stato di Jalisco.\nStoria.\nInizi.\nLa prima tequila venne prodotta in Messico nel XVI secolo nei pressi della localit\u00e0 dove dopo il 1666 sorger\u00e0 la citt\u00e0 di Tequila. Le popolazioni azteche producevano una variante di pulque detta \"ixtac octli\" (\"il liquore bianco\"), molto prima dell'arrivo degli spagnoli nel 1521, ottenuta dalla fermentazione del succo dell'agave. Quando i conquistadores terminarono le scorte di brandy iniziarono a distillare il fermentato di agave cos\u00ec da produrre uno dei primi distillati autoctoni del Nord America.\nUn'ottantina di anni pi\u00f9 tardi, attorno al 1600, Don Pedro S\u00e1nchez de Tagle marchese di Altamira incominci\u00f2 la produzione di massa della tequila nella prima fabbrica dell'attuale territorio di Jalisco. Dal 1608 il governatore coloniale di Nueva Galicia inizi\u00f2 a tassare il prodotto. Il re Carlo IV di Spagna concesse alla famiglia Cuervo la prima licenza per produrre e commercializzare la tequila.\nDon Cenobio Sauza, fondatore di Sauza Tequila e presidente municipale del villaggio di Tequila dal 1884-1885, fu il primo a esportare la tequila negli Stati Uniti e presto il nome da \"Tequila Extract\" venne abbreviato in \"Tequila\" per il mercato americano. Il nipote di Don Cenobio, Don Francisco Javier Sauza, assurse all'attenzione internazionale affermando insistentemente che \"non pu\u00f2 esserci tequila dove non cresce l'agave\" e i suoi sforzi furono tesi a che la pratica della produzione della tequila avvenisse solamente nello stato di Jalisco.\nStoria recente.\nAttualmente, sebbene alcune produzioni di tequila rimangano a conduzione familiare, i marchi maggiormente conosciuti sono di propriet\u00e0 di grosse multinazionali. Comunque oltre 100 distillerie producono 900 marchi di tequila in Messico, dove oltre 2000 marchi risultano registrati al 2009. A causa di ci\u00f2 ogni bottiglia di tequila riporta un numero di serie (\"Norma Oficial Mexicana\", NOM), che identifica la distilleria che l'ha prodotta, poich\u00e9 poche distillerie vengono usate, molti marchi provengono dallo stesso produttore.\nNel 2003 in Messico \u00e8 stata avanzata la proposta di pretendere che tutta la tequila prodotta in Messico sia imbottigliata entro i confini nazionali prima di essere esportata all'estero. Il governo messicano ha affermato che imbottigliare la tequila in Messico ne avrebbe garantito la qualit\u00e0. Le compagnie di liquore statunitensi hanno risposto che il Messico vuole solamente garantire i posti di lavoro nel proprio paese, sostenendo che queste regole violano gli accordi sul commercio internazionale e sono in disaccordo con le comuni pratiche di esportazione internazionali. La proposta avrebbe avuto come risultato la perdita di lavoro negli impianti in California, Arkansas, Missouri e Kentucky, dal momento che la tequila esportata negli Stati Uniti viene imbottigliata in questi stabilimenti. Il 17 gennaio del 2006 gli Stati Uniti e il Messico hanno sottoscritto un accordo che permette l'importazione di fusti di tequila da imbottigliare negli Stati Uniti. L'accordo prevede inoltre la creazione di un \"registro degli imbottigliatori di tequila\" (\"tequila bottlers registry\") cos\u00ec da permettere l'identificazione degli imbottigliatori approvati e la creazione di un'agenzia di controllo.\nIl Consiglio di Vigilanza sulla Tequila (Consejo Regulador Tequila) messicano in origine non permetteva che la tequila aromatizzata potesse utilizzare il nome \"tequila\" Tuttavia nel 2004 il Consiglio ha deciso infine di permettere che anche la tequila aromatizzata possa essere chiamata tequila con l'eccezione della tequila 100% di agave, che continua a non poter essere aromatizzata. Nel 2006 \u00e8 stata pubblicata una nuova \"Norma Oficial Mexicana\" (NOM) per la tequila che, tra gli altri cambiamenti, prevede l'introduzione di una categoria chiamata \"Extra A\u00f1ejo\" o \"Ultra-Aged\" (\"extra invecchiata\") che deve essere invecchiata per almeno tre anni.\nA Tequila nel luglio del 2006 \u00e8 stata venduta dalla compagnia Tequila Ley una bottiglia da litro di tequila premium in edizione limitata per la cifra di $225.000 .925. La bottiglia del peso di 2 chili \u00e8 interamente composta in platino e oro. La manifattura ha ricevuto un certificato dal Guinness dei primati per la pi\u00f9 costosa bottiglia di tequila mai venduta.\nNel giugno del 2013 in Cina \u00e8 stato rimosso il divieto di importazione della tequila premium, prodotta con il 100% di agave blu. In seguito il presidente cinese Xi Jinping ha fatto visita in Messico. La liberalizzazione dell'importazione della tequila premium in Cina lascia prevedere un aumento delle esportazioni del prodotto dal Messico del 20% nel giro di una decade; nel 2013 l'esportazione totale ammonta a 170 milioni di litri. Ramon Gonzales, direttore del \"Consejo Regulador del Tequila\", stima che ognuno dei 16 maggiori produttori di tequila abbiano investito pi\u00f9 di 3 milioni di dollari per entrare nel mercato cinese. Il 30 agosto 2013 le prime 70.380 bottiglie di tequila premium di dieci marchi differenti sono arrivate a Shanghai. L'arrivo \u00e8 avvenuto durante un evento promosso dal club House of Roosevelt, un celebre club collocato nel Bund, un'area tradizionalmente riservata al consumo di alcolici importati in Cina.\nCaratteristiche.\nIl nome \"tequila\", sostantivo maschile in spagnolo e femminile in italiano, indica una denominazione di origine controllata, riconosciuta internazionalmente, e designa l'acquavite di agave prodotta nello Stato di Jalisco e in specifiche aree degli Stati di Nayarit, Guanajuato, Michoac\u00e1n e Tamaulipas. Deve inoltre avere una gradazione alcolica di 40-45\u00b0 ed essere ottenuta tramite doppia distillazione in alambicco discontinuo.\nIl prodotto deve essere fabbricato in Messico e contenere almeno un 51% di distillato di agave blu.\nContenuto alcolico.\nPoich\u00e9 la tequila viene prodotta attraverso la fermentazione degli zuccheri contenuti nella pianta dell'agave blu, molti possono essere i fattori che determinano la quantit\u00e0 di alcoli in essa contenuti, trattasi di una miscela composta da: isobutanolo, alcol isoamilico ed etanolo.\nQuesti fattori comprendono il ceppo di lievito utilizzato, l'et\u00e0 della pianta, la temperatura, il rapporto C/N (carbonio/azoto). Il tipo di lievito utilizzato e il rapporto C/N hanno una grande influenza nella quantit\u00e0 di alcol prodotta. Il grado alcolico prodotto \u00e8 una propriet\u00e0 intrinseca del processo metabolico di ogni singolo ceppo batterico. Il tipo di lievito pi\u00f9 comune utilizzato nel processo di fermentazione della tequila \u00e8 il \"Saccharomyces cerevisiae\", che si divide in molti ceppi. Ad esempio il ceppo CF1 produce molto pi\u00f9 etanolo rispetto al CF2, dal momento che il meccanismo del metabolismo del primo differisce dal secondo. Questo fattore \u00e8 probabilmente dovuto ai processi di selezione naturale avvenuti durante i diversi utilizzi delle colture di lievito, inizialmente derivanti da una sola e che con il tempo si sono selezionate in modi diversi.\n\u00c8 stato scoperto che pi\u00f9 alto \u00e8 il rapporto carbonio/azoto, pi\u00f9 alta \u00e8 la produzione di alcol isobutanolo e alcol isoamilico. Un alto rapporto indica un basso contenuto di azoto nel processo di fermentazione, con il risultato di ottenere una deaminazione degli amminoacidi e di conseguenza la sintesi metabolica di una maggiore quantit\u00e0 di alcoli.\nTipi di tequila.\nTequila col verme.\nSi tratta di un comune malinteso che alcuni tipi di tequila contengano un verme sul fondo della bottiglia. Solo alcuni mescal venivano solitamente venduti \"con gusano\" (in spagnolo \"verme\"). Il verme venne utilizzato inizialmente, intorno al 1940, solo come un espediente di marketing.\nPer la produzione del mescal vengono utilizzati due tipi di larve: quella della falena \"Comadia redtenbacheri\" che vive sulla pianta dell'agave e quella del coleottero \"Scyphophorus acupunctatus\". Trovarne nella pianta durante la lavorazione indica infestazione e di conseguenza un prodotto di qualit\u00e0 inferiore.\nProduzione.\nPer la produzione della tequila viene utilizzata la \"pi\u00f1a\", ovvero la parte centrale della pianta dell'\"Agave tequilana\" o agave blu, ricca di inulina, il carboidrato da cui estrarre gli zuccheri per far iniziare la fermentazione.\nDopo la raccolta l'agave viene cotta a vapore per non pi\u00f9 di 36 ore, ammorbidendone cos\u00ec le fibre e liberando varie sostanze solubili, in buona parte zuccherine. Questo processo d\u00e0 un liquido chiamato \"aguamiel\" che viene poi fatto fermentare in grossi contenitori e infine distillato. La tequila di prima scelta (\"premium tequila\") viene prodotta esclusivamente dalla fermentazione dell'aguamiel, mentre in quella del tipo \"mixto\" possono essere aggiunti al liquido in fermentazione altre sostanze zuccherine quali sciroppo di mais o di canna da zucchero, fermo restando che almeno il 51% del \"mosto\" deve essere composto dall'\"aguamiel\".\nL'agave pu\u00f2 essere cotta dentro forni, per un periodo di 36-48 ore a 100 \u00b0C o in autoclavi pressurizzati ad una temperatura di 121 \u00b0C per un periodo di sole sei ore; i distillatori che utilizzano il forno sostengono le qualit\u00e0 finale sia decisamente migliore per via della cottura pi\u00f9 lenta.\nColtivazione.\nPiantare, curare e raccogliere l'\"agave tequilana\" con cui produrre la tequila rimane un lavoro manuale tradizionale, sostanzialmente immutato nel corso dei secoli, nonostante l'avanzamento tecnologico e l'introduzione nell'agricoltura di macchine. I coltivatori di agave, detti \"jimador\" (; plurale \"jimadores\", ) hanno una profonda conoscenza della pianta e della sua coltivazione, tramandata di generazione in generazione.\nLa regolare potatura di ciascuno dei \"quiote\" (), i lunghi steli che partono dal centro della pianta per crescere anche di diversi metri, impedisce alla pianta di fiorire e di morire prematuramente, permettendole cos\u00ec di maturare. Ogni \"jimador\" sa esattamente quando ogni singola pianta \u00e8 pronta per essere raccolta. A quel punto, usando un particolare coltello dotato di una lama curva chiamato \"coa\", taglia con cura le foglie dalla \"pi\u00f1a\", il cuore della pianta ricco di succo zuccherino. Se raccolta troppo presto, la \"pi\u00f1a,\" che pu\u00f2 pesare tra i 70 e i 110Kg a seconda del luogo di produzione, pu\u00f2 non contenere la giusta quantit\u00e0 di carboidrati per una corretta fermentazione.\nEsistono due zone di coltivazione dell'Agave, con differenti condizioni climatiche e di terreno che danno luogo a prodotti decisamente differenti.\nLa prima zona sono le Highlands: qui l'agave \u00e8 pi\u00f9 grande ed accumula gli zuccheri lentamente. La tequila Tapatio prodotta con l'agave proveniente dalle Highlands tende ad avere aromi fruttati di mango verde e pere Williams.\nNelle Lowlands invece le agavi sprigionano note pi\u00f9 terrose e robuste, come per esempio la tequila Herradura.\nFermentazione.\nDopo il raccolto le \"pi\u00f1a\" vengono portate nei forni dove vengono cotte delicatamente cos\u00ec da trasformare i carboidrati complessi (fruttani) in carboidrati semplici (fruttosio). Le \"pi\u00f1a\" cotte vengono quindi triturate sotto una grande ruota di pietra chiamata \"tahona\" ().\nLa polpa fibrosa rimasta, detta \"bagazo\" (), viene spesso riutilizzata come fertilizzante o cibo per animali e pu\u00f2 essere utilizzata anche come carburante o trasformata in carta. Alcuni produttori talvolta aggiungono una piccola quantit\u00e0 di \"bagazo\" nel succo d'agave all'interno delle taniche di fermentazione cos\u00ec da conferire al prodotto finale un pi\u00f9 deciso sentore di agave.\nIl succo d'agave ottenuto dalla fermentazione viene versato in larghi tini di legno o di acciaio e ivi lasciato fermentare per diversi giorni, finch\u00e9 ne risulta un mosto a basso tenore alcolico.\nA differenza delle altre fasi della produzione della tequila, la fermentazione \u00e8 una delle poche fuori dal controllo degli esseri umani. La fermentazione \u00e8 un processo di conversione degli zuccheri e dei carboidrati a opera di lieviti in condizioni aerobiche. La fermentazione inoltre avviene in un ambiente non asettico, il che aumenta la carica batterica della tequila.\nDurante il processo di fermentazione un lievito \"starter\" o \"inoculum\" viene aggiunto per accelerare il processo. Una volta aggiunto il lievito \"starter\" il processo pu\u00f2 impiegare da venti ore a tre giorni. Se lo \"starter\" non viene aggiunto, la fermentazione pu\u00f2 impiegare anche sette giorni per essere portata a compimento. La velocit\u00e0 di fermentazione \u00e8 un fattore chiave per la qualit\u00e0 e l'aroma finale della tequila prodotta. La fermentazione lenta \u00e8 migliore in quanto i componenti organolettici prodotti sono maggiori. Il valore alcolemico del prodotto alla fine della fermentazione si aggira tra il 4 e il 9%.\nI componenti organolettici accrescono gli aromi della tequila. Questi componenti comprendono: fusel\u00f6l, metanolo, aldeidi, acido organico ed esteri. La produzione di alcol isoamilico e alcol isobutilico ha inizio non appena il livello di zuccheri si abbassa e continua per diverse ore dopo la fine della fermentazione stessa. Al contrario la produzione di etanolo ha inizio nella prima ora di fermentazione e termina con l'incremento della crescita dei lieviti.\nIl contenuto di alcol nella tequila \u00e8 dovuto a tre fattori. Il primo \u00e8 la quantit\u00e0 di alcol isoamilico e isobutilico, dovuta ai ceppi batterici impiegati. Il secondo \u00e8 il rapporto C/N: pi\u00f9 alto \u00e8 il livello, maggiore sar\u00e0 la quantit\u00e0 di alcol prodotto. Il terzo \u00e8 la temperatura di fermentazione: pi\u00f9 alta \u00e8 la temperatura, maggiore sar\u00e0 la concentrazione di alcol isoamilico e isobutilico. Se la temperatura \u00e8 troppo alta i lieviti diverranno meno efficaci, cos\u00ec come se la temperatura \u00e8 troppo bassa il processo sar\u00e0 troppo lento. Ci\u00f2 pu\u00f2 rappresentare un grosso problema nel Messico centrale, specialmente nella citt\u00e0 di Tequila nello stato di Jalisco, dove viene prodotta la maggiore quantit\u00e0 di tequila, dove la temperatura media annuale pu\u00f2 raggiungere i 31\u00b0. Per questa ragione i produttori di tequila durante il processo di fermentazione usano ampi contenitori di acciaio inossidabile.\nI componenti organolettici dipendono dal lievito. Il ruolo del lievito \u00e8 quello di trasformare, attraverso vari processi enzimatici, gli zuccheri in alcol. Ci\u00f2 avviene in due passaggi. Il primo avviene in condizioni aerobiche, quando le colonie di lieviti raddoppiano ogni quattro ore. Questo processo continua per 24-48 ore. Il passaggio successivo \u00e8 quello in cui il lievito trasforma il glicerolo in alcol etilico, che \u00e8 uno dei componenti organolettici prodotti durante la fermentazione.\nLe due categorie principali di lieviti utilizzati nel processo di fermentazione della tequila sono lieviti commerciali utilizzati per produrre la birra e lieviti conservati da processi precedenti. L'uso di entrambi i tipi di lieviti pu\u00f2 produrre differenze sostanziali nel prodotto finale.\nDistillazione.\nQuesto mosto fermentato viene quindi distillato una prima volta cos\u00ec da produrre quello che viene chiamato \"ordinario\", a sua volta distillato una seconda volta cos\u00ec da produrre la tequila \"plata\". Alcuni produttori distillano il prodotto una terza volta, ma questo procedimento fa s\u00ec che si perda molto dell'aroma di agave proprio della tequila. Il prodotto finito pu\u00f2 essere imbottigliato e venduto come \"plata\" o \"silver\" tequila o travasato in damigiane di legno per essere invecchiato, cos\u00ec da sviluppare un sapore morbido e un colore ambrato.\nInvecchiamento.\nSe il prodotto finale desiderato \u00e8 la tequila bianca il processo pu\u00f2 dirsi terminato (\"Joven\"). Nel caso invece si desideri ottenere della tequila \"reposado\" o \"a\u00f1ejo\", il prodotto distillato deve essere maturato in botti di quercia da 200 litri o pi\u00f9 grandi per almeno due mesi nel primo caso, o dodici mesi nel secondo.\nCi sono pi\u00f9 di 50 produttori di tequila nello stato di Jalisco, di cui ognuno utilizza tempi di maturazione diversi a seconda della qualit\u00e0 e quantit\u00e0 di prodotto finale desiderato. Ogni compagnia ha un proprio processo regolato dal governo messicano.\nIl processo di maturazione provoca le principali trasformazioni chimiche della tequila: diminuzione dell'olio di flemma che viene assorbito dai carboni presenti nelle botti; estrazione delle costituenti complesse del legno che conferiscono specifici aromi al prodotto finale; reazione tra i componenti della tequila che origina a nuovi composti chimici; ossidazione del contenuto originale della tequila e degli estratti dal legno. Il risultato finale di questi cambiamenti \u00e8 un aumento della concentrazione degli acidi, degli esteri e degli aldeidi e una diminuzione della concentrazione dell'olio di flemma.\nIl \"reposado\" pu\u00f2 rimanere a invecchiare in barili o botti di quercia anche da 20.000 litri, acquisendo cos\u00ec aromi pi\u00f9 ricchi e complessi. Le botti utilizzate, solitamente di quercia bianca, vengono preferibilmente importate da Stati Uniti, Francia o Canada. Alcuni produttori carbonizzano il legno cos\u00ec da conferire un aroma affumicato oppure riusano barili precedentemente utilizzati per invecchiare altri prodotti, quali ad esempio whisky o vino. Alcuni tipi di tequila \"reposado\" possono venire invecchiati in botti nuove cos\u00ec da acquisire i medesimi aromi e morbidezza del legno, ma in meno tempo.\nL'\"a\u00f1ejo\" viene invecchiato in botti precedentemente utilizzate per invecchiare il \"reposado\". Le botti non devono essere capaci pi\u00f9 di 600 litri e molte anzi sono sotto i 200 litri di capacit\u00e0. Molte delle botti utilizzate provengono da distillerie di whisky statunitensi o canadesi. In particolare le botti del Jack Daniel's sono frequentemente utilizzate. Questo trattamento conferisce alla tequila \"a\u00f1ejo\" molti degli aspetti caratteristici, quali il colore scuro o la ricchezza di aromi. Dopo un invecchiamento di almeno un anno l'\"a\u00f1ejo\" pu\u00f2 essere travasato in fusti di acciaio cos\u00ec da ridurre l'evaporazione che pu\u00f2 invece avvenire all'interno delle botti.\nConsumo.\nIl modo tradizionale di gustare la tequila \u00e8 quello di servirla in un bicchiere di terracotta accompagnandola con sale e succo di lime posti sul dorso della mano. Questo si accompagnerebbe particolarmente bene con il sapore tendenzialmente erbaceo e secco del distillato. La tequila viene abbinata a vari piatti tipici della cucina messicana.\nUn altro modo per consumare la tequila, molto noto anche al di fuori dal Messico, \u00e8 nella preparazione del cocktail Tequila Bum Bum, diluita in un bicchiere con 1/3 di acqua tonica, sbattuta un paio di volte sul tavolo (da qui il nome) e infine inghiottita tutta d'un fiato.\nLa tequila \u00e8 divenuta molto nota e apprezzata fuori dal Messico nella seconda met\u00e0 del XX secolo anche grazie ad altri numerosi cocktail nei quali \u00e8 presente."}
{"id": "81696", "revid": "2194936", "url": "https://it.wikipedia.org/wiki?curid=81696", "title": "Leoluca Orlando", "text": "Dal 22 maggio 2012, esercita il suo quinto mandato (non consecutivo) di sindaco di Palermo e, dal 7 giugno 2016, anche quello di sindaco metropolitano della citt\u00e0 metropolitana di Palermo.\n\u00c8 stato parlamentare regionale e nazionale ed europarlamentare. Fondatore de La Rete, \u00e8 stato inoltre coordinatore nazionale dell'Italia dei Valori.\nDal 2002 \u00e8 anche presidente della Federazione Italiana di American Football.\nBiografia.\nAnni giovanili e studi.\nFiglio dell'avvocato Salvatore Orlando Cascio (1908-2002) e di Eleonora Cammarata, \u00e8 il terzo di otto figli. Nel 1965 ha conseguito il diploma di maturit\u00e0 classica presso l'Istituto Gonzaga (dove fu compagno del futuro Ministro Enrico La Loggia, del futuro Presidente della Provincia di Palermo Francesco Musotto e del futuro Presidente della Regione Siciliana Giuseppe Provenzano). \nNel 1969 si \u00e8 laureato con lode in Giurisprudenza presso l\u2019Universit\u00e0 degli studi di Palermo.\nHa compiuto studi all'Universit\u00e0 di Heidelberg (in Germania) e in Inghilterra. Avvocato, tra la fine degli anni '70 e gli anni '80 \u00e8 stato docente di diritto pubblico regionale all'Universit\u00e0 degli Studi di Palermo.\nCarriera politica.\nPrimi incarichi.\nInizia il suo percorso politico nella Democrazia Cristiana ed \u00e8 chiamato nel 1978 come Consigliere giuridico del presidente della Regione Siciliana Piersanti Mattarella al gennaio 1980. Dopo l'uccisione di quest'ultimo da parte della mafia, decide di candidarsi al Consiglio comunale di Palermo, dove in giugno viene eletto nelle file della Democrazia Cristiana. Nel 1984 \u00e8 assessore comunale al decentramento nella giunta guidata da Giuseppe Insalaco.\n1\u00ba mandato da Sindaco: la giunta \"esacolore\" (1985-1990).\nNelle elezioni amministrative del 1985 verr\u00e0 rieletto consigliere comunale e, successivamente, sar\u00e0 eletto dal consiglio comunale sindaco di Palermo dal 1985 al 1987 a capo di un pentapartito (DC, PSI, PRI, PLI, PSDI). Entrata in crisi quella magigoranza, dal 1987 al 1990 fu a capo di una giunta di grande coalizione, il cosiddetto \"esacolore\", formata da DC, Sinistra indipendente, Verdi, Socialdemocratici e dalla lista civica cattolica di \u00abCitt\u00e0 per l'Uomo\u00bb estesa il 15 aprile 1989 anche al Partito Comunista Italiano, che entr\u00f2, per la prima volta nella sua storia, nel governo della citt\u00e0. \nPer questo con i vertici DC, in particolare con la corrente andreottiana, entr\u00f2 in conflitto.\nOrlando lasci\u00f2 cos\u00ec all'opposizione il Partito Socialista, i liberali, i repubblicani e cerc\u00f2 di emarginare dalla gestione del potere le correnti pi\u00f9 conservatrici della DC legate a Salvo Lima e Vito Ciancimino: una scelta che non manc\u00f2 di creare ripercussioni su un piano nazionale, alimentando lo scontro tra Orlando da una parte, Giulio Andreotti e Bettino Craxi dall'altra. L'ingresso del Pci accese poi lo scontro tra Orlando e il proprio partito, in particolare con la destra andreottiana che lo costrinse il 24 gennaio 1990 a dimettersi da sindaco, rimanendo dimissionario fino al successivo mese di maggio.\nIl periodo della sua amministrazione, pur fra scelte molto controverse, viene da molti ricordato come la \"primavera di Palermo\", sia per la notevole attivit\u00e0 di promozione e recupero dell'immagine della citt\u00e0 in Italia e nel mondo, mortificata dalla lunga sequela di omicidi e crimini mafiosi che culmineranno con le bombe del 1992-1993, sia per la promozione di una cultura della legalit\u00e0 anche in ambito culturale ed educativo.\nNel 1989, in occasione delle elezioni per il Parlamento Europeo, Orlando rifiuta di candidarsi nella stessa lista con Salvo Lima.\nLa Rete.\nFondazione.\nRieletto consigliere comunale nel 1990 con oltre voti di preferenza, portando la DC ad ottenere la maggioranza assoluta dei seggi (42), viene considerato il naturale sindaco, ma non ottiene l'appoggio di una parte del suo partito e non riesce a formare una maggioranza di consiglieri per l'opposizione dei \"Verdi\", dovendo quindi rinunciare alla possibilit\u00e0 di guidare una nuova Giunta comunale.\nNel 1991, lascia quindi la DC, promuovendo la nascita di un movimento, La Rete. Obiettivo principale del nuovo movimento era quello di riportare la questione morale nella politica italiana, grazie alla \"trasversalit\u00e0\", alla partecipazione cio\u00e8 di tutte le forze positive presenti nei vari partiti con un gruppo dirigente che comprendeva politici di differente estrazione politica e culturale, all'interno del recinto del centrosinistra. I cinque firmatari del manifesto costitutivo furono Leoluca Orlando, Carmine Mancuso, Nando Dalla Chiesa, Diego Novelli e Alfredo Galasso, con componenti del comitato promotore Claudio Fava, Laura Rozza Giuntella, Letizia Battaglia, Angelo Tartaglia, Vincenzo Passerini, Rino Piscitello, Carmelo Partescano.\nDello stesso anno \u00e8 lo scontro con Giovanni Falcone, a seguito dell'incriminazione per calunnia del pentito Pellegriti, il quale rivolgeva accuse al parlamentare europeo Salvo Lima. La polemica prosegu\u00ec quando Orlando accus\u00f2 Falcone di tenere nascoste nei cassetti le carte sugli omicidi eccellenti di mafia e le prove delle collusioni di politici con cosa nostra.\nDeputato regionale e parlamentare.\nDurante la tornata elettorale per l'elezione dell'Assemblea Regionale Siciliana nel luglio 1991 venne eletto deputato regionale, sia nel collegio di Palermo che di Catania per \"La Rete\", carica da cui si dimise l'11 dicembre dello stesso anno.\nNelle successive elezioni politiche dell'aprile 1992 venne eletto deputato alla Camera dei deputati, nei collegi di Palermo, Verona e Roma oltre che eletto al Senato della Repubblica nel collegio della Sicilia Occidentale, col movimento da lui guidato che ottiene l'1,86% dei voti, eleggendo 12 deputati e 3 senatori.\nSi dimise il 14 dicembre 1993 per incompatibilit\u00e0 con la carica di sindaco.\n2\u00ba e 3\u00ba mandato da Sindaco (1993-2000).\nInfatti, nel novembre 1993, alle prime elezioni dirette, ritorna sindaco di Palermo con oltre il 75% dei voti, sostenuto da una coalizione comprendente La Rete, Ricostruire Palermo, Nuovo Modo, Cattolici Democratici per Palermo e PRC, superando Elda Pucci, sostenuta da quel che restava della DC e dai civici del Forum.\nVa segnalato inoltre l'ottimo risultato a livello nazionale ottenuto da La Rete che, unita in coalizioni di sinistra o centro-sinistra, riesce ad arrivare al ballottaggio in diverse citt\u00e0 del paese come Torino, Milano, Lecco, Catania, Caltanissetta e Taranto e riuscendo a vincere in coalizione a Venezia (dove sostiene l'indipendente Massimo Cacciari), Genova (appoggiando il candidato del PDS Adriano Sansa), Macerata (dove appoggia l'indipendente Gian Mario Maulo), Pescara (sostenendo il candidato PDS Mario Collevecchio) e Napoli (confluendo nella coalizione a sostegno di Antonio Bassolino).\nLa nuova amministrazione di Orlando avvia subito una serie di riforme per allontanare gli interessi economici delle cosche mafiose dal Comune di Palermo, continuando il processo di dismissione dell'affidamento degli appalti comunali a societ\u00e0 sospettate di appartenere alle famiglie mafiose.\nViene confermato alla carica di primo cittadino alle elezioni del 1997, sostenuto dall'intero centro sinistra, battendo Gianfranco Miccich\u00e9 con il 58.6% delle preferenze. Noto fu il suo impegno contro la pena di morte, concedendo la cittadinanza onoraria a diversi condannati statunitensi.\nAl parlamento europeo.\nDal 1994 al 1999 \u00e8 deputato al Parlamento europeo, dove \u00e8 vicepresidente della Commissione per l'ingresso di Malta nell'Unione Europea e membro supplente della Commissione per la sicurezza e il disarmo: iscritto al Gruppo dei Verdi, si impegna per un maggior ruolo del Mediterraneo nell'UE. \u00c8 stato inoltre confermato membro della Commissione Europea Libert\u00e0 Pubbliche e per gli Affari Interni ed \u00e8 stato chiamato a far parte della Commissione per le Politiche Regionali.\nPorter\u00e0 La Rete a sciogliersi e a confluire nei Democratici di Romano Prodi che, a loro volta, nel 2002 confluiranno ne La Margherita.\nCandidatura a Presidente della Regione e ritorno all'ARS.\nSi dimette da sindaco nel dicembre 2000 per concorrere, come candidato del centro-sinistra, alla presidenza della Regione Siciliana, alle elezioni regionali del giugno 2001, dove viene sconfitto (col 36,6% contro il 59,1%) da Salvatore Cuffaro. Salvatore Cuffaro \u00e8 stato nel 2011 condannato a 7 anni di reclusione, che ha scontato in carcere, per favoreggiamento della mafia per fatti avvenuti anche durante la campagna elettorale del 2001 contro Orlando. In quelle elezioni comunque, in virt\u00f9 del meccanismo elettorale, Orlando diviene ancora deputato all'Assemblea Regionale Siciliana dal 2001 al 2006, dove aderisce al gruppo Sicilia 2010. All'ARS \u00e8 componente della commissione Statuto e Riforme istituzionali.\nIn occasione delle elezioni primarie de L'Unione, nel 2005, per designare il candidato presidente della Regione per le regionali del 2006 si schiera a sostegno di Rita Borsellino, scontrandosi con le posizioni ufficiali della Margherita a sostegno di Ferdinando Latteri. Espulso da Rutelli dal partito, si avvicina all'Italia dei Valori di Antonio Di Pietro.\nPortavoce dell'IdV.\nDal 2006 \u00e8 portavoce nazionale di Italia dei Valori, partito in cui nell'aprile 2006 \u00e8 eletto deputato alla Camera.\nA Montecitorio \u00e8 presidente della Commissione parlamentare per le questioni regionali, fino al termine della legislatura nel 2008.\nElezioni comunali del 2007, la sconfitta, le irregolarit\u00e0.\nNel maggio del 2006 annuncia l'intenzione di candidarsi alle primarie de L'Unione per la scelta del candidato sindaco di Palermo. Le consultazioni, svoltesi 4 febbraio del 2007, vedono prevalere Orlando col 71,95% dei voti, a fronte del 20,13% di Alessandra Siragusa (PDS) e del 7,92% di Giusto Catania (PRC). Concorre cos\u00ec alle elezioni amministrative del 2007, ma viene sconfitto dal sindaco uscente di centro-destra Diego Cammarata, con circa 20\u00a0000 voti di scarto (Cammarata 53,6%, Orlando 45,2%); tuttavia, Orlando denuncia la commissione di gravi brogli elettorali. Solo nel novembre del 2014 il TAR (Tribunale Amministrativo Regionale) della Sicilia confermer\u00e0 delle illegittimit\u00e0 in quelle elezioni che andavano rifatte. Nonostante questo, il TAR dichiar\u00f2 chiuso il procedimento in quanto la consiliatura era terminata nel 2012.\nPolitiche del 2008.\nCon IDV si ripresenta alle elezioni politiche del 2008, ma in coalizione con il Partito Democratico. Viene eletto deputato nelle due circoscrizioni della Sicilia ma opta per il seggio nella prima circoscrizione del Lazio per favorire l'ingresso di altri candidati in Parlamento. Il suo nome viene proposto per la presidenza della Commissione parlamentare per l'indirizzo generale e la vigilanza dei servizi radiotelevisivi (meglio nota come \"Commissione di vigilanza RAI\"), che per prassi viene assegnata all'opposizione. Viene eletto presidente della Commissione parlamentare per le questioni regionali.\nSu Orlando esiste l'accordo di PD, IdV e UdC, ma la candidatura viene fortemente osteggiata dalla maggioranza PdL-Lega Nord che fa mancare il numero legale per 40 votazioni e poi vota autonomamente per un esponente del PD, quindi un nome diverso dall'indicazione fornita dalle opposizioni parlamentari, Riccardo Villari. Il 18 novembre 2008, per protesta nei confronti della maggioranza e del premier Berlusconi, accusato di essere un \"corruttore politico\", Orlando - insieme al collega di partito Pancho Pardi - si dimette dalla Commissione di Vigilanza. Dal 2008 al 2012 \u00e8 stato presidente della Commissione parlamentare d'inchiesta sugli errori sanitari e i disavanzi sanitari regionali.\nIl 21 marzo 2011, pur rimanendo nell'IdV, fonda La Rete 2018.\n4\u00ba e 5\u00ba mandato da sindaco (2012-\"presente\").\nDopo aver sostenuto Rita Borsellino alle elezioni primarie del centrosinistra per il candidato sindaco di Palermo, il 23 marzo 2012 annuncia la sua ricandidatura alla carica di sindaco di Palermo, affermando che le primarie sono state macchiate da brogli e inquinamenti politici, sostenuto dall'IdV, dalla Federazione della Sinistra e dai Verdi in contrapposizione al vincitore delle primarie Fabrizio Ferrandelli, ex IdV, sostenuto da PD e SEL. Per presunti brogli durante le primarie, la Procura della Repubblica di Palermo ha avviato una indagine a carico di alcuni rappresentanti di Ferrandelli. Alle successive elezioni amministrative, proprio Leoluca Orlando (con il 47,42%) e Fabrizio Ferrandelli (con il 17,34%) approdano al ballottaggio, dove il 21 maggio 2012 Orlando viene eletto, per la quarta volta e con il 72,43% delle preferenze, sindaco di Palermo.\nNel luglio 2012, dopo aver prestato giuramento come Sindaco di Palermo, entrando nel pieno delle sue funzioni, formalizza le dimissioni da parlamentare. Il 10 gennaio 2013 come presidente de La Rete 2018 \u00e8 tra i fondatori di Rivoluzione Civile. Il 15 giugno 2013 esce con altri dall'IdV e fonda a Roma il Movimento 139 (MOV 139), dove il numero allude agli articoli della Costituzione italiana. Nel 2014 Orlando sembra intenzionato a far confluire il MOV 139 nel PD ma l'adesione dello stesso Orlando al Partito Democratico avverr\u00e0 soltanto a gennaio del 2018.\nCon l'approvazione delle nuove norme regionali sulle citt\u00e0 metropolitane, in quanto sindaco del comune capoluogo il 7 giugno 2016 assume anche la carica di sindaco metropolitano di Palermo.\nDurante questo mandato la giunta comunale guidata da Orlando ha proceduto, con l'obiettivo di ridurre traffico e inquinamento nel centro citt\u00e0 nonch\u00e9 di favorire il trasporto pubblico e la mobilit\u00e0 sostenibile, alla pedonalizzazione del centro storico della citt\u00e0. Con gli stessi obiettivi viene inaugurata la nuova rete tranviaria di Palermo (i cui lavori erano stati iniziati nel 2007 dalla precedente giunta) e sviluppati il \"bike sharing\" e il \"car sharing.\" Il 3 luglio 2015 l'itinerario Palermo arabo-normanna e le cattedrali di Cefal\u00f9 e Monreale \u00e8 stato inserito dall'UNESCO nella Lista dei patrimoni dell'umanit\u00e0. Nel 2016 la giunta riesce ad intercettare nuovi finanziamenti, sia nazionali che europei, per interventi strutturali per la citt\u00e0 firmando con il Presidente del Consiglio Matteo Renzi il cosiddetto \"Patto per Palermo\".\nSi ricandida a sindaco anche alle elezioni comunali dell'11 giugno 2017, vincendole al primo turno raccogliendo 125 913 voti pari al 46,28% alla guida di una coalizione formata dalle liste civiche \"Movimento 139\", \"Palermo 2022\", \"Democratici e Popolari\" (Partito Democratico e Alternativa Popolare), \"Uniti per Palermo\", \"Sinistra in Comune\" (SI - PRC), \"Alleanza per Palermo\" e \"Mosaico Palermo\".\nIl 10 ottobre 2017 decade da sindaco della citt\u00e0 metropolitana di Palermo a seguito del provvedimento di revoca firmato dal presidente della Regione Crocetta, in recepimento della legge votata dall'ARS che prevede l'elezione diretta dei sindaci metropolitani; a seguito di questa decisione presenta ricorso al TAR. Il 26 novembre il TAR sospende il decreto regionale: di conseguenza, Orlando diviene nuovamente sindaco metropolitano. La sospensione del provvedimento \u00e8 poi confermata dal Consiglio di Giustizia Amministrativa.\nNel gennaio del 2018, Orlando ha annunciato la propria adesione al Partito Democratico.\nNel 2020 e nel 2021, secondo la classifica annuale stilata dal quotidiano \"Il Sole 24 Ore\" sul gradimento dei sindaci principali citt\u00e0 italiane e dei Governatori delle Regioni, Leoluca Orlando \u00e8 risultato il peggiore sindaco d'Italia per quanto riguarda il gradimento dei propri concittadini. Nel 2020, \u00e8 risultato ultimo (102\u00b0 su 102 posti) e nel 2021 terzultimo (102\u00b0 su 105 posti). Alcuni componenti dell'opposizione hanno firmato una mozione di sfiducia contro di lui, che tuttavia non ha raccolto il numero minimo di firme per essere discussa dal Consiglio comunale, mentre in sua difesa \u00e8 intervenuto l'Assessore Giusto Catania, del partito di Sinistra Comune, che ha dato la colpa della cattiva performance di Orlando alle criticit\u00e0 finanziarie registrate da tutte le grandi citt\u00e0 italiane.\nNel luglio 2021 aderisce nuovamente al PD, nonostante il gruppo consiliare nell'ultimo rimpasto sia voluto restare fuori dalla sua giunta .\nI riconoscimenti nazionali ed internazionali per la citt\u00e0 di Palermo.\nNel corso delle ultime due sindacature di Leoluca Orlando, la citt\u00e0 ha ricevuto una serie di riconoscimenti, dovuti in particolare ad una rinnovata visibilit\u00e0 internazionale.\nIn particolare spiccano:\nLa \"Carta di Palermo\".\nNel 2015, ha organizzato a Palermo un incontro internazionale intitolato \"Io sono persona. Dalla migrazione come sofferenza alla mobilit\u00e0 come diritto\", cui hanno preso parte giuristi, amministratori pubblici e rappresentanti di Organizzazioni non governative. \nDall'incontro \u00e8 scaturita la \"Carta di Palermo\", un documento che pone al centro del dibattito politico il tema della mobilit\u00e0 umana internazionale quale diritto umano inalienabile.\nIl \"Global Parliament of Mayors\".\nA settembre del 2016 \u00e8 stato fra i fondatori del \"Global Parliament of Mayors\", organizzazione non governativa con sede in Olanda, di cui fanno parte oltre 50 citt\u00e0 di tutti i continenti. Obiettivo del GPM \u00e8 quello di rafforzare il ruolo delle citt\u00e0 e della governance locale in ambito internazionale e nelle relazioni con i governi nazionali, le istituzioni internazionali e gli stake-holders della societ\u00e0 civile e dell'impresa.\nLeoluca Orlando \u00e8 componente, fin dall'atto di fondazione dell'organizzazione, del Comitato Esecutivo.\nControversie.\nI \"Professionisti dell'antimafia\" e la polemica con Sciascia.\nDopo la pubblicazione dell'articolo \"I professionisti dell'antimafia\", apparso sul \"Corriere della Sera\" il 10 gennaio 1987, nel quale lo scritto definiva il Giudice Paolo Borsellino un \"professionista dell'antimafia in magistratura\" ed Orlando un \"professionista dell'antimafia nel mondo della politica\", lo stesso Orlando, insieme con Nando Dalla Chiesa e altri entr\u00f2 in polemica con Leonardo Sciascia. Anni dopo Leoluca Orlando ha affermato che Sciascia \u00abdiceva cose giuste ma fu strumentalizzato\u00bb. Nel 2019 il Comune di Palermo, su iniziativa di Orlando, ha intitolato a Sciascia la Biblioteca centrale comunale e nel 2020, in occasione del centenario della nascita dello scrittore, Orlando lo ha definito \"un maestro ed uomo di libert\u00e0\".\nLe affermazioni su Giovanni Falcone e la difesa di Salvatore Borsellino.\nLeoluca Orlando attacc\u00f2 duramente Giovanni Falcone accusandolo di aver \"tenuto chiusi nei cassetti\" una serie di documenti riguardanti i delitti eccellenti di mafia. Le accuse erano indirizzate anche verso il giudice Roberto Scarpinato e il procuratore Pietro Giammanco, ritenuto vicino ad Andreotti. Falcone dissent\u00ec sostanzialmente dalle conclusioni di Orlando sulle responsabilit\u00e0 politiche in merito alle azioni della cupola mafiosa (il cosiddetto \"terzo livello\"), sostenendo come sempre la necessit\u00e0 di prove certe e bollando simili affermazioni come \"cinismo politico\". Rivolto direttamente ad Orlando, dir\u00e0: \"Se il sindaco di Palermo sa qualcosa, faccia nomi e cognomi, citi i fatti, si assuma le responsabilit\u00e0 di quel che ha detto. Altrimenti taccia: non \u00e8 lecito parlare in assenza degli interessati\". Sulla vicenda \u00e8 successivamente intervenuto Salvatore Borsellino, fratello di Paolo, che ha detto che \"\"allora Leoluca Orlando ha fatto ci\u00f2 che deve fare un politico e cio\u00e8 stimolare un'istituzione a fare il suo lavoro, a portare avanti certe indagini. Falcone d'altra parte, le cose che teneva nel cassetto le doveva tenere nel cassetto, non poteva fare altro. Falcone non imbastiva processi fin quando non aveva le prove. Faceva le cose nel momento in cui andavano fatte. Ritengo che Orlando abbia fatto ci\u00f2 che debba fare un politico e cio\u00e8 fare da pungolo... su questo a me basta il giudizio di mio fratello Paolo, nell'ultimo incontro pubblico fatto a Palermo, quando defin\u00ec Leoluca Orlando \"un mio amico\" e mio fratello non avrebbe sicuramente usato quell'appellativo se avesse ritenuto che Orlando non lo avesse meritato.\"\"\nVicende giudiziarie.\nIn alcune occasioni fra il 1995 e il 2005 \u00e8 stato coinvolto in indagini giudiziarie legate a provvedimenti amministrativi assunti nei diversi periodi del suo mandato come sindaco. Da tali indagini \u00e8 sempre stato assolto con proscioglimento pieno.\nNel 2005 \u00e8 stato condannato per diffamazione aggravata nei confronti dei consiglieri comunali di Sciacca che nel 1999 avevano sfiduciato il sindaco della citt\u00e0, Ignazio Messina, perch\u00e9 durante un comizio li aveva accusati di essere collusi con la mafia.\nSport.\nDopo aver organizzato, da sindaco di Palermo, i campionati mondiali di football americano del 1999 al velodromo Paolo Borsellino, nel 2002 \u00e8 stato fra i Fondatori della Federazione Italiana di American Football (FIDAF), di cui \u00e8 Presidente.\nOnorificenze.\nOnorificenze straniere.\nHa ricevuto varie onorificenze e riconoscimenti:"}
{"id": "81705", "revid": "125666450", "url": "https://it.wikipedia.org/wiki?curid=81705", "title": "Viaggio nel tempo", "text": "Il viaggio nel tempo \u00e8 il concetto del viaggio tra diverse epoche o momenti temporali, inteso in una maniera analoga al viaggio tra diversi punti dello spazio, sia verso il passato sia verso il futuro, senza che il soggetto debba far esperienza di tutto l'intervallo temporale presente tra l'epoca di partenza e quella di arrivo.\nPer la fisica attuale, questa esperienza sarebbe possibile solo per quanto riguarda il \"viaggio\" nel futuro, seppur non in modo proprio istantaneo.\nL'idea di viaggiare istantaneamente nel tempo, sia nel passato che nel futuro, ha da sempre affascinato l'umanit\u00e0, diffondendosi soprattutto nella fantascienza, alcune volte utilizzata come espediente narrativo per storie ambientate nel passato, altre volte con storie o viaggi ambientati o simulati.\nLa \"macchina del tempo\".\nNell'immaginario collettivo, la \"macchina del tempo\" \u00e8 il nome dato all'ipotetico mezzo di trasporto per viaggiare nel tempo, in grado di far balzare, in pochi istanti, da un'epoca temporale all'altra, sia nel passato sia nel futuro. La fantascienza, in genere, ci ha abituato a vedere tale macchina come una sorta di vero e proprio \"veicolo\" o \"apparecchio\" nel quale si entra, si configurano i parametri di viaggio, quindi si aziona il comando di partenza; dopo pochi secondi, si pu\u00f2 quindi uscire dalla macchina, ritrovandosi nell'epoca temporale programmata.\nTuttavia, con le attuali conoscenze, tale macchina dovrebbe compiere anche enormi balzi spaziali oltre che temporali, poich\u00e9 il pianeta Terra occupa, secondo per secondo, una posizione diversa lungo l'orbita di rivoluzione intorno al Sole, cos\u00ec come il Sole occupa uno spazio ben preciso durante il suo moto intorno al centro della Via Lattea, e cos\u00ec via. In conclusione, un viaggio nel tempo cos\u00ec concepito dovrebbe necessariamente essere anche un viaggio nello spazio, altrimenti l'ipotetico crononauta si ritroverebbe sperduto nel vuoto cosmico al momento dell'arrivo.\nPer ora, le uniche \"macchine\" tecnologiche in grado di farci soltanto \"vedere\" il passato \u2013 o il futuro \u2013 pur rimanendo nel presente, sono quelle attraverso la simulazione in realt\u00e0 virtuale come, ad esempio, i cronovisori, dispositivi che, con le tecnologie di oggi, possono generare immagini di paesaggi o scenari di interi mondi, attraverso dettagliate ricostruzioni grafiche al computer, e proiettate su schermi al alta definizione, monitor interattivi e vari dispositivi multimediali.\nIl viaggio nel tempo per la fisica attuale.\nLa fisica classica esamin\u00f2 per secoli e con attenzione la possibilit\u00e0 di viaggiare nel tempo e, in particolare, le difficolt\u00e0 emergono soprattutto per il viaggio nel passato. Queste difficolt\u00e0 sono legate al concetto di \"tempo\" secondo l'esperienza e la conoscenza classica del mondo, ovvero un \"tempo\" naturalmente percepito soltanto come \"lo scorrere degli eventi\", come visione classica del \"divenire\" di Eraclito.\nSecondo questa visione, il tempo risulta quindi un parametro immutabile e unidirezionale, come lo scorrere dell'acqua di un fiume, e tutti gli eventi dell'Universo si susseguono seguendo le leggi del modello di causalit\u00e0 (causa \u2192 effetto). Tutte le leggi della natura infatti, seguono una cosiddetta \"freccia del tempo\", che \u00e8 strettamente legata al concetto di entropia. \nDei classici esempi sono l'irreversibilit\u00e0 nel ricomporre i cocci di un vaso rotto fino al vaso intero originario, il rimettere un inchiostro disciolto in acqua dentro il flacone che lo conteneva all'inizio, il fumo della combustione di una sigaretta dentro la precedente sigaretta nuova e integra, o addirittura una persona morta riportata in vita.\nTutti i fenomeni naturali sono assoggettati da un aumento di entropia, sintetizzata, in altre parole, come \"disordine\", \"caos\". In qualsiasi fenomeno, la natura ha una direzione per la quale \"preferisce\" scegliere il maggior numero di stati possibili successivi allo stato iniziale. Se ne conclude che, il processo inverso sia (non viene detto \"impossibile\", ma) altamente improbabile. L'esempio classico di questo concetto, \u00e8 quello di un neonato al quale proviamo a mettere dei piccoli guanti alle mani: il neonato, dopo vari tentativi goffi e disordinati, aiutandosi con la bocca, o le braccia, i piedi, ecc. riuscir\u00e0 a comunque a togliersi i guanti dalle mani. Ma \u00e8 altamente improbabile che egli riuscir\u00e0 a ricalzarli di nuovo perfettamente, perch\u00e9 esiste un solo e unico modo ordinato per metterli: la natura si comporta esattamente come quel neonato. Sul finire del XIX secolo, il fisico Boltzmann studi\u00f2 a fondo tali principi, soprattutto nel ramo della termodinamica, aprendo cos\u00ec la strada alla cosiddetta \"fisica statistica\": sulla tomba gli fu dedicata la formula dell'entropia (formula_1), sebbene questa fosse stata perfezionata da Planck.\nAll'inizio del XX secolo poi, il concetto di \"freccia del tempo\", il concetto filosofico di causalit\u00e0 (causa \u2192 effetto) e dello stesso \"scorrere del tempo\", all'epoca considerato immutabile, furono rivoluzionati dalla nascente teoria della relativit\u00e0 ristretta e dalla relativit\u00e0 generale di Albert Einstein. Il tempo non resta pi\u00f9 una costante, un parametro fisso, immutabile e universale, cos\u00ec come concetto di fenomeno esperenziale, bens\u00ec una componente variabile. Un primo modello fu dato dalle teorie della relativit\u00e0 einsteiniane, che identificarono nei fenomeni una struttura quadridimensionale, dove non esiste pi\u00f9 lo spazio in s\u00e9, e non pi\u00f9 un tempo in s\u00e9, ma una dimensione plastica detta di spaziotempo. Risulta chiaro che, viste le grandezze in gioco, lo sviluppo di tali teorie avvenne in costante evoluzione con il progresso dell'astrofisica dell'epoca. Ci si rese conto che in natura esistono due sistemi dove lo spaziotempo \u00e8 variabile:\nCampi gravitazionali.\nLa relativit\u00e0 generale ci dice che lo spaziotempo si curva quando un corpo \u2013 o anche la luce stessa \u2013 attraversa un qualsiasi campo gravitazionale. Le osservazioni, eseguite soprattutto durante le eclissi solari del 1912 e 1919, scoprirono che anche la luce (o un qualsiasi flusso di onde elettromagnetiche), quando attraversa una massa (meglio quella il cui campo gravitazionale \u00e8 particolarmente significativo) subisce una curvatura \u2013 e quindi una variazione \u2013 dello stesso spaziotempo, fenomeno successivamente battezzato col nome di \"lente gravitazionale\".\nPer capire un po' meglio il concetto di tempo influenzato dalla gravit\u00e0, dobbiamo raffigurarci lo spaziotempo, o \"cronotopo\", mutuando il termine dalla geometria, proprio come un telo uniforme disteso in tutto l'Universo, perfettamente elastico, ben tirato, ma tuttavia increspato, in un qualche punto, da alcune zone occupate da corpi celesti, in questo caso chiamati \"gravi\", perch\u00e9 dotati, appunto, di gravit\u00e0. Ogni increspatura \u2013 o avvallamento \u2013 \u00e8 detta \"curvatura spaziotemporale\", ed \u00e8 influenzata proporzionalmente dal campo gravitazionale generato dal corpo stesso immerso in esso.\nGrazie a questo fenomeno della dilatazione temporale gravitazionale, il tempo quindi scorre a differenti velocit\u00e0 in regioni di diverso potenziale gravitazionale, ovvero pi\u00f9 veloce se si trova lontano dal centro di gravit\u00e0, pi\u00f9 lentamente se si trova vicino. Sul nostro pianeta, dotato di una certa massa e di una certa gravit\u00e0, il tempo scorre leggermente pi\u00f9 veloce in alto, ad esempio in montagna, rispetto alla pianura, anche se questo, naturalmente, in modo del tutto impercettibile e trascurabile.\nNell'ambito dell'astrofisica, dove troviamo spesso campi gravitazionali molto elevati, come in prossimit\u00e0 di un buco nero o di una stella di neutroni, la cosa si fa ancora pi\u00f9 interessante. Se un ipotetico equipaggio di un viaggio interstellare riuscisse a recarsi in prossimit\u00e0 di tali masse enormi, il tempo scorrerebbe molto pi\u00f9 lentamente rispetto a tutto il resto dell'Universo e quindi, una volta allontanatosi dal buco nero, esso si troverebbe, a tutti gli effetti, nel futuro. Il tempo tenderebbe addirittura a fermarsi, in taluni casi estremi, come, nel caso del buco nero, sul suo bordo, ovvero in prossimit\u00e0 dell\"'orizzonte degli eventi\". Non a caso, i buchi neri, che sono gli oggetti fisici dove sono massime sia la densit\u00e0 di materia, sia il campo gravitazionale, rientrano nella possibilit\u00e0 di creare dei \"ponti\" spaziotemporali. Questo ipotetico passaggio nello spaziotempo viene chiamato \nPonte di Einstein-Rosen, o altrimenti detto \"wormhole\", letteralmente \"buco di verme\": si tratta di ipotetiche \"porte\" spaziotemporali, collocate nel vuoto cosmico, chiamate metaforicamente cos\u00ec perch\u00e9, proprio come un verme che scava dentro una mela, attraverseremmo la stessa mela dall'interno, ovvero percorrendo una \"scorciatoia\" spaziotemporale, piuttosto che prendere invece la strada convenzionale sull'esterno, ovvero sulla buccia.\nSistemi cinematici a velocit\u00e0 differenti.\nQuando la differenza di velocit\u00e0 di due sistemi cinematici, uno di riferimento e l'altro di misurazione risulta apprezzabile, allora anche lo spaziotempo (e quindi anche il tempo) tra i due sistemi risulter\u00e0 diverso. Questo fenomeno venne chiamato dilatazione del tempo, ed \u00e8 dimostrabile con la teoria della relativit\u00e0 ristretta di Einstein e le relative trasformazioni matematiche di Lorenz. Soltanto la velocit\u00e0 della luce nel vuoto rimane un parametro fisso, costante e invalicabile, e che viene chiamato \"c\" (= ), e questo in tutti i sistemi di riferimento. Quando la materia percorre delle velocit\u00e0 apprezzabilmente elevate, meglio quindi se vicine a quella della luce, poich\u00e9 la funzione matematica \u00e8 esponenziale (le formule matematiche ammettono che deve essere almeno il 10% di essa), il suo tempo subisce un rilevabile rallentamento rispetto all'altro sistema di riferimento, che si trova, ad esempio, in stato di quiete. \nIn queste condizioni, essendo lo stesso spaziotempo a deformarsi, ne consegue anche che si ha anche un aumento della massa del corpo in movimento, con una conseguente riduzione del suo volume \u2013 ovvero dello spazio occupato, dando luogo a quello che, in fisica relativistica, \u00e8 conosciuto come il \"paradosso dell'auto\" o \"del garage\". \nTipici esempi per comprendere la dilatazione del tempo, sono il paradosso dei gemelli, o l'esperimento mentale del treno di Einstein. Un esempio pratico per osservare in natura il limite della velocit\u00e0 della luce \u00e8 il brillare che ci arriva da corpi celesti lontani, come stelle e pianeti, dove, in un certo senso, noi viaggiamo gi\u00e0 nel passato; la luce della Luna \u00e8 di un secondo fa, la luce del Sole che ci scalda \u00e8 di circa 8 minuti fa, mentre la luce di Sirio \u00e8 di circa 8 anni fa, e cos\u00ec via. Parimenti, ipotetici alieni lontani da noi vedrebbero la vita sul nostro pianeta Terra di migliaia di anni fa. Questo vale lo stesso, sebbene impercettibilmente, anche per piccole distanze: quando noi guardiamo un nostro interlocutore, la sua immagine, a causa della velocit\u00e0 della luce, risulta infatti quella di qualche milionesimo di miliardesimo di secondo fa.\nLa dilatazione del tempo fu dimostrata anche con un esperimento cinematico, e aggiungendo anche il fatto che fu esclusa dalla sola parte relativa al sistema cinematico anche il valore relativo alla dilatazione temporale gravitazionale dovuta dalle differenti altezze dal centro di gravit\u00e0: ponendo un orologio di precisione su un velivolo, si riscontrarono delle discrepanze tra esso e l'orologio di riferimento con cui era stato precedentemente sincronizzato, posto in un sistema in quiete rispetto al velivolo (per esempio sulla pista), dimostrando che l'orologio del velivolo, spostandosi ad alta velocit\u00e0 dal suo riferimento, viaggi\u00f2 qualche frazione di secondo indietro rispetto all'orologio posto a terra. In sintesi, la \"velocit\u00e0\" con cui scorre localmente il tempo in un sistema in quiete (cio\u00e8 la rapidit\u00e0 con cui si muovono le lancette di un orologio in tale sistema di riferimento) \u00e8 di \"un secondo\" al secondo, se si prende come sistema di riferimento lo stesso sistema (in quiete) in cui ci si trova. Nel precedente esempio sul velivolo il tempo scorre a \"meno di un secondo\" (tempo locale, sistema del velivolo) al secondo (tempo del sistema di riferimento, in quiete, sulla pista). Nella pratica, il ritardo dell'orologio sul velivolo risulter\u00e0 lievissimo: la velocit\u00e0 del velivolo \u00e8 assai minore della velocit\u00e0 della luce nel vuoto, sicch\u00e9 gli effetti della relativit\u00e0 speciale non sono facilmente percepibili. Questo esperimento fu condotto per la prima volta nel 1971 dai fisici Joseph C. Hafele e Richard E. Keating, ed oggi noto come Esperimento di Hafele-Keating \u2013 o H-K \u2013, calcolando il piccolissimo scarto temporale (decine-centinaia di nanosecondi) tra i precisissimi orologi atomici al cesio portati a bordo di un Boeing 747 che viaggiava a circa 800\u00a0km/h e gli orologi a terra, ovviamente considerando e quindi scartando il calcolo della differenza di tempo dovuta all'effetto di dilatazione temporale gravitazionale, questa invece influenzata dalla differenza di gravit\u00e0 tra le due altezze.\nalla velocit\u00e0 della luce.\nLa stessa relazione matematica tra velocit\u00e0 e tempo conferma inoltre che, per corpi che si muovessero alla velocit\u00e0 della luce, il tempo \"t\"' tenderebbe a infinito, mentre il tempo \"t\" di riferimento terrestre smetterebbe praticamente di scorrere. Purtroppo, sappiamo che un qualsiasi corpo dotato di massa non pu\u00f2 raggiungere la velocit\u00e0 della luce, ma avvicinarsi solo al suo valore. Esperimenti eseguiti su una particella subatomica detta muone, dimostrarono che essa vive pi\u00f9 a lungo man mano che si avvicina a velocit\u00e0 prossime alla luce.\nsopra la velocit\u00e0 della luce.\nUn capitolo interessante \u00e8 quello di un ipotetico sistema di particelle di materia che si muovano a velocit\u00e0 superluminali, dove le equazioni prevedono che lo scorrere del tempo diventi addirittura negativo: il loro \"futuro\" quindi, sarebbe il passato di tutti gli altri corpi. Ipotizzando un corpo a velocit\u00e0 sopraluminale, questo potrebbe possedere soltanto una massa immaginaria, sia a riposo sia accelerata. A questa ipotetica particella subatomica sopraluminale gli fu attribuito il nome di \"tachione\", ma la sua esistenza non fu mai dimostrata. Per la fisica attuale infatti, dal punto di vista dell'ipotetico tachione, anche il principio dell'entropia sarebbe invalidato: cocci di vetro si ricomporrebbero per generare un bicchiere infranto, mentre un cadavere potrebbe riprendere vita e tornare al momento del concepimento. Dal punto di vista filosofico inoltre, in un \"mondo sopraluminale\" inoltre, le conseguenze precederebbero la causa generante, quindi si entrerebbe in contraddizione del principio di causalit\u00e0 (es. paradosso detto \"del cacciatore e della tigre\"). Queste ipotesi suggestive furono gradualmente abbandonate, anche se le teorie einsteiniane non proibiscono velocit\u00e0 superluminali; il raggiungimento di tali velocit\u00e0 \u00e8 vietato solo a corpi con massa reale e positiva, ovvero tutti i corpi costituiti dalla materia al momento conosciuta. Non si sa se nell'universo esistano oggetti per cui tale divieto non sia valido. Infatti fu dimostrata l'esistenza della cosiddetta \"materia oscura\", chiamata cos\u00ec poich\u00e9 non direttamente osservabile ma per la quale sono comprovati i suoi effetti, oltre che alla teoria per la quale nei viaggi nel tempo potrebbe essere implicata anche la cosiddetta \"materia esotica\", teoria avanzata dal fisico Kip Thorne.\nIn ogni caso, tutte le formule della teoria della relativit\u00e0 contengono un termine temporale elevato alla seconda potenza, per cui la definizione di un tempo negativo non crea particolari problemi al modello matematico.\nMeccanica quantistica.\nNelle stesso periodo di inizio XX secolo inoltre, furono sviluppate delle interessanti teorie fisiche della nascente meccanica quantistica, che analizz\u00f2 i fenomeni della natura principalmente nei sistemi microcosmici. In particolare, fu osservato il comportamento di particelle subatomiche presunte \"gemelle\" in differenti e lontane localit\u00e0 dello spazio, osservandone il loro cambiamento di stato fisico in modo praticamente istantaneo. La meccanica quantistica nacque infatti per dimostrare il comportamento della stessa materia in interazione con particolari \"particelle\" che compongono la stessa luce, dette fotoni o quanti, poich\u00e9 non costituite da materia in s\u00e9 ma da differenze, o \"quanti\", di energia, sottoforma di radiazione elettromagnetica e che quindi non solo non sono dotate di massa a riposo, ma per loro il tempo risulterebbe uguale a zero.\nTali teorie della fisica quantistica vennero successivamente prese in considerazione con il nome di Paradosso di Einstein-Podolsky-Rosen (E.P.R.) e fenomeno di entanglement quantistico. Queste teorie furono avanzate grazie all'ipotesi di definizione del tempo come un semplice \"cambiamento di stato\" delle particelle subatomiche, strettamente legato anche alla dimensione dello spazio \u2013 in relazione all'osservatore stesso del fenomeno \u2013 oltre che alla materia, all'energia, alle fluttuazioni quantistiche e ai campi gravitazionali. I due sistemi di \"particelle\", molto distanti tra di loro, sarebbero in un qualche modo correlate da delle fluttuazioni quantistiche, reagendo in \"sincrono\" e contraddicendo quindi l'affermazione che nessuna informazione pu\u00f2 viaggiare oltre la velocit\u00e0 della luce.\nA partire dalla met\u00e0 del XX secolo quindi, la cosiddetta \"filosofia del tempo\" risult\u00f2 totalmente rivoluzionata. Vi furono parecchie divergenze e opinioni varie soprattutto nell'astrofisica, come, ad esempio, l'introduzione delle teorie degli \"universi a blocchi\", dove lo stesso avanzare dello spaziotempo sarebbe suddiviso in una sorta di \"blocchi\" di spaziotempo nei quali passato-presente-futuro coincidono, ma non dal punto di vista degli osservatori immersi nel blocco, pertanto il mio esatto \"istante presente\" non \u00e8 uguale a quello di un altro, il mio tempo passato e il mio tempo futuro pure, poich\u00e9 tutto relativo. Un altro interessante modello matematico simile dello spaziotempo \u00e8 quello dell'universo a \"eventi\", altrimenti detto universo di Minkowski, per il quale gli eventi si sviluppano nello spaziotempo attraverso coni di luce o, pi\u00f9 genericamente, coni detti \"degli eventi\".\nGrazie a queste affermate teorie quindi, la possibilit\u00e0 di viaggiare nel tempo in modo apprezzabile sarebbe quindi ammessa, ma soltanto in condizioni estreme, attualmente impossibili da realizzare con le pi\u00f9 recenti tecnologie e, tendenzialmente, soltanto in avanti, ovvero in un futuro rispetto all'istante temporale per il quale si decidesse di iniziare il viaggio.\nIl celebre fisico Stephen Hawking ad esempio, fu un forte sostenitore dell'impossibilit\u00e0 di viaggi nel passato, perch\u00e9 se questi fossero possibili per la sola relativit\u00e0 generale, avrebbero comunque effetti significativi anche sulla natura quantistica. Finch\u00e9 non si riusciranno ad unificare le due teorie nella cosiddetta grande teoria della gravit\u00e0 quantistica (quantum gravity), le due attuali descrizioni dell'universo resteranno incompatibili. Hawking sostenne l'impossibilit\u00e0 anche per un altro motivo, ovvero la conservazione della materia-energia nel \"continuum spaziotempo\", affermando che, se fosse veramente possibile viaggiare nel tempo l'Universo sarebbe pieno di crononauti \"cloni di s\u00e9 stessi\", portando quindi in saturazione tutto il sistema. Tuttavia, alcuni esperimenti del 2011 eseguiti dallo scienziato russo Igor Smolyaninov, partendo dalle teorie sulla materia esotica e con l'impiego di metamateriali plasmonici iperbolici, dimostrarono la possibilit\u00e0 di \"modellare\" il flusso del tempo, rendendo quindi accettabile l'ipotesi di un viaggio soltanto nel tempo futuro.\nSpeculazioni teoriche.\nSe per la fisica attuale \u00e8 ipotizzabile soltanto un viaggio nel futuro, anche tale spostamento sarebbe comunque vincolato dallo stesso principio di causalit\u00e0 che regola gli eventi dal passato verso l'istante presente, scelto come riferimento per l'osservazione del fenomeno. Nel 1949, un matematico amico di Einstein, Kurt G\u00f6del, ammise la possibilit\u00e0 dei viaggi nel tempo partendo da alcune equazioni relativistiche, seppur con alcune limitazioni, che egli chiam\u00f2 teoremi di incompletezza matematica. Se le teorie einsteiniane ponevano un limite teorico alle velocit\u00e0, che non pu\u00f2 superare quella della luce, non vi sono limiti teorici all'intensit\u00e0 di un campo gravitazionale e, quindi, alla deformazione dello spaziotempo. Le speculazioni teoriche sulla creazione di \"macchine per il viaggio nel tempo\" sono quindi incentrate sull'ipotesi di deformazioni spaziotemporali di varia natura (oltre che su alcune soluzioni particolari delle equazioni presenti nelle teorie di Einstein, come ad esempio la Curva spaziotemporale chiusa di tipo tempo). La realizzazione di tali deformazioni, sempre estreme, necessita per\u00f2 di quantit\u00e0 immense di energia, che eccedono di gran lunga persino quelle prodotte nel Sole.\nLe strade attuali per un ipotetico viaggio nel tempo quindi, resterebbero quelle sullo studio sui buchi spaziotemporali e l'analisi dei buchi neri, ma confrontati sempre con lo studio sulla legge di conservazione dell'energia. I fisici Paul Davies, Kurt G\u00f6del, Frank Tipler e John Richard Gott III (vedi Bibliografia) proposero delle metodologie necessariamente ideali per costruire una macchina del tempo. In particolare, il modello di Gott III si bas\u00f2 sul fatto che la gravit\u00e0 dei corpi massivi influenza lo scorrere del tempo. In breve, il modello prevede di usare un corpo di massa paragonabile a quella di Giove per creare una sfera cava, all'interno della quale porre il cosiddetto \"crononauta\". Da calcoli fatti, il campo gravitazionale della sfera cava (generata dalla massa del corpo fortemente compressa) rallenterebbe il tempo di un numero variabile di volte (massimo quattro) a seconda della densit\u00e0 della sfera, che deve essere sempre inferiore a quella necessaria per la contrazione in un buco nero.\nDa citare tra le pi\u00f9 classiche e moderne teorie sui viaggi nel tempo del fisico britannico e pioniere del computer quantistico David Deutsch, che riprese quelle degli anni cinquanta di Hugh Everett III e Bryce Seligman DeWitt sull'ipotesi dell'\"interpretazione a molti mondi\" e che furono di ispirazione a Bob Gale nella saga cinematografica di \"Ritorno al futuro\".\nDi contro, la teoria di G\u00f6del sarebbe invece valida solo in un universo chiuso in rotazione dove, muovendosi a velocit\u00e0 prossime a quella della luce, si potrebbe raggiungere ogni istante di tempo semplicemente viaggiando sempre in una stessa direzione. Ipotizzando tale universo costituito da dei coni di luce - o altrimenti detti \"coni di eventi\" -, si pu\u00f2 saltare da un \"cono\" all'altro attraverso linee immaginarie chiuse dette CTC (\"Closed Timelike Curves\", ovvero curva spaziotemporale chiusa di tipo tempo).\nLa teoria di Tipler invece, risulta una variante di quella di G\u00f6del che si basa sull'esistenza di un corpo materiale, e non utilizza dunque l'intero universo come nel precedente esempio; si tratterebbe di un ipotetico cilindro rotante di massa esorbitante (si parla di miliardi di masse solari), ma di densit\u00e0 inferiore a quella necessaria perch\u00e9 si trasformi in un buco nero, creerebbe un'attrazione gravitazionale tale da far s\u00ec che un corpo che si muova intorno a esso a velocit\u00e0 elevatissime anche se non necessariamente prossime a quella della luce si sposti nel passato o nel futuro, a seconda che si muova nel verso opposto o uguale a quello della rotazione del cilindro. Questo modello pone per\u00f2 due importanti limitazioni: non si pu\u00f2 andare in un passato precedente la creazione del cilindro, e non si pu\u00f2 andare in futuro successivo la sua distruzione. Il modello matematico, inoltre, presuppone un cilindro infinitamente lungo, e non \u00e8 ancora chiaro se questa condizione sia necessaria per il viaggio nel tempo.\nI principali ipotetici mezzi per un viaggio nel tempo resterebbero quindi:\nSperimentazioni.\nVari esperimenti realizzati danno l'impressione di un effetto retrogrado, ossia di un viaggio nel tempo verso il passato, ma sono interpretati in modo diverso dalla comunit\u00e0 scientifica. Un esempio fu l'esperimento di cancellazione quantistica a scelta ritardata del 1999 (che \u00e8 ispirato al paradosso EPR e richiede l'utilizzo di fessure di Young) che lascia supporre che su scala quantica una particella nel futuro determini il suo passato. Secondo alcuni, questo mette semplicemente in evidenza le difficolt\u00e0 di qualificare la nozione di tempo all'interno della scala quantica; in ogni caso, quest'esperimento non costituisce una violazione della causalit\u00e0.\nInfine, il programma \"Effetto STL\" effettuato dal fisico Ronald Mallett ha lo scopo ufficiale di osservare una violazione della causalit\u00e0 mediante il passaggio di un neutrone attraverso un cristallo fotonico che rallenta la luce. Si \u00e8 potuto constatare che il neutrone riappare nel dispositivo prima di essere disintegrato. La relazione \u00e8 uscita nel novembre 2006 e beneficia del sostegno di molte universit\u00e0 degli Stati Uniti.\nIl teletrasporto e il viaggio temporale sono quindi temi collegati, che presuppongono la copertura di enormi distanze nello spazio o nel tempo. Le tematiche del viaggio nel tempo e nello spazio vengono a essere in stretta relazione, per almeno due ragioni:\nLa massa che \u00e8 oggetto del teletrasporto pu\u00f2 comparire nel punto di arrivo in un tempo superiore a quello che impiegherebbe muovendosi alla velocit\u00e0 della luce, rispettando il limite teorico imposto dalla relativit\u00e0 generale. Esiste per\u00f2 una variante del teletrasporto che presuppone di collegare due punti a velocit\u00e0 inferiori a quella della luce, riproducendo l'informazione della massa nel punto di arrivo.\nLa realizzazione di un viaggio nel passato o nel futuro, oltre ai problemi teorici, presenterebbe notevoli difficolt\u00e0 tecniche. Secondo le teorie che ammettono la possibilit\u00e0 di un viaggio nel tempo, come quella dei ponti di Einstein-Rosen, sarebbe necessaria una quantit\u00e0 enorme di energia, pari alla potenza elettrica mondiale.\nLe potenze in gioco sono simili a quelle che un'esplosione nucleare produce in pochi minuti. Onda d'urto e radiazioni di una bomba atomica, tuttavia, si disperdono a distanza di migliaia di chilometri e di anni. In base alla formula formula_2, 600 grammi di massa d'uranio possono infatti produrre un'energia pari a formula_3 Joule, per un tempo di 10 minuti (assumendo una velocit\u00e0 della luce pari a 300.000\u00a0km/s).\nUn ulteriore modalit\u00e0 di viaggio nel tempo \u00e8 l'attraversamento di dimensioni esterne allo spaziotempo; la teoria delle stringhe ad esempio, ipotizza l'esistenza di dieci dimensioni. Le dimensioni aumentano a seconda della lente, della scala di misura con la quale si osserva l'universo. Sei di queste dimensioni sono in pi\u00f9 rispetto a quelle note dello spazio tempo, \"arrotolate\" e compresse in un piccolissimo raggio, per cui punti diversi dello spazio-tempo potrebbero essere collegati da una di queste dimensioni. Viaggiando attraverso di esse, si otterrebbe una \"scorciatoia\" per collegare due punti, nello spazio e/o nel tempo, senza superare il limite teorico della velocit\u00e0 della luce.\nViaggi nel tempo e paradossi.\nOltre al noto paradosso dei gemelli, che riguarderebbe comunque viaggi nel futuro, furono avanzati anche paradossi su ipotetici viaggi nel tempo passato. I paradossi che contengano vere e proprie contraddizioni logiche sarebbero da evitare nei calcoli della fisica e nella matematica.\nParadosso di \"coerenza\" (o del nonno).\n\u00c8 utilizzato nella tematiche relative al continuum spaziotempo, ed \u00e8 pi\u00f9 comunemente noto come paradosso del nonno.\nL'esempio pi\u00f9 classico \u00e8 viaggiare nel passato per tornare a far visita a vostro nonno. Il viaggio riesce, e vi trovate finalmente a tu per tu con lui, che per\u00f2 \u00e8 giovane e non si \u00e8 ancora sposato con quella che diventer\u00e0, in seguito, la vostra nonna. Se uccidete vostro nonno, oppure lo distraete dalla sua vita normale, egli potrebbe non presentarsi mai all'appuntamento con la ragazza che diventer\u00e0 la vostra futura nonna. Di conseguenza, sia i vostri genitori che voi stessi non nascereste; ma se non foste mai nati, come avreste potuto impedire ai nonni di incontrarsi?\nUn esempio di questo problema \u00e8 altres\u00ec rappresentato nel film-trilogia di fantascienza \"Ritorno al futuro\": il viaggiatore nel tempo, impedendo ai suoi genitori d'incontrarsi, sarebbe dovuto scomparire dalla realt\u00e0 in quanto mai nato. Questo tipo di paradosso \u00e8 detto di \"coerenza\". Il paradosso fu ripreso anche in una puntata del cartone animato \"Futurama\", creato da Matt Groening, quando il protagonista, Fry, viaggiando indietro nel tempo, uccide involontariamente suo nonno, ma continua a vivere in quanto ha messo incinta sua nonna, scoprendo cos\u00ec di essere sempre stato il nonno di se stesso.\nUna situazione d'incoerenza analoga a questo paradosso si verificherebbe qualora l'ipotetico viaggiatore nel tempo incontrasse se stesso in un momento in cui aveva un'et\u00e0 minore, cos\u00ec come viene citato anche nella trilogia di \"Ritorno al futuro\".\nParadosso di \"conoscenza\" (o del pittore o della Monna Lisa).\nUna variante del paradosso di coerenza \u00e8 quella proposta dal filosofo Michael Dummett; un critico d'arte torna nel passato al fine di conoscere quel che diventer\u00e0 il pi\u00f9 famoso pittore del futuro. Il viaggio riesce, il critico incontra il pittore, che per\u00f2 \u00e8 molto giovane, e dipinge quadri in verit\u00e0 molto mediocri, ben lontani dai capolavori che realizzer\u00e0 nel futuro. Il critico allora gli mostra le stampe, portate con s\u00e9 nel viaggio, dei suoi futuri capolavori. Il pittore ne \u00e8 talmente entusiasta che li copia. Nel frattempo, il critico d'arte si reimbarca nella macchina del tempo per tornare alla sua epoca e lascia le copie nel passato. La domanda \u00e8: considerando l'intera vicenda, da dove arriva, in definitiva, la conoscenza necessaria a creare i capolavori? Non pu\u00f2 venire dal pittore perch\u00e9 la conoscenza non l'ha elaborata lui, ma l'ha appresa dal futuro. Non pu\u00f2 venire dal critico d'arte perch\u00e9 egli a sua volta l'aveva semplicemente appresa dalle opere che il pittore avrebbe realizzato nel futuro, come conseguenza di quanto appreso dal critico. La profondit\u00e0 del paradosso \u00e8 che, a tutti gli effetti, questa conoscenza sembra nascere dal nulla e senza una reale causa.\nNella fantascienza il problema \u00e8 ripreso nel film \"Terminator\", con i suoi seguiti: il microchip che sta alla base tecnica degli androidi che vengono sviluppati \u00e8 copiato da un androide che ha viaggiato nel tempo. Anche qui lo stesso problema del pittore: la conoscenza complessa e sofisticata presente nel chip innovativo nasce dal nulla, non prodotta da niente e nessuno. Il problema \u00e8 riproposto nel racconto \"La scoperta di Morniel Mathaway\" di William Tenn e affrontato marginalmente anche nella trilogia di \"Ritorno al futuro\": quando Marty (Michael J. Fox) alla fine del primo film suona la canzone \"Johnny B. Goode\", un membro della band che assiste alla sua esibizione fa sentire al telefono la canzone al suo parente Chuck Berry, che diventer\u00e0 l'autore del futuro brano. Il quarto episodio della nona stagione di Doctor Who si basa su questo paradosso, che viene anche citato come Paradosso di Dummet.\nParadosso di predestinazione.\nAnche se un viaggiatore torna indietro nel tempo, questo non pu\u00f2 cambiare gli eventi, a causa di una sorta di \"legge naturale\" legata alla predestinazione degli eventi stessi.\nParadosso di \"co-esistenza\".\nSupponiamo, di nuovo, che il viaggio nel tempo sia possibile, e che un oggetto qualsiasi torni indietro nel tempo. Limitiamo l'infinita gamma di momenti passati in cui si potrebbe tornare soltanto a quelli in cui l'oggetto gi\u00e0 esisteva. Dal punto di vista dell'universo, al momento di arrivo nel passato, la massa costituente l'oggetto comparirebbe praticamente dal nulla; in altre parole, la sua \"copia ridondante\" sarebbe dunque priva di passato. Ci\u00f2 sembra inconcepibile, in quanto violerebbe molte delle leggi fisiche (oltre che logiche) esistenti. Bisogna tuttavia osservare che, se un corpo viaggia nel tempo, viene meno una quantit\u00e0 di massa e energia nel punto di partenza che, per\u00f2, ricompare nel punto di arrivo. La massa non viene creata, c'\u00e8 una trasformazione nello spaziotempo in cui si trova, ovvero un \"semplice\" cambio di coordinate. In questo caso, le leggi di conservazione di massa e la conservazione dell'energia sono rispettate, purch\u00e9 siano estese a quattro dimensioni, includendo quella temporale: non sono rispettate nelle tre dimensioni dello spazio di arrivo dove una massa \"sembra\" comparire dal nulla, mentre lo sono se si prendono lo spaziotempo di partenza e di arrivo.\nUn esempio di questo problema \u00e8 rappresentato sempre nel film di fantascienza \"Ritorno al futuro Parte II\": il 12 novembre 1955 si trovano contemporaneamente ben quattro macchine del tempo:\nQuesto paradosso si fa ancora pi\u00f9 intricato se coinvolge persone viventi. Ad esempio, in \"Ritorno al Futuro\", Marty, nel tentativo di salvare Doc, anticipa il momento del suo rientro nel futuro. Riesce quindi a vedersi salire sulla DeLorean e dare quindi inizio al ciclo di eventi che egli conclude col suo ritorno. Se il Marty ritornato al futuro avesse impedito la partenza del Marty del presente, l'intera linea temporale non sarebbe mai esistita.\nIl paradosso di co-esistenza non \u00e8 relativo al viaggio nel futuro: supponiamo che un uomo voglia vedersi nel futuro, e parte per il viaggio. La linea temporale di tutti gli eventi continua senza di lui, e quindi lui non si incontrer\u00e0 mai, perch\u00e9 partito nel passato.\nA meno che non riesca perfettamente un viaggio di ritorno eseguito sulla stessa linea del tempo, che per\u00f2 implica un viaggio nel passato dopo averne effettuato uno nel futuro: dal presente si va ad un futuro remoto e da questo si torna indietro ad un tempo futuro meno remoto rispetto al presente, ma pur sempre passato dal punto di vista del tempo di partenza (il futuro remoto) del secondo viaggio.\nQuesto tema viene affrontato nel film \"L'uomo che visse nel futuro\" (\"The Time Machine\", 1960) di George Pal quando George, il viaggiatore del tempo, torna per un breve momento nella sua vecchia casa, alcune decine di anni dopo la sua partenza. Qui incontra James, il figlio del suo vecchio amico Filby, che racconta dell'amico del padre, partito tanti anni prima e mai pi\u00f9 tornato. Anche qui la linea degli eventi \u00e8 continuata senza il viaggiatore del tempo, del quale si ha solo il ricordo.\nParadosso dell'infattibilit\u00e0.\nIn tale paradosso la situazione prevede che il viaggio nel tempo sia gi\u00e0 stato effettuato, ma a causa della sua pericolosit\u00e0, le persone che lo hanno effettuato hanno fatto in modo di non permettere in alcun modo la sua attuazione, a causa dei cambiamenti troppo pericolosi della realt\u00e0. L'ipotesi prevede che vi siano gi\u00e0 stati fatti molteplici viaggi da tali soggetti. Tali viaggi sono stati fatti per non permettere la realizzazione di uno strumento che attui il viaggio temporale. Ovviamente in questo paradosso si ipotizza che il flusso del tempo sia univocamente unidirezionale e che non vi siano deviazioni in universi paralleli. Si ritorna dunque all'ipotesi dello scorrere dell'acqua del fiume. Questo paradosso non \u00e8 risolvibile, a meno che non vi siano dei soggetti che potrebbero inventare uno strumento che permetta i viaggi nel tempo, diversi da chi lo ha inventato in \"precedenza\". Si pu\u00f2 ancora ipotizzare che i nuovi inventori per\u00f2 abbiano fatto le stesse azioni dei precedenti nell'impedire i viaggi nel tempo oppure che gli sia stato impedito dai predecessori di attuare viaggi temporali e cos\u00ec via.\nRisoluzioni possibili dei paradossi.\nProtezione cronologica.\nAlcuni scienziati, come i celebri Stephen Hawking e Roger Penrose, ritengono che, qualora tentassimo in qualche modo di fare qualcosa in grado di mutare significativamente il passato, ad impedirlo interverrebbe una sorta di censura cosmica. si tratta di un'ipotesi strettamente correlata alla congettura di protezione cronologica, secondo cui le leggi della fisica sono tali da impedire la nascita di curve temporali chiuse, almeno su scale non sub-microscopiche. La stessa ipotesi fu avanzata dai fisici Kip Thorne e il premio Nobel 2004 David Politzer, i quali lasciarono aperta la possibilit\u00e0 di viaggi nel tempo in linee temporali chiuse, una dove il crononauta pu\u00f2 modificare il passato, l'altra invece no. Ad esempio, nel \"paradosso del nonno\", potrebbe intervenire qualche meccanismo fisico ancora ignoto che, a protezione della catena degli eventi, impedirebbe l'intervento del nipote nel negare l'incontro con la nonna, affinch\u00e9 il nipote continui sempre ad esistere.\nUn esempio di questo problema \u00e8 rappresentato dal film di fantascienza \"L'esercito delle 12 scimmie\": nonostante fossero possibili i viaggi indietro nel tempo, non era possibile modificare il presente, in quanto tutto ci\u00f2 che faceva il viaggiatore era gi\u00e0 accaduto e documentato nella storia. Egli poteva soltanto raccogliere informazioni nel passato come un mero spettatore, e modificare il futuro agendo soltanto dal presente da cui proveniva. Tuttavia, le domande che sorgono partendo dalla censura cosmica sono: che ne sarebbe del potere di decisione di ognuno, del suo libero arbitrio? E poi in che modo questa cosiddetta \"censura\" agirebbe? Come farebbe l'universo, in modo del tutto razionale, ad \"accorgersi\" che qualcosa non va, che ci sarebbe il rischio che un piccolo crono-vandalo provochi seri guai alla storia futura? L'argomento \u00e8 ulteriormente trattato nella serie televisiva \"Lost\". In essa, i personaggi riescono a tornare indietro nel tempo, e Jack, uno di essi, cerca di cambiare il futuro facendo esplodere una bomba a idrogeno. Non ci \u00e8 dato di sapere se egli riesce a cambiare lo scorrere degli eventi. \u00c8 assumibile per\u00f2, che lui sia gi\u00e0 parte integrante del passato, considerato che altri personaggi hanno tentato di cambiare il passato, ma hanno constatato che il fatto di tornare nel passato era gi\u00e0 contemplato nel passato stesso. Questo, comunque, comporta un gravoso paradosso che \u00e8 riassumibile nella domanda: \"qual \u00e8 stato il primo Jack che ha deciso di tornare nel passato?\" Infatti, dato che nel suo passato il suo io-futuro \u00e8 gi\u00e0 presente, non si riesce a discriminare il primo Jack che decide di cambiare lo scorrere degli eventi.\nUn ulteriore esempio lo si ha nel videogioco picchiaduro \"Tekken 5\". Nel suo video conclusivo, la protagonista Ling Xiaoyu utilizza una macchina del tempo con l'intento di impedire a Heihachi Mishima di gettare il figlio Kazuya nel cratere di un vulcano; l'unico risultato che ottiene \u00e8, tuttavia, quello di restare nel suo tempo, mentre la macchina del tempo \"parte\" senza di lei e colpisce Heihachi, facendogli cadere di mano Kazuya proprio nel vulcano.\nEsistenza di mondi paralleli.\nRelativamente opposta all'ipotesi della censura cosmica, fu avanzata la teoria quantistica nota come \"teoria a molti mondi\", proposta nel 1956 da Hugh Everett III e successivamente riadattata da David Deutsch nel 1998. La teoria ipotizza tante copie del nostro mondo quante sono le possibili variazioni quantistiche delle particelle che lo compongono. Ne risulterebbe dunque un numero altissimo di mondi (o \"dimensioni\") paralleli. Per chiarirci le idee, pensiamo ad un elettrone che ruota intorno a un protone nell'atomo di idrogeno. Tale elettrone \u2013 secondo la meccanica quantistica \u2013 non ha un valore dell'energia ben determinato, ma si pu\u00f2 solo dire che quella energia sar\u00e0 contenuta in un certo range di valori con una certa distribuzione di probabilit\u00e0: l'impredicibilit\u00e0 della natura a livello quantistico \u00e8 una caratteristica intrinseca.\nSecondo la teoria a molti mondi, per ogni livello di energia dell'elettrone esiste un differente universo, e lo stesso, via via, per tutte le altre particelle. Tornando sempre all'ipotetico paradosso del nonno, ci saranno mondi in cui il nonno si sposa con la nonna, e mondi in cui questo fatto non avviene pi\u00f9. Quindi, in un ipotetico viaggio nel passato, se si impedisse a nostro nonno di incontrare la nonna, si approderebbe semplicemente in un mondo parallelo nel quale non siamo mai nati.\nLimitazioni a questa teoria \u00e8 che, in questo caso, ci si sposter\u00e0 soltanto tra dimensioni parallele, e non nel tempo come lo si concepisce. Inoltre, rimane da spiegare quale sia il principio di carattere generale che ci permetta di scegliere \"questo universo\"; in questo caso, per\u00f2, sia il libero arbitrio che il principio di causalit\u00e0 sono salvi, anche se le varianti possibili sarebbero potenzialmente infinite.\nQuesto problema nella fantascienza \u00e8 trattato nel libro \"La fine dell'eternit\u00e0\", di Asimov; nelle serie televisive \"I viaggiatori\" (\"Sliders\") e \"Star Trek\"; nella serie di Matt Groening \"Futurama\"; nei manga \"La malinconia di Haruhi Suzumiya\" e \"Dragon Ball Z\" e negli anime \"Steins;Gate\" e \"Mirai Nikki\". Solo per fare qualche esempio: il viaggiatore visita mondi possibili, anche coevi del presente, ma sempre con variabili parallele rispetto alla realt\u00e0, e spesso il malcapitato non riesce a ritornare al suo universo di partenza tra tutte le infinite possibilit\u00e0. Particolarmente inerente all'episodio 11, \"Universi paralleli\" (\"Parallels\"), della di \"Star Trek - The Next Generation\", dove Worf passa di continuo da una linea temporale all'altra, finch\u00e9 lo spazio non si riempie di Enterprise appartenenti alle molteplici varianti quantiche temporali. Nel film \"\" i Vendicatori tornano nel passato attraverso il Regno Quantico per recuperare le Gemme dell'infinito, qui l'Antico informa Bruce Banner che se sottrarranno le gemme dalla loro realt\u00e0 temporale si creeranno numerose realt\u00e0 alternative in cui gli eventi prenderanno pieghe pericolose, tuttavia Capitan America, una volta utilizzate le Gemme, compie un nuovo viaggio nel tempo per riportarle nel loro tempo e in questo modo il corso degli eventi rimane invariato.\nIl viaggio nel tempo nella fantasia.\nIl viaggio temporale ha da sempre affascinato l'umanit\u00e0, presentandosi in molti miti, come ad esempio in quello di mago Merlino, che sperimenta delle regressioni temporali. Il tema, bench\u00e9 presente gi\u00e0 in precedenza in varie opere fantastiche, venne reso popolare dal romanzo \"La macchina del tempo\" di H. G. Wells del 1895, riconosciuto come un classico, in cui il protagonista viaggia nel remoto futuro alla scoperta del destino dell'umanit\u00e0. Altri racconti simili furono proposti da Dickens, George Pal, Mark Twain, Audrey Niffenegger, Isaac Asimov.\nIl viaggio nel tempo rimane un tema tipico della fantascienza, tanto che alcuni lo considerano un vero e proprio sottogenere, ma \u00e8 presente anche nel fantasy e nei racconti fantastici. Un meccanismo narrativo spesso utilizzato \u00e8 quello di portare un personaggio in un particolare tempo a cui non appartiene, ed esplorare le possibili ramificazioni dell'interazione del personaggio con le persone e la tecnologia dell'epoca (una derivazione del campagnolo che va nella grande citt\u00e0, o viceversa). Questo espediente narrativo si \u00e8 evoluto per esplorare le idee di cambiamento e le reazioni a esso, e anche per esplorare le idee di universi paralleli o ucronia dove alcuni piccoli eventi avvengono, o non avvengono, ma causano massicci cambiamenti nel futuro (a causa tipicamente dell'effetto farfalla).\nIl concetto di viaggio nel tempo applicato alla letteratura e alla sceneggiatura consente di sviluppare trame particolarmente elaborate e avvincenti, con elementi ricorsivi, possibilit\u00e0 di analizzare evoluzioni parallele di un evento e colpi di scena estremi, come la riapparizione di personaggi scomparsi.\nAnche nei fumetti, il tema del viaggio del tempo \u00e8 un tema sfruttato; tra gli esempi, alcune storie di Corben e di Brick Bradford, fino a Batman &amp; Robin, Chrononauts, Superman, Flash, ma anche storie di Topolino.\nPer quanto riguarda il cinema e la televisione, sono basati sul viaggio nel tempo la longeva serie televisiva britannica \"Doctor Who\", dove la macchina del tempo \u00e8 il TARDIS del \"Dottore\", il franchise di \"Terminator\", le serie TV \"Kronos - Sfida al passato\" (\"The Time Tunnel\"), \"In viaggio nel tempo\" (\"Quantum Leap\") e \"L'esercito delle 12 scimmie\" (\"12 Monkeys\"), vari episodi di \"Ai confini della realt\u00e0\" (\"The Twilight Zone\") e di molte altre serie TV, tra le quali \"Star Trek\" e \"Dark.\"\nAnche la serie TV per ragazzi Club 57 \u00e8 basata sui viaggi nel tempo.\nNel film \"Non ci resta che piangere\" del 1984, di Roberto Benigni e Massimo Troisi, i due protagonisti vanno indietro nel tempo a causa di un intenso temporale in aperta campagna.\nL'opera cinematografica pi\u00f9 nota sui viaggi nel tempo rimane la trilogia di \"Ritorno al futuro\" (1985-1989), di Robert Zemeckis, dove la macchina del tempo \u00e8 un'automobile DeLorean DMC-12.\nInfine, la pellicola Interstellar, di Christopher Nolan del 2014, affronta largamente moltissime delle tematiche citate, proprio perch\u00e9 strettamente legate ai viaggi interstellari; wormhole, lo scorrere relativo del tempo, la meccanica quantistica."}
{"id": "81730", "revid": "6923", "url": "https://it.wikipedia.org/wiki?curid=81730", "title": "Flavio Carboni", "text": "Biografia.\nNacque a Torralba, in provincia di Sassari, da un padre alto funzionario delle Ferrovie dello Stato e da una madre possidente.\nCarboni sal\u00ec alla ribalta del mondo finanziario e immobiliare negli anni settanta. Ha intrattenuto rapporti con personaggi controversi quali l'agente segreto Francesco Pazienza, il capo della loggia massonica P2 Licio Gelli, il boss di Cosa Nostra Pippo Cal\u00f2, l'ex gran maestro del Grande Oriente d'Italia, Armando Corona, nonch\u00e9 l'allora imprenditore Silvio Berlusconi, di cui \u00e8 stato socio in affari per il progetto \"Costa Turchese\", noto anche come \"Olbia 2\".\nA partire dal 1982 Carboni fu arrestato, scontando brevi periodi di detenzione, e fu imputato di numerosi crimini.\nMuore a causa di un infarto il 24 gennaio 2022 all'et\u00e0 di 90 anni.\nVicende giudiziarie.\nAttentato a Rosone.\nNel corso del 1981 Roberto Calvi, presidente del Banco Ambrosiano, che in quel momento versava in gravi difficolt\u00e0 economiche, si sarebbe messo in affari, per tentare di coprire i conti in rosso dell'istituto e salvarsi dal processo in corso a suo carico, con il faccendiere Carboni e il mafioso Pippo Cal\u00f2 i quali, intenzionati poi a recuperare i soldi affidati a Calvi, sarebbero stati osteggiati dall'allora vicepresidente della banca Roberto Rosone, il quale aveva assunto la guida della banca dopo il fallimento finanziario e aveva vietato ulteriori prestiti senza garanzia concessi dal Banco Ambrosiano ad alcune societ\u00e0 legate proprio a Flavio Carboni.\nSecondo la ricostruzione accusatoria, Carboni inform\u00f2 Cal\u00f2 dell'accaduto e questi, nell'aprile del 1982, tramite Ernesto Diotallevi, affiliato della Banda della Magliana, incaric\u00f2 Danilo Abbruciati di eseguire un atto di intimidazione a danno di Rosone. L'attentato per\u00f2 fall\u00ec perch\u00e9 Abbruciati riusc\u00ec solo a ferire il banchiere e una guardia giurata lo uccise mentre cercava di scappare a bordo di una moto guidata dal complice Bruno Nieddu.\nIl 14 gennaio 1994 Carboni e Diotallevi vennero condannati a dieci anni e quattro mesi. Nel gennaio del 1996 in secondo grado furono assolti \u00abper non avere commesso il fatto\u00bb. Nel maggio del 1997 la Cassazione annull\u00f2 la sentenza di secondo grado e nel nuovo processo di appello il 23 marzo 1998 i due vennero condannati a dieci anni e due mesi. Tuttavia il 24 febbraio 1999 verranno definitivamente assolti dalla Corte di Cassazione.\nIl caso Calvi.\nSospettato da anni di avere legami con la mafia, nel 1997 i magistrati di Roma collegarono Flavio Carboni e Pippo Cal\u00f2 all'omicidio del banchiere Roberto Calvi.\nFlavio Carboni era infatti sospettato di aver intrattenuto rapporti di un certo spessore con il banchiere assassinato, del quale avrebbe successivamente alla sua morte ricettato la borsa e i documenti contenuti, vendendoli ad un alto prelato dell'Istituto per le Opere di Religione, monsignor Pavol Hnilica. Per tale ricettazione il 2 marzo 2000 fu condannato con il pregiudicato romano Giulio Lena, mentre monsignor Hnilica (che intendeva proteggere, dichiar\u00f2, il buon nome della Chiesa cattolica e di papa Giovanni Paolo II) fu assolto per aver agito in stato di necessit\u00e0. La prima sentenza fu dichiarata nulla per vizio di procedura, ma ne segu\u00ec dopo poco un'altra che confermava i dispositivi della prima. Il 23 maggio 2002 Carboni e Lena vennero assolti in appello.\nNel 1997 fu quindi emessa un'ordinanza di custodia cautelare a carico di Pippo Cal\u00f2 e Flavio Carboni, accusati di essere i mandanti dell'omicidio. Il faccendiere, con l'ex compagna Manuela Kleinszig, Pippo Cal\u00f2 ed Ernesto Diotallevi, esponente della Banda della Magliana, fin\u00ec a processo nell'ottobre del 2005 e venne assolto in primo grado dall'accusa di omicidio aggravato e premeditato in danno di Calvi anche per effetto dello smascheramento del falso alibi inizialmente fornitogli da una parente residente nella capitale inglese. Carboni comment\u00f2 la sua imputazione definendola \"buffonata\" e parlando di un \"martirio personale\". Va notato che poco dopo il rinvio a giudizio della magistratura italiana, quella inglese emise un verdetto definitivo col quale dichiarava che la \"causa mortis\" era uno strangolamento operato da due o pi\u00f9 persone. Il verdetto venne comunicato lo stesso giorno nel quale in Italia si chiuse la vicenda relativa al \"coroner\" inglese che indagava sulla morte di Calvi, al quale vennero rubati a Roma la borsa contenente il computer e molti documenti relativi alle indagini svolte: l'inchiesta sul furto port\u00f2 alla richiesta di rinvio a giudizio per concorso in ricettazione nei confronti di un italiano, un algerino ed un cinese. \nNel marzo del 2007 il pm Luca Tescaroli aveva invece chiesto l'ergastolo per Cal\u00f2, Carboni, Diotallevi e Silvano Vittor, accusato di essere stato uno degli esecutori materiali del delitto; assoluzione piena era stata invece richiesta per la Kleinszig.\nIl 6 giugno di quell'anno furono quindi tutti assolti per insufficienza di prove. Risultava per\u00f2 provato che Cosa nostra avesse utilizzato \u201cil Banco Ambrosiano e lo IOR come tramite per massicce operazioni di riciclaggio. \nLe assoluzioni verranno confermate in appello il 7 maggio 2010. \nNel novembre del 2016, su richiesta del pm Tescaroli, il giudice Simonetta D'Alessandro archivier\u00e0 l'inchiesta, partita nel 2008, che vedeva indagati Licio Gelli (deceduto nel frattempo, accusato di essere l'organizzatore dell'omicidio), il finanziere svizzero Hans Albert Kunz, l'ex agente segreto Francesco Pazienza (condannato definitivamente per il crac del Banco Ambrosiano), Maurizio Mazzotta (segretario di Pazienza), Vincenzo Casillo (il braccio destro di Raffaele Cutolo morto sette mesi dopo Calvi) e di nuovo Flavio Carboni, tutti collegati alla fase esecutiva del delitto.\nNel processo per il crack del Banco Ambrosiano, il 22 aprile 1998 Flavio Carboni venne condannato in appello a otto anni e sei mesi di reclusione, unitamente a Umberto Ortolani e Licio Gelli, ai quali vennero inflitti dodici anni, e a Francesco Pazienza, condannato a otto anni.\nTuttavia, al periodo di detenzione previsto, gi\u00e0 notevolmente ridotto in applicazione delle amnistie del 1986 e del 1989, fu detratta la carcerazione preventiva: non fu quindi emesso a suo carico nessun ordine di esecuzione della pena.\nIl caso P3.\nNel maggio 2010, all'indomani della sua assoluzione per il delitto Calvi, Carboni viene indagato per concorso in corruzione, nell'ambito di un'inchiesta sugli appalti per l'energia eolica in Sardegna, insieme ad alcuni personaggi di spicco della politica locale e nazionale tra cui il Presidente della Regione Sardegna Ugo Cappellacci e il coordinatore PdL Denis Verdini. Secondo gli investigatori avrebbe influenzato decisioni riguardanti il settore delle energie rinnovabili, arrivando a indicare la nomina del presidente dell'Agenzia regionale per la protezione ambientale, Ignazio Farris, anch'egli indagato. Dalle indagini emersero diversi incontri tra gli indagati, alcuni dei quali, secondo lo stesso Carboni, alla presenza del senatore Marcello Dell'Utri. Ulteriori sviluppi hanno in seguito portato i magistrati inquirenti a ipotizzare i reati di riciclaggio e associazione per delinquere, in relazione alla scoperta di consistenti fondi.\nL'8 luglio 2010 viene arrestato. Il gip giustifica l'ordinanza affermando che la sfera di influenza di Carboni non agiva solamente con iniziative volte a realizzare in Sardegna impianti di produzione di energia eolica, ottenendo la nomina di persone a lui gradite e in contatto con Cappellacci e Verdini. Sempre secondo il gip, infatti, Carboni avrebbe pi\u00f9 volte, coadiuvato dall'imprenditore Arcangelo Martino e dall'ex componente di commissioni tributarie Giovanni De Donato, provato a entrare nell'attivit\u00e0 delle istituzioni, anche per quanto riguarda le decisioni giudiziarie. Ci\u00f2 a settembre 2009, tentando di pressare i giudici della Corte Costituzionale per promuovere un parere positivo sul Lodo Alfano, dunque a favore di Silvio Berlusconi, con riunioni private con Verdini, Dell'Utri, il sottosegretario alla Giustizia, Giacomo Caliendo e i magistrati Antonio Martone e Arcibaldo Miller, a marzo 2010. Carboni avrebbe agito per sostenere la riammissione della lista del Pdl del candidato di centrodestra per le elezioni regionali del 2010 successivamente eletto Governatore della regione Lombardia Roberto Formigoni presso il TAR e, sempre per quanto riguarda le elezioni regionali italiane del 2010, tentando di supportare Nicola Cosentino come candidato Governatore, screditando allo stesso tempo l'altro candidato, poi eletto Presidente della Regione Campania, Stefano Caldoro, attraverso la realizzazione di dossier su frequentazioni di transessuali da parte dello stesso presidente della regione. Gli accusati sono sospettati anche di aver favorito la promozione a presidente della Corte d'appello di Milano del pm Alfonso Marra.\nIl 16 marzo 2018 in primo grado Carboni viene condannato a 6 anni e 6 mesi (la Procura chiedeva 3 anni in pi\u00f9) mentre, tra gli altri, Verdini viene assolto e per Cappellacci scatta la prescrizione.\nAltre vicende.\nScampato dall'accusa di falso e truffa ai danni della filiale di Sassari del Banco di Napoli e assolto in appello per un vizio di forma riguardo al fallimento della Sedis, la societ\u00e0 editrice di \"Tuttoquotidiano\" (\u00e8 stato anche socio al 35% de \"La Nuova Sardegna\"), Carboni verr\u00e0 invece arrestato nell'ottobre del 1999 insieme al fratello Andrea e ai figli Claudio e Marco nell'ambito dell'operazione \"Bingo 2\" come conseguenza delle dichiarazioni del camorrista Pasquale Centore, ex sindaco di San Nicola la Strada (Caserta), accusato di aver gestito un grosso traffico di cocaina dal Sudamerica con soldi riciclati dai Carboni in un villaggio in Sardegna; vengono quindi sequestrati per un valore di 130 miliardi lo \"Smeralda village\" con 177 appartamenti di lusso, terreni a Milano e a Basilio, e una villa al Casaletto (Roma) ma nel 2002 i Carboni verranno assolti.\nSecondo il collaboratore di giustizia Francesco Marino Mannoia, Flavio Carboni e Licio Gelli si erano occupati di numerosi investimenti di denaro sporco per conto di Pippo Cal\u00f2, che curava gli interessi finanziari del clan dei Corleonesi. Antonio Mancini, esponente della Banda della Magliana divenuto collaboratore di giustizia, dichiar\u00f2 che Carboni costituiva \u00abun anello di raccordo tra la Banda della Magliana, la mafia di Pippo Cal\u00f2 e gli esponenti della loggia P2 di Licio Gelli.\u00bb\nSecondo l\u2019altro pentito Maurizio Abbatino \u00abi testaccini [ Danilo Abbruciati ed Enrico De Pedis, ndr] avevano cominciato a investire negli anni Settanta-Ottanta, con Flavio Carboni, in Sardegna;\u00bb Abbruciati invest\u00ec dunque i proventi dello spaccio della droga in operazioni immobiliari.\nIl 4 febbraio 2010 viene ascoltato come testimone in Procura riguardo alla sparizione di Emanuela Orlandi alla luce dei rapporti che ha avuto con il Vaticano e con esponenti della Banda della Magliana come Abbruciati e Diotallevi.\nTorna nell'occhio del ciclone nel 2016 per aver incontrato due anni prima a Roma il vice-presidente di Banca Etruria Pier Luigi Boschi, padre dell'allora ministro del PD Maria Elena Boschi, indicandogli, su suggerimento di Gianmario Ferramonti, Fabio Arpe, fratello di Matteo, per il ruolo di direttore generale dell'istituto allora in difficolt\u00e0. Tramite dei due \u00e8 Valeriano Mureddu, imprenditore di origini sarde - cresciuto a Rignano sull'Arno vicino a casa di Matteo Renzi, del cui padre era amico, e poi stabilitosi ad Arezzo - che poi nel 2017 sar\u00e0 arrestato per il fallimento della Geovision, azienda di imballaggi di Badia al Pino a lui riconducibile, per cui verranno indagati con l'accusa di riciclaggio anche Carboni e l'ex moglie Maria Laura Stenu Concas: avrebbero incassato dalla Geovision e dalla Vertigo quasi un milione di euro, 138.000 dei quali sarebbero stati reimpiegati per tentare di riacquistare all'asta la villa di Carboni al Casaletto (Roma); \nL'ex direttrice della filiale di Arezzo di Banca Etruria nel settembre del 2016 racconta alla Guardia di Finanza di aver ricevuto pressioni nel 2014 da parte di Emanuele Boschi, figlio di Pier Luigi e all'epoca funzionario dell'istituto, per l'apertura di un conto corrente e la concessione di una linea di fido senza garanzie alla Geovision e di aver scoperto successivamente che una parte del denaro entrato dalla Svizzera su questo conto si era diretto in uscita alla moglie di Carboni; Boschi jr non verr\u00e0 mai interrogato e le chiamate intercettate con Mureddu non verranno mai trascritte. \nIl 29 maggio 2018 Carboni e Mureddu vengono rinviati a giudizio per riciclaggio e bancarotta fraudolenta.\nNell'agosto del 2018 viene indagato dalla Dda di Cagliari insieme ad altre dieci persone, tra cui la moglie Antonella Pau e il figlio Diego, con l'accusa di associazione a delinquere finalizzata al trasferimento fraudolento di valori: tra il 2009 e il 2016 avrebbe intestato a prestanome auto, polizze e quote societarie per schermare la provenienza del denaro e avrebbe aperto due aziende a Londra con soldi di origine illecita.\nCitazione cinematografica.\nNel film del 2002 \"I banchieri di Dio - Il caso Calvi\" di Giuseppe Ferrara la parte di Flavio Carboni fu interpretata dall'attore Giancarlo Giannini."}
{"id": "81736", "revid": "2056951", "url": "https://it.wikipedia.org/wiki?curid=81736", "title": "Eroina", "text": "L'eroina \u00e8 un derivato della morfina, alcaloide principe dell'oppio (assieme a tebaina e codeina), nota anche come diacetilmorfina o diamorfina.\n\u00c8 una sostanza semisintetica ottenuta per reazione della morfina con l'anidride acetica. La sostanza pura si pu\u00f2 trovare di colore bianco cristallino, che sarebbe poi il sale cloridrato diamorfina, oppure marrone scuro e molto appiccicosa (\"brown sugar\"). Per le sue propriet\u00e0 sedative e analgesiche \u00e8 stata molto usata in medicina (anche se ancora oggi \u00e8 usata in vari paesi del mondo in campo medico), prima di essere proibita a causa dipendenza piuttosto marcata instauratasi in certi consumatori.\nLa dipendenza da eroina \u00e8 identica a quella della morfina, ma si instaura pi\u00f9 in fretta e con quantitativi di sostanza pi\u00f9 bassi. Anche le dosi letali sono pi\u00f9 basse, per cui il rischio di overdose \u00e8 maggiore che per la morfina. di eroina pu\u00f2 equivalere da a di morfina. Sotto il nome commerciale di diamorfina \u00e8 commercializzata in Inghilterra come soluzione iniettabile per il trattamento del dolore da moderato a severo, mentre in Svizzera con il nome di Diaphin in compresse e soluzione iniettabile come terapia di sostituzione da stupefacenti, e ha un uso ricreativo in vari paesi europei.\nSi ritiene che l'Afghanistan produca ed esporti pi\u00f9 del 90% della produzione mondiale di papavero da oppio per la realizzazione dell'eroina.\nFarmacologia.\nL'eroina, derivata per acetilazione della morfina per rendere la molecola pi\u00f9 lipofila, fu sintetizzata la prima volta nel 1874 dal ricercatore britannico C. R. Wright, ma la nuova molecola sperimentata su animali non fu considerata interessante. Venne risintetizzata nel 1897 da Felix Hoffmann, un chimico tedesco che lavorava per la Bayer; in quel periodo l'acetilazione era una tendenza diffusa per la ricerca di molecole pi\u00f9 attive. Hoffmann realizz\u00f2 l'acetilazione dell'acido salicilico, ottenendo l'Aspirina, e solamente 11 giorni dopo fece altrettanto con la morfina, producendo appunto l'eroina.\nL'intento era quello di ottenere una molecola pi\u00f9 efficace della codeina nel sedare la tosse, la tubercolosi e le patologie respiratorie. Le effettive propriet\u00e0 sedative sul centro del respiro (le stesse che portano a morte nell'overdose) furono inizialmente male interpretate, ritenendo che la riduzione del ritmo respiratorio dipendesse da una migliorata efficienza respiratoria.\nFu battezzata commercialmente \"eroina\" (dal tedesco \"heroisch\", \"eroico\", giacch\u00e9 inizialmente la si credeva priva degli spiacevoli effetti collaterali di dipendenza e assuefazione palesati dalla morfina) e cominci\u00f2 a essere venduta liberamente dalla multinazionale farmaceutica Bayer dal 1899. In breve tempo l'impiego terapeutico si ampli\u00f2 alle pi\u00f9 disparate patologie pneumologiche, ma anche neurologiche, ginecologiche, o a semplici dolori; si diffusero pertanto svariate preparazioni farmaceutiche acquistabili liberamente, e questo fece s\u00ec che l'eroina divenisse velocemente uno dei farmaci pi\u00f9 venduti in assoluto.\nA parte qualche farmacologo controcorrente, non la si riteneva in grado di dare dipendenza.\nL'eroina in realt\u00e0 \u00e8 pi\u00f9 potente della morfina, le dosi terapeutiche sono pi\u00f9 basse e la sua azione ipnotica \u00e8 minore. La dipendenza si instaura pi\u00f9 rapidamente.\nAlcuni ritengono che il successo sia per\u00f2 legato al nome suggestivo, pi\u00f9 che alle propriet\u00e0 farmacologiche; non ha avuto lo stesso successo una molecola cinque volte pi\u00f9 potente, ma dal nome commercialmente infelice: l'idromorfone.\nL'eroinomania divenne rapidamente una emergenza sanitaria: nel 1905 la citt\u00e0 di New York consumava circa due tonnellate di eroina all'anno. In Cina, sotto forma di compresse da fumare, inizi\u00f2 a sostituire l'oppio. L'Europa e il vecchio mondo non rimasero immuni e il consumo si diffuse rapidamente. In Egitto nel 1930 il fenomeno aveva assunto proporzioni drammatiche: si calcola che su 14 milioni di abitanti vi fossero 500.000 eroinomani.\nDi fronte a questi fatti le autorit\u00e0 corsero ai ripari: i primi furono gli Stati Uniti d'America che vietarono produzione, importazione e uso di eroina nel 1925. Nello stesso anno viene firmata a Ginevra la Convenzione internazionale dell'oppio a cui aderirono molte nazioni. Le ultime nazioni a mettere al bando l'eroina sono state la Cecoslovacchia (1960) e il Portogallo (1962).\nStoria recente e uso clandestino.\nDopo che venne bandito l'uso farmacologico dell'eroina, si ebbe una fortissima richiesta clandestina di questa sostanza che fece sorgere un po' ovunque laboratori clandestini, in cui l'eroina veniva prodotta a partire dall'oppio e dalla morfina in esso contenuta. Uno dei pi\u00f9 grandi aveva sede a Marsiglia negli anni sessanta: sintetizzava eroina \"brown sugar (\"chiamata cos\u00ec perch\u00e9 aveva l'aspetto del caramello o dello zucchero di canna) sfruttando come materia prima l'oppio proveniente dalla Turchia e riforniva principalmente il Nord America. Nei primi anni settanta una vasta operazione di polizia concordata fra i paesi interessati distrusse i laboratori e smantell\u00f2 la rete di traffico ad essi collegata, ma subito dopo si apr\u00ec una nuova rotta clandestina che portava l'oppio dall'area frontaliera tra Birmania, Thailandia e Laos (il cosiddetto \"Triangolo d'oro\"), dove veniva trasformato in eroina presso raffinerie sparse nella zona. Da questi nuovi laboratori nacque la variante \"China white\", denominata cos\u00ec per via del colore, che prendeva la via di Bangkok o Hong Kong per raggiungere i Paesi occidentali. L'eroina \"brown sugar\" continuava ad essere prodotta nella regione montuosa tra Pakistan e Afghanistan (denominata \"Mezzaluna d'oro\") e veniva esportata da abili trafficanti turchi sui mercati di consumo europei.\nLa dipendenza da eroina divenne un problema sociale nell'Europa occidentale negli anni tra il 1977 e il 1992, quando la presenza massiccia di tossicodipendenti che vivevano per la strada, senza fissa dimora, procurandosi denaro con furti, scippi, prostituzione ed elemosina, era diventata una costante in tutte le maggiori citt\u00e0. In quegli anni la morte per overdose da eroina tagliata diversamente (con meno sostanze inerti o in dose leggermente pi\u00f9 massiccia), che provocava collasso cardiocircolatorio, divenne una piaga sociale. Il consumo di eroina si associava inoltre ad altre gravi patologie, quali le epatiti, le endocarditi e l'AIDS: l'uso sociale della droga in gruppo, spesso tra persone giovani e giovanissime, prevedeva frequentemente la condivisione della siringa, con contatti ematici che divennero negli anni ottanta un metodo di trasmissione dell'HIV in molti paesi, ben pi\u00f9 dei rapporti sessuali non protetti.\nA partire dai primi anni novanta il fenomeno si attenu\u00f2 a causa della ormai diminuita popolazione tossicodipendente (per decesso, per incarceramento o per ingresso in comunit\u00e0 terapeutiche) e di una maggiore consapevolezza degli effetti negativi, grazie a campagne di sensibilizzazione, libri e film (un successo planetario fu l'autobiografico \"Christiane F. - Noi, i ragazzi dello zoo di Berlino\"). Dalla met\u00e0 degli anni novanta l'emergenza era cessata come allarme sociale, perlomeno nell'Europa continentale, con i consumatori ormai orientati verso altri tipi di droghe ricreative, quali l'ecstasy.\nAttualmente i paesi del triangolo d'oro, con l'eccezione dell'Afghanistan a causa delle recenti guerre, hanno acquisito il \"know-how\" chimico necessario e non esportano pi\u00f9 oppio da raffinare, ma direttamente eroina pronta all'uso.\nTipi.\nSono noti diversi tipi di eroina che si differenziano per la qualit\u00e0, per il tipo di impurit\u00e0 che presentano e per le sostanze da taglio che sono state aggiunte durante o dopo la produzione. I tipi pi\u00f9 comuni sono l'eroina bianca e l'eroina base \"(brown sugar)\", dette rispettivamente eroina n\u00ba 4 ed eroina n\u00ba 3, da non confondere con le eroine n\u00ba 1 e n\u00ba 2, termini riferiti alle sostanze impiegate e alle fasi di preparazione dell'eroina acquistata dai consumatori.\nEroina bianca.\nL'eroina bianca \u00e8 un cloridrato di diacetilmorfina (Diamorfina \u00e8 il nome commerciale di preparati a base di diacetilmorfina/eroina) e viene prodotta soprattutto nel triangolo d'oro di Birmania, Laos e Thailandia. \u00c8 la pi\u00f9 pura tra quelle esistenti nel mercato, ha una purezza che si aggira sul 90% e viene chiamata anche eroina n\u00ba 4 perch\u00e9 richiede 4 processi di raffinazione contro i 3 dell'eroina base \"(brown sugar)\". Il quarto processo la trasforma in sale (cloridrato), rendendola molto pi\u00f9 pura e maggiormente solubile in acqua. Questa fase di produzione \u00e8 molto delicata e pericolosa per l'impiego di eteri, sostanze soggette ad esplodere con facilit\u00e0. La produzione \u00e8 quindi molto complessa e viene fatta da chimici particolarmente esperti con l'impiego di attrezzature molto sofisticate. I laboratori del triangolo d'oro hanno questi requisiti al contrario di quelli della mezzaluna d'oro, la vasta area che comprende Iran, Pakistan, India, Nepal e soprattutto Afghanistan, che a partire dagli anni novanta \u00e8 diventato il maggior produttore mondiale di eroina. In tempi pi\u00f9 recenti, anche i laboratori afghani hanno cominciato a produrre eroina bianca, ma con procedimenti diversi da quelli impiegati nel Sud-est asiatico.\nL'eroina bianca, essendo un sale, brucia con maggiore facilit\u00e0 dell'eroina base ed i suoi effetti sono quindi notevolmente smorzati se viene fumata. Per la sua facile solubilit\u00e0 nell'acqua, non sono richiesti agenti chimici per scioglierla come acido citrico, acido ascorbico, limone o aceto. \u00c8 invece necessario mischiarla con l'acqua e scaldarla per disperderne le impurit\u00e0. Spesso non \u00e8 bianca come dovrebbe, a causa delle differenze tra le sostanze impiegate e tra i processi di produzione che possono variare in ogni laboratorio, nonch\u00e9 per le sostanze con cui viene spesso tagliata dai commercianti. Oltre ad essere bianco puro, il suo colore pu\u00f2 essere bianco opaco, rosato e molto spesso beige, nel qual caso pu\u00f2 essere confusa con l'eroina base. Il metodo pi\u00f9 sicuro per distinguerle \u00e8 un'analisi chimica.\nEroina base (\"brown sugar\").\nL'eroina base \u00e8 un derivato semisintetico ottenuto dall'oppio, \u00e8 detta anche diamorfina base e \"brown sugar\", \u00e8 meno pura dell'eroina bianca, la sua purezza varia tra il 20 e il 50% e viene prodotta principalmente nei Paesi della mezzaluna d'oro. Viene chiamata anche eroina n\u00ba 3 perch\u00e9 richiede 3 processi di raffinazione contro i 4 della pi\u00f9 sofisticata eroina bianca, chiamata per questo n\u00ba 4. L'eroina base, che si presenta di colore marrone, non \u00e8 un sale come la bianca, e di conseguenza non \u00e8 facilmente solubile in acqua. A parit\u00e0 di quantit\u00e0 consumata, la bianca \u00e8 molto pi\u00f9 forte rispetto alla base, che invece brucia a temperature pi\u00f9 basse e pu\u00f2 essere fumata con minore dispersione. Viene prodotta con maggiore facilit\u00e0 e non richiede tutti gli accorgimenti necessari per produrre la bianca.\nPer le iniezioni, l'eroina base non si scioglie facilmente e ha bisogno di essere scaldata insieme all'acqua per un lasso di tempo adeguato. Per diventare un sale e sciogliersi deve essere inoltre mischiata con un agente chimico come acido citrico, acido ascorbico, limone o aceto in quantit\u00e0 adeguate per non causare danni alle vene. I primi due sono pi\u00f9 puri e procurano meno effetti collaterali dannosi, mentre limone e aceto spesso contengono batteri o lieviti come la candida che possono procurare endocardite e endoftalmite. Per le sue caratteristiche \u00e8 quindi pi\u00f9 adatta ad essere fumata, un tipo di consumo molto diffuso nel mondo che riduce i pericoli di overdose. Per evitarne la dispersione, i fumatori la consumano pura mettendone una linea su una stagnola che viene scaldata lentamente aspirando il fumo con una cannuccia o una banconota arrotolata.\n\"Black tar\".\nL'eroina \"black tar\", letteralmente \"catrame nero\", ha origini pi\u00f9 recenti rispetto alla bianca e alla base e fu prodotta a partire dagli anni '80 soprattutto in Messico. Non \u00e8 una polvere come le altre eroine, ma una massa appiccicosa nerastra simile al catrame, da cui ha preso il nome, o dura come il carbone. Secondo quanto riporta il National Institute on Drug Abuse, ha queste caratteristiche a causa del grezzo processo con cui viene prodotta e delle impurit\u00e0 che contiene; secondo l'NCBI il suo grado di purezza \u00e8 al massimo del 25-30%. Viene di solito assunta per iniezione, in particolare da quei consumatori abituati a iniettarsi altra eroina prima di avere provato la \"black tar\", che non si curano della sua scarsa purezza scegliendola per il suo basso costo. Largamente usata in prevalenza negli Stati Uniti occidentali tra il Mississippi e la West Coast, Los Angeles divenne il maggiore centro di smistamento. Dopo gli Stati Uniti inizi\u00f2 a diffondersi anche in Canada e in alcune zone dell'Europa.\nIn Messico veniva inizialmente prodotta una variet\u00e0 qualitativamente bassa di eroina base (la cosiddetta \"Mexican Mud\", fango messicano) e quando arriv\u00f2 negli Stati Uniti la nuova bianca prodotta in Thailandia le vendite di eroina messicana ebbero un crollo. Fu allora che i produttori locali crearono la \"black tar\". La sua purezza resta inferiore a quella della bianca, ma \u00e8 pi\u00f9 elevata della base che producevano prima, e grazie al suo costo contenuto ha conquistato una buona fetta del mercato statunitense. Molti degli effetti tossici della \"black tar\" sono simili a quelli di altre eroine, mentre le impurit\u00e0 che contiene tendono a ostruire maggiormente i vasi sanguigni e aumentano i rischi di compromettere organi vitali, il cervello, i polmoni, i reni e il fegato.\nSostanze da taglio.\nBisogna sempre tenere in considerazione che l'eroina venduta in strada contiene basse dosi di principio attivo perch\u00e9 viene corretta con varie sostanze da taglio, specialmente dai venditori al dettaglio, al fine di aumentarne il volume e quindi migliorare i guadagni. Le sostanze utilizzate fino agli anni novanta dai produttori quali agenti di taglio permisero di individuare due tipi di eroina: la tipo 1 e la tipo 2; la tipo 1 contiene principalmente eroina al 50-70% e caffeina al 50-30%, la tipo 2 contiene eroina al 50-70%, caffeina al 30-45% e stricnina allo 0,5-10%. Spesso passando dal produttore al consumatore l'eroina subisce diluizioni con sostanze diverse.\nAlcune sostanze ritrovate nelle dosi di eroina spacciate per strada e presumibilmente aggiunte dal venditore al dettaglio comprendono paracetamolo, lattosio, bicarbonato e zucchero e anche sostanze psicoattive come benzodiazepine, barbiturici. I produttori si limitano ad aggiungere solo caffeina o stricnina che sembrano aumentare gli effetti dell'eroina quando se ne inalano i vapori. Altre sostanze contenute nell'eroina da strada sono gli alcaloidi presenti nell'oppio di partenza come l'acetilcodeina, la 6-acetil-morfina nonch\u00e9 la noscapina e la papaverina.\nUna ricerca (Coomber, 1987), coadiuvata con un gruppo di ex tossicodipendenti ed esperti italiani, suggerirebbe che la stessa eroina con lo stesso medesimo taglio di stricnina utilizzato negli anni ottanta sulle piazze italiane (precisamente 1983) se abilmente alternata ad anfetamina (che in quegli anni si poteva trovare facilmente ad un livello di purezza pari al 40%) non dava alcun tipo di dipendenza (n\u00e9 psichica, n\u00e9 tantomeno fisica) nella popolazione di casi studiati, infatti,come erroneamente si crede, gli oppioidi e quindi l'eroina non creano sempre dipendenza (Nariita et al).\nL'eroina pu\u00f2 essere assunta per via orale (metodo poco diffuso a causa dei blandi effetti), iniettata (metodo particolarmente potente per effetti e velocit\u00e0 d'azione), sniffata, o bruciata per inalarne i vapori. Quest'ultimo metodo \u00e8 noto con l'espressione \"inseguire il drago\" (en. \"chasing the dragon\"), che si riferisce letteralmente all'operazione di inalare l'eroina scaldata sopra un foglio di alluminio, pi\u00f9 comunemente conosciuto con il gergo di \"stagnole\", \"stagne\" o \"stagge\".\nEffetti.\nAttraversata la barriera ematoencefalica, l'eroina perde uno o entrambi i gruppi acetile per deacetilazione trasformandosi in morfina (se li perde entrambi), in 3-monoacetilmorfina (se perde il gruppo in posizione 6) e in 6-monoacetilmorfina (se perde il gruppo in posizione 3), il metabolita pi\u00f9 potente e pi\u00f9 attivo dei tre. Gli effetti dell'eroina sono divisi in gradi e se la sostanza \u00e8 assunta la prima volta per via endovenosa l'effetto dura circa due ore. Nella fase di massimo effetto, essa deprime il centro respiratorio nel sistema nervoso centrale e il soggetto sotto effetto della sostanza prova una sensazione simile ad un orgasmo.I gradi dal momento di assunzione della sostanza sono i seguenti:\n1\u00b0 (immediatamente): si raggiunge un'estasi pari quasi a un orgasmo che si diffonde a tutta la muscolatura del corpo, si ha senso di calore frequente anche dopo l'effetto, talora vomito e nausea, bradicardia, dispnea e analgesia.\n2\u00b0 (dopo circa 20 min): l'umore \u00e8 o euforico o disforico e le percezioni temporali possono essere alterate.\nLa dose letale \u00e8 di circa 100 mg endovena nei soggetti non assuefatti; una dose per consumo voluttuario ne contiene da 3 a 10\u00a0mg. Nei tossicodipendenti si sviluppa sia tolleranza sia dipendenza, per cui aumentano sia la dose letale che quella necessaria per ottenere l'effetto cercato: molti dipendenti da eroina ne assumono dai 2,5 ai 3 grammi al giorno in due-tre dosi. A differenza della morfina, quando iniettata endovena, l'eroina provoca un caratteristico flash euforico della durata di circa 30-60 secondi, dovuto al rapido superamento della barriera ematoencefalica e conseguente saturazione dei recettori oppioidi; la rapidit\u00e0 di saturazione dei recettori \u00e8 anche il motivo per cui i consumatori di eroina prediligono la via di somministrazione endovenosa. L'eroina, altrimenti, pu\u00f2 essere anche fumata o sniffata.\nIl cocktail di eroina pi\u00f9 cocaina viene comunemente chiamato \"speedball\".\nI pi\u00f9 importanti effetti collaterali a lungo termine riguardano principalmente la possibilit\u00e1 dell'instaurarsi di una dipendenza fisica e psichica. Una volta instaurata la dipendenza, il tossicodipendente \u00e8 \"costretto\" a continuare ad assumere la sostanza per evitare le crisi d'astinenza. La crisi di astinenza dura in media da 48-72 ore fino a una settimana e si presenta circa 8 ore dopo l'ultima \"dose\". La prima fase della crisi di astinenza si presenta sotto forma di sbadigli e lacrimazione, sudorazione, scarichi nasali abbondanti, senso di fastidio e irritabilit\u00e0; poi, dopo circa 16 ore, i sintomi aumentano di intensit\u00e0 e possono comparire sudori freddi, dolori agli arti, brividi e, nei casi dove si usa la sostanza in grande quantit\u00e0 e per lunghi periodi di tempo, si sviluppano tremori. Di solito, dopo 24 ore, i sintomi cominciano ad inasprirsi comportando mal di stomaco e vomito, i sintomi in genere raggiungono il picco nelle seconde 24 ore includendo: febbre, tosse con attacchi di vomito misto a sangue e succhi gastrici, crampi e scosse muscolari con scalci, tremori con brividi, dolori alle ossa e perenne senso di freddo, senso di abbandono ed emarginazione. \u00c8 comunque importante sapere che la sindrome d'astinenza da eroina (con rarissime eccezioni nei casi di consumo di quantit\u00e0 abnormi e in soggetti predisposti) \u00e8 autoconcludente. Nella maggior parte dei casi all'inizio del quarto giorno il soggetto pur essendo fisicamente spossato, non presenta pi\u00f9 sintomi. La difficolt\u00e0 nel superamento della crisi d'astinenza aumenta con il prolungarsi dell'uso negli anni, e con l'invecchiamento del soggetto. La dipendenza e l'astinenza psichica, invece, sono molto pi\u00f9 complesse e richiedono un supporto di tipo psicologico oltre che farmacologico, per consentire la guarigione che pu\u00f2 dirsi conclusa non prima di un anno.\nOltre alla dipendenza, il consumo ripetuto e costante di eroina causa un aumento della sintesi di cortisolo e stitichezza, pu\u00f2 causare, per via delle sostanze con cui \u00e8 mescolata clandestinamente, osteoporosi, perdita della libido, .\nIl corpo umano produce gi\u00e0 da s\u00e9 delle sostanze (chiamate endorfine) che hanno lo stesso effetto dell'eroina; esse servono per contrastare il dolore. A tal proposito, l'uso prolungato dell'eroina inibisce le sinapsi che mandano il segnale di produzione delle endorfine.\nNella classifica di pericolosit\u00e0 delle varie droghe, stilata dalla rivista medica \"Lancet\", l'eroina occupa il primo posto.\nEffetti avversi.\nL'eroina di strada provoca numerose complicazioni a lungo termine. L'eroina di \"strada\", infatti, \u00e8 considerata una delle droghe pi\u00f9 dannose, soprattutto se consumate per via endovenosa.\nMolti paesi e governi locali hanno iniziato a finanziare i programmi di sterilizzazione su aghi per le persone che si iniettano droghe illegali nel tentativo di ridurre questi rischi potenziali e soprattutto la contrazione e diffusione di malattie a trasmissione ematica.\nIn Italia in alcune farmacie \u00e8 presente un macchinario per scambiare le siringhe usate con una nuova.\nL'overdose \u00e8 di solito trattata con un oppioide antagonista: il naloxone (Narcan) o il naltrexone, che ha alta affinit\u00e0 per i recettori degli oppioidi. Questo inverte gli effetti di eroina e di altri agonisti oppioidi e causa un ritorno immediato della coscienza; l'emivita del naloxone \u00e8 per\u00f2 molto pi\u00f9 breve di quella della maggior parte degli agonisti oppioidi, quindi bisogna assistere il paziente almeno 24 ore con dosi endovenose di naloxone ripetute ogni 15 minuti.\n\u00c8 stato ipotizzato che una parte sconosciuta di decessi correlati all'eroina sia il risultato di una reazione allergica al chinino, che talvolta pu\u00f2 essere usato come agente di taglio assieme ad altre sostanze come fentanyl, remifentanil e altri derivati sintetici 400 volte pi\u00f9 potenti dell'eroina stessa.\nGli utenti che la utilizzano in endovena sono molto pi\u00f9 a rischio.\nUn ultimo fattore che contribuisce all'overdose \u00e8 il condizionamento operante.\nUtilizzare diacetilmorfina \u00e8 un comportamento altamente ritualizzato. Sebbene il fenomeno debba essere ancora chiarito totalmente, gli eroinomani di lunga data mostrano maggiore tolleranza al farmaco in luoghi in cui hanno ripetutamente somministrato. Quando l'utente procede all'iniezione in una posizione diversa, la soglia di tolleranza si rivela pi\u00f9 bassa, con la conseguenza di produrre effetti maggiori. La dose media in tal caso si rivela quindi troppo elevata e pu\u00f2 comportare overdose.\nUna piccola percentuale di fumatori di eroina e di utenti IV pu\u00f2 sviluppare sintomi di leucoencefalopatia. La causa non \u00e8 ancora stata identificata, ma la speculazione \u00e8 che la malattia sia causata da un raro adulterante che \u00e8 attivo solo in caso di riscaldamento.\nI sintomi includono disturbi del linguaggio e difficolt\u00e0 a camminare.\nLa cocaina \u00e8 a volte usata in combinazione con eroina, e quando iniettata o fumata in combinazione viene chiamata speedball. La cocaina agisce come stimolante, l'eroina come depressivo. La somministrazione concomitante fornisce una forte euforia, escludendo alcuni effetti negativi, come ansia e sedazione. Gli effetti della cocaina svaniscono molto pi\u00f9 rapidamente di quelli dell'eroina, quindi se una dose eccessiva di eroina \u00e8 stata utilizzata per compensare la cocaina, il risultato finale pu\u00f2 essere una fatale insufficienza respiratoria."}
{"id": "81740", "revid": "287204", "url": "https://it.wikipedia.org/wiki?curid=81740", "title": "Hard disk recording", "text": "Con il termine hard disk recording si indica un sistema di registrazione che usa l'alta capacit\u00e0 di un disco rigido per registrare del materiale sonoro in formato digitale. L\"hard disk recording\" recording rappresenta una soluzione alternativa alla registrazione multitraccia su nastro, fornendo strategie di editing molto avanzate, complicate se non impossibili da attuare con i vecchi registratori a bobina. Questo tipo di sistemi di registrazione, autonomi o computerizzati, includono tipicamente le disposizioni per la miscelazione digitale e l'elaborazione del segnale audio.\nStoria.\nPrima degli anni ottanta, la stragrande maggioranza degli studi di registrazione utilizzava registratori multitraccia analogici, basati appunto sulla tecnologia di registrazione su nastro. Negli anni a venire, societ\u00e0 come la New England Digital cominciarono a includere, nei loro sistemi destinati alla fascia alta del mercato, la possibilit\u00e0 di registrare materiale multimediale su disco fisso. L'alto costo e la capienza limitata di queste prime soluzioni hanno limitato il loro uso ai grandi studi di registrazione e, perfino allora, erano solitamente riservati per delle applicazioni specifiche quali, ad esempio, la post-produzione cinematografica.\nCon l'introduzione dei compact disc, la registrazione digitale divent\u00f2 una delle aree di sviluppo pi\u00f9 importanti per i produttori di hardware. A cavallo fra gli anni ottanta e gli anni novanta furono progettate e sviluppate numerose soluzioni commerciali, molte delle quali continuavano a usare supporti a nastro di vecchia generazione. Qualche anno dopo, il costante abbassamento dei prezzi e il corrispondente aumento in capacit\u00e0 e nella portabilit\u00e0 dei dischi fissi favor\u00ec un abbassamento dei costi dei sistemi di registrazione digitale, rendendoli abbordabili anche agli studi pi\u00f9 piccoli. Oggi, bench\u00e9 vi siano ancora numerose soluzioni analogiche, i sistemi di registrazione su disck rigido sono diventati un marchio di garanzia e facilit\u00e0 d'uso per gli studi professionali.\nUno dei maggiori vantaggi di questa tecnica \u00e8 la possibilit\u00e0 di modificare il materiale audio in maniera \"non lineare\". Si pu\u00f2 accedere ai dati audio digitali in maniera casuale e possono essere modificati, facoltativamente, anche in una modalit\u00e0 definita \"non distruttiva\", la quale permette l'applicazione delle modifiche solo dopo aver compiuto un salvataggio di backup dei dati originali.\nFra gli svantaggi annotiamo, come forse il pi\u00f9 importante, la limitata capienza dei dischi rigidi.\nUtilizzo.\nNegli studi di registrazione digitale, ma spesso anche nei cosiddetti home studio, la registrazione su disco rigido viene combinata con un mixer digitale. Entrambi questi elementi fanno parte delle cosiddette stazioni di lavoro per audio digitale, nelle quali i compiti complessi possono essere automatizzati, liberando l'ingegnere audio dalla gestione di ogni singolo aspetto del missaggio.\nCome unit\u00e0 adibita alla registrazione spesso viene usato un personal computer, sul quale viene eseguito un software adatto allo scopo: oggi, questa risulta essere la soluzione preferita, poich\u00e9 fornisce un'interfaccia flessibile e di facile uso all\"assistente\" di studio.\nMolti sistemi professionali per studi di registrazione forniscono il supporto per periferiche hardware esterne, in modo particolare per la fase di conversione analogico-digitale, mentre altri sistemi meno costosi possono essere tranquillamente usati sfruttando esclusivamente le caratteristiche hardware di un calcolatore moderno.\nI vincoli principali per ogni sistema di hard disk recording sono la \"dimensione dello spazio disponibile\" e la \"velocit\u00e0 di trasferimento\" dei dati del disco, dunque la frequenza di clock del microprocessore \u00e8 praticamente ininfluente. Alcuni sistemi di registrazione usano algoritmi di compressione audio digitale per minimizzare i primi due fattori sopracitati. Comunque, questa soluzione viene adottata sempre meno, grazie ai continui incrementi di capacit\u00e0 dei dischi rigidi."}
{"id": "81741", "revid": "287204", "url": "https://it.wikipedia.org/wiki?curid=81741", "title": "Mezzovico-Vira", "text": "Mezzovico-Vira (in dialetto ticinese \"Me\u017c\u00edgh-Vira\") \u00e8 un comune svizzero di 1\u00a0375 abitanti del Cantone Ticino, nel distretto di Lugano.\nStoria.\nI due nuclei abitati che formano il comune, Mezzovico e Vira, sono attestati nel 1335 come \"Medio Vico\" e \"Vira\". L'Alp da P\u00f3zz \u00e8 un'exclave tra i comuni, in senso orario, di Monteceneri, Torricella-Taverne, Breno e Gambarogno.\nSimboli.\nAi sensi del regolamento comunale promulgato nel 2014, lo stemma araldico municipale di Mezzovico-Vira presenta la seguente blasonatura:\nIn conformit\u00e0 alla prassi araldica svizzera, lo stemma \"propriamente detto\" ha la foggia di scudo spagnolo; nella versione adottata ufficialmente dal comune negli anni 2010, caratterizzata da un disegno pi\u00f9 semplice e stilizzato, l'emblema ha invece assunto un'atipica forma quadrangolare.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Mezzovico della ferrovia del Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81742", "revid": "1632387", "url": "https://it.wikipedia.org/wiki?curid=81742", "title": "Tifo", "text": ""}
{"id": "81745", "revid": "287204", "url": "https://it.wikipedia.org/wiki?curid=81745", "title": "Rivera (Monteceneri)", "text": "Rivera \u00e8 una frazione di 1\u00a0594 abitanti del comune svizzero di Monteceneri, nel Cantone Ticino (distretto di Lugano).\nGeografia fisica.\nRivera si trova presso il passo del Monte Ceneri che separa in due il Cantone Ticino, storicamente e geograficamente.\nStoria.\nGi\u00e0 comune che si estendeva per 13,3\u00a0km\u00b2, il 2010 \u00e8 stato accorpato agli altri comuni soppressi di Bironico, Camignolo, Medeglia e Sigirino per formare il comune di Monteceneri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Rivera-Bironico della ferrovia del Gottardo. La funivia del Monte Tamaro, aperta nel 1972, collega Rivera alla vetta del Monte Tamaro.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "81748", "revid": "287204", "url": "https://it.wikipedia.org/wiki?curid=81748", "title": "Hardfile", "text": "Gli hardfile sono file di enormi dimensioni che vengono visti dal sistema ospite come dischi rigidi emulati o singole partizioni virtuali.\nEssi emulano in tutto e per tutto le caratteristiche e la struttura del \"file system\" di una partizione (ad esempio in formato PC-Windows o Macintosh o Amiga). Gli \"hardfile\" si comportano come un qualsiasi disco rigido propriamente detto, ma sono per le loro intrinseche caratteristiche pi\u00f9 lenti. Infatti il sistema operativo ospite deve prima accedere al suo \"file system\" proprietario, leggere ed aprire l\"hardfile\" che \u00e8 spesso realmente di enormi dimensioni, interpretare i dati in esso contenuti (file) per mezzo di un programma di emulazione o tramite lo stesso driver dell\"hardfile\", e solo alla fine di tutto questo processo li render\u00e0 disponibil all'utente.\nUn tipico esempio di \"hardfile\" \u00e8 quello usato dal programma UAE (Universal Amiga Emulator), che emula appunto un computer di classe Amiga 500. UAE permette di usare sia gli \"hardfile\", sia di collegare al computer un disco rigido formattato Amiga."}
{"id": "81754", "revid": "24281", "url": "https://it.wikipedia.org/wiki?curid=81754", "title": "Marco Furio Camillo", "text": "Fu censore nel 403 a.C., celebr\u00f2 il trionfo quattro volte, cinque volte fu dittatore e fu onorato con il titolo di Pater Patriae, \"Secondo fondatore di Roma\".\nBiografia.\nPrimo tribunato consolare.\nNel 401 a.C. fu eletto tribuno consolare con Lucio Giulio Iullo, Gneo Cornelio Cosso, Manio Emilio Mamercino, Lucio Valerio Potito e Cesone Fabio Ambusto.\nNonostante le discordie interne tra patrizi e plebei, sul fronte militare i romani riconquistarono le posizioni perse l'anno precedente a Veio, razziarono il territorio dei veienti, condotti da Gneo Cornelio e Furio Camillo, mentre a Valerio Potito fu affidata la campagna contro i Volsci per riconquistare Anxur, che fu posta sotto assedio.\nSecondo tribunato consolare.\nNel 398 a.C. fu eletto tribuno consolare con Lucio Valerio Potito, Marco Valerio Lactucino Massimo, Lucio Furio Medullino, Quinto Servilio Fidenate Quinto Sulpicio Camerino Cornuto.\nI Romani continuarono nell'assedio di Veio e, sotto il comando di Valerio Potito e Furio Camillo, saccheggiarono Falerii, Capena e Poggio Sommavilla citt\u00e0 alleate degli etruschi.\nPrima dittatura.\nFurio Camillo fu nominato dittatore nel 396 a.C., dopo che i romani, guidati dai tribuni consolari Lucio Titinio Pansa Sacco e Gneo Genucio Augurino caddero in un'imboscata organizzata da Falisci e Capenati, nella quale lo stesso Gneo Genucio perse la vita. Furio nomin\u00f2 Publio Cornelio Maluginense suo \"magister equitum\"..\nCamillo infuse un nuovo coraggio e un nuovo entusiasmo nell'esercito romano e nella popolazione, pun\u00ec i disertori e i fuggiaschi delle precedenti battaglie e scaramucce, stabil\u00ec un giorno per la chiamata di leva, corse sotto le mura di Veio a rincuorare i soldati che stavano continuando l'assedio, torn\u00f2 a Roma a reclutare il nuovo esercito. Nessuno cerc\u00f2 di farsi esentare e anche \"gli alleati\" Latini ed Ernici si offrirono volontari. Completata l'organizzazione, il dittatore fece voto di indire grandi giochi e di restaurare il tempio della Madre Matuta quando Veio sarebbe stata conquistata.\nCamillo si diresse su Veio. Strada facendo sconfisse Capenati e Falisci, ne prese gli accampamenti e un grande bottino. Arrivato sotto le mura di Veio fece costruire altri fortini e fece cessare le pericolose scaramucce inutilmente combattute nello spazio fra il vallo romano e le mura etrusche; inoltre si lanci\u00f2 in un appassionato discorso seguendo i dettami del rito dell'Evocatio.\nPoi ordin\u00f2 la costruzione di una galleria che doveva arrivare fino alla rocca nemica. Gli scavatori furono divisi in sei squadre che si avvicendavano ogni sei ore..\nBasandosi sul favorevole procedere delle operazioni, Camillo si pose il problema della spartizione di un bottino che si preannunciava superiore a quello di tutte le precedenti guerre assommate. Se spartito fra i soldati con avarizia se ne sarebbe scatenato il risentimento ma si sarebbe arricchito lo Stato. Se fosse stato generoso con i combattenti i patrizi avrebbero contrastato le decisioni. Il Senato, investito del problema si divise: una fazione guidata da Publio Licinio Calvo Esquilino voleva che chi si aspettava del bottino se lo andasse a prendere a Veio, al seguito delle truppe. L'altra fazione, patrizia, capeggiata da Appio Claudio, chiedeva il versamento alle casse dello Stato per poter diminuire le tasse con cui veniva finanziato il soldo dei militari. Il Senato decise di \"non decidere\", lasci\u00f2 al \"popolo\", riunito nei Comizi, la parola finale..\nForte di un grande esercito, Furio Camillo ordin\u00f2 alle truppe di dare l'assalto alle mura di Veio, come mossa diversiva, per nascondere il movimento delle truppe scelte che passavano entro il tunnel sotterraneo, segretamente scavato.\nI Romani irruppero improvvisamente all'interno del tempio di Giunone, sulla cittadella di Veio, e subito si diedero a colpire i nemici assiepati sulle mura, e ad aprire le porte della citt\u00e0. Fu un enorme massacro, che termin\u00f2 solo quando il dittatore ordin\u00f2 di risparmiare i nemici che abbandonavano le armi.\nEnorme fu il bottino, ma i soldati rimasero ugualmente insoddisfatti, perch\u00e9 lo dovettero dividere con i romani giunti dalla citt\u00e0, e perch\u00e9 Furio Camillo destin\u00f2 all'erario il ricavato dalla vendita degli schiavi.\nLa statua di Giunone Regina fu portata a Roma, dove le fu dedicato un tempio sull'Aventino, dove Furio Camillo ne dedic\u00f2 uno nuovo a Mater Matuta, dopo che fu celebrato il trionfo, e la vittoria fu festeggiata con 4 giorni di feste.\nTerzo tribunato consolare.\nNel 394 a.C. fu eletto tribuno consolare con Gaio Emilio Mamercino, Lucio Furio Medullino, Lucio Valerio Publicola, Spurio Postumio Albino Regillense e Publio Cornelio Scipione.\nA Furio Camillo fu affidata la campagna contro i Falisci e i Capenati che si concluse con la resa di Falerii e Capena a Roma.\nNel racconto di Livio i Falisci, dopo essere stati sconfitti in una battaglia campale dai romani condotti da Furio Camillo, si disposero a resistere ad oltranza, chiudendosi dentro la citt\u00e0; i romani si predisposero per sostenere un lungo assedio.\nA questo punto si inserisce il leggendario racconto del maestro di scuola falisco, che condotti i propri ragazzi fuori dalla citt\u00e0, li consegn\u00f2 a Furio, perch\u00e9 li trattenesse come ostaggi. Furio Camillo, non solo rifiut\u00f2 con sdegno l'offerta, ma rimand\u00f2 il maestro indietro a Faleri, con le mani legate dietro la schiena, sospinto dalle verghe di cui aveva fornito i suoi allievi. Colpiti da un cos\u00ec nobile gesto, i Falisci decisero di arrendersi al generale romano.\nAi Falisci fu concessa la pace, contro la corresponsione della paga ai soldati romani per quell'anno.\nA Gaio Emilio e Spurio Postumio fu invece affidata la campagna contro gli Equi. I due tribuni, dopo aver sbaragliato i nemici in campo aperto, decisero che mentre Gaio Emilio sarebbe rimasto a presidiare Verrugine, Spurio Postumio avrebbe saccheggiato le campagne degli Equi. Ma i romani, durante questa azione, furono sorpresi e sbaragliati da un attacco degli Equi.\nDopo la sconfitta, e nonostante che i molti soldati di guarnigione a Verruggine si fossero rifugiati a Tuscolo, temendo un successivo attacco degli Equi, Postumio riusc\u00ec a riorganizzare l'esercito, e ad ottenere una nuova vittoria campale contro gli Equi.\nEsilio.\nNel 391 a.C., accusato dal popolo romano per una ragione non del tutto accertata nelle fonti antiche, Marco Furio decise di andare in esilio volontario ad Ardea, proprio quando i Galli Senoni, condotti da Brenno, cingono d'assedio Chiusi, che invia degli ambasciatori a Roma per chiedere aiuto contro i Galli.\nI cavalli bianchi durante il trionfo romano.\nCamillo fu accusato dal popolo romano di avere ecceduto durante il suo trionfo. L'uso, ritenuto simbolicamente pericoloso, dei cavalli bianchi sui quali si fece trasportare, sembra essere di fondamentale importanza per comprendere le cause che portarono al suo scontro ideologico con il popolo. A darne relativa notizia sono quattro storici antichi: Livio, Plutarco, Diodoro Siculo e Cassio Dione, le cui versioni concordano tutte nel focalizzare l'attenzione sulla vicenda dei cavalli bianchi adoperati da Camillo, motivo di profonda indignazione, mentre esse divergono nell'interpretazione del medesimo episodio.\nIl perch\u00e9 tra i Romani l'uso dei cavalli bianchi durante un trionfo era ritenuto inaccettabile \u00e8 stato punto di discussione tra diversi studiosi moderni. Dum\u00e9zil, esperto di religioni antiche e di cultura indoeuropea, ha ipotizzato che il gesto di Furio Camillo venne ritenuto offensivo perch\u00e9 egli, trainando una quadriga di cavalli bianchi, contaminava, tramite l'inevitabile paragone, la cerimonia sacra nei confronti della \"Mater Matuta\", che aveva origini indoeuropee, in quanto il carro trainato dai cavalli bianchi era un noto simbolo nell'innologia indiana, e la cerimonia era equiparabile all'Aurora vedica. La sua spiegazione si concilierebbe con la versione di Livio e di Plutarco che vedono Camillo come colui che aveva osato equipararsi ad una divinit\u00e0.\nMa poich\u00e9 \u00e8 stato fatto notare che nel trionfo romano il condottiero doveva rappresentare la divinit\u00e0 (non era l'uomo a trionfare ma il dio protettore di Roma), l'\"imitatio Iovis et Solis\" non doveva essere motivo dell'indignazione popolare che si rivers\u00f2 su Camillo\u2014Plinio afferma che fu proprio Camillo che deline\u00f2 il modello sul quale si sarebbe basato nei secoli successivi il trionfo romano. Piuttosto l'indignazione poteva scaturire dall'accostamento di tale episodio con il potere assolutistico; immagine introdotta a Roma dall'influenza della tirannide greca di IV secolo a.C., in particolare di quella siracusana.\nSecondo il Bayet, infatti, l'uso dei cavalli bianchi durante il trionfo romano\u2014discusso \u00e8 l'uso di tali animali anche durante il trionfo di Cesare\u2014venne importato a Roma da Siracusa, quando questa si trovava sotto la forte influenza della tirannide dionigiana. Diodoro e Plinio danno notizia dell'uso che il tiranno Dionigi I faceva dei cavalli bianchi: egli li us\u00f2 ad esempio per accogliere il filosofo Platone, facendo mostra di s\u00e9, utilizzandoli per le grandi occasioni. Espressione di massimo onore. L'abitudine di Dionigi, la sua familiarit\u00e0 con il simbolismo del cavallo bianco, divenne talmente nota che Livio la cita come metro di paragone per i tiranni a venire che ripresero questa usanza. A ci\u00f2 si deve aggiungere la pratica del culto del tiranno (concepita proprio sotto la tirannide dionigiana e poi esplosa con l'ellenismo sotto il dominio di Alessandro Magno): i due tiranni, Dionigi I e Dionigi II, pare si paragonassero rispettivamente all'omonimo dio, Dioniso, il primo, e ad Apollo, il secondo; due divinit\u00e0 legate al nascere dell'astro. Da qui il collegamento con Furio Camillo, oltrech\u00e9 con la divinizzazione in generale del trionfatore romano, che pare venisse accostato, o si accostasse, anch'egli al dio Apollo\u2014fu sua l'iniziativa di deporre la decima del bottino di Veio nel santuario di Apollo. Per cui si hanno due forti analogie con le usanze introdotte nel IV secolo a.C. da Dionigi I, che probabilmente sono all'origine del comportamento romano e dell'accostamento di Camillo al potere assolutistico, quindi alla conseguente avversione del popolo romano nei confronti di un possibile tiranno.\nSeconda dittatura.\nNel 387 a.C. i Romani furono attaccati dai Galli Senoni e sconfitti nella Battaglia del fiume Allia; i Galli giunsero a conquistare gran parte di Roma e cinsero d'assedio il Campidoglio.\nSembra che i Romani furono costretti a pagare un pesante dazio e a consegnare le insegne cittadine per far togliere l'assedio. Successivamente, mentre i Galli tornavano indietro verso i loro territori, i Romani richiamarono Furio Camillo nominandolo nuovamente dittatore. Secondo la leggenda, Camillo, raccolte le truppe romane, insegu\u00ec i Galli, li sconfisse facendone strage e recuper\u00f2 le insegne ed il bottino romano. Secondo altre fonti storiche, tuttavia, Furio Camillo riusc\u00ec a ricacciare i Galli lontano dal territorio romano, ma essi si ritirarono comunque in possesso del ricco bottino di guerra.\nInvece secondo Tito Livio, Furio Camillo nominato dittatore mentre la citt\u00e0 era ancora posta sotto assedio, riusc\u00ec ad arrivare a Roma prima che fosse pagato il riscatto concordato con il comandante dei Galli Brenno, riuscendo a sbaragliarli in due battaglie campali. Ottenuto il trionfo, riusc\u00ec a convincere i Romani a non emigrare a Veio, abbandonando la citt\u00e0, essendo per questo fatto ricordato come il Secondo Fondatore di Roma.\nTerza dittatura.\nL'anno successivo fu nuovamente nominato dittatore, quando Roma dovette fronteggiare la minaccia dei Volsci, degli Equi e degli Etruschi, che pensavano di non dover trovare resistenza dall'Urbe, uscita stremata dalla lotta con i Senoni\nDopo aver chiamato la leva, e riorganizzato l'esercito, lo divise in tre parti, affidandone una, che si stabil\u00ec a Veio, a Lucio Emilio Mamercino, con il compito di fronteggiare l'attacco etrusco, un'altra a Aulo Manlio Capitolino, con il compito di proteggere la campagna romana, e preso il comando della restante parte, condusse l'esercito contro i Volsci, sconfiggendoli a Mecio, nei pressi di Lanuvio. In seguito a questa sconfitta, i Volsci da pi\u00f9 di sett'anni in guerra contro i romani, firmarono la propria resa.\nDopo i Volsci, Camillo attacc\u00f2 gli Equi, riuscendo ad espugnarne la citt\u00e0 di Bola.\nIn quel frangente la citt\u00e0 di Sutri, alleata dei romani, stava subendo l'assedio da parte degli etruschi, e per questo aveva mandato ambasciatori a Roma, per richiederne l'aiuto. Camillo, tornato in citt\u00e0 proprio mentre gli ambasciatori promuovevano la causa di Sutri, decise immediatamente di portare aiuto alla citt\u00e0 alleata, riuscendo a cogliere di sorpresa gli attaccanti, proprio mentre erano entrati in Sutri per razziarla. Gli etruschi che abbandonarono le armi, ebbero salva la vita, ma furono venduti come schiavi. Tornato in citt\u00e0, Camillo celebr\u00f2 il trionfo per le tre vittorie ottenute in quell'anno.\nQuarto tribunato consolare.\nNel 386 a.C. fu eletto tribuno consolare con Quinto Servilio Fidenate, Lucio Orazio Pulvillo, Servio Cornelio Maluginense, Lucio Quinzio Cincinnato Capitolino e Publio Valerio Potito Publicola.\nQuando Anzio riprese le armi contro Roma, sostenuta anche da giovani fuoriusciti Latini ed Ernici, il Senato decise di affidare le operazioni belliche a Furio Camillo, che volle con s\u00e9 il collega Publio Valerio. A Quinto Servilio fu affidato il compito di organizzare un esercito da porre nella campagna romana, a difesa della citt\u00e0 da possibili attacchi degli Etruschi, a Lucio Quinzio fu affidato il compito di presidiare le mura cittadine, a Lucio Orazio di organizzare tutto l'approvvigionamento di guerra e a Servio Cornelio l'amministrazione della citt\u00e0.\nI Romani si scontrarono con l'esercito di Volsci, Latini ed Ernici, numericamente superiore a loro, nelle campagne intorno a Satrico; \u00e8 a questa campagna che si riferisce l'episodio leggendario di Furio Camillo, che lancia il vessillo romano oltre le schiere nemiche, per spronare i romani al combattimento.\nNello scontro campale i Romani ebbero la meglio, e i Volsci, riuscirono a ritirare entro le mura di Satrico, grazie ad un provvidenziale temporale che interruppe lo scontro. Ma abbandonati dagli alleati, i Volsci non riuscirono a difendere la citt\u00e0 dal successivo attacco romano, che entrarono in Sutri, costringendo i nemici alla resa.\nA Furio Camillo, tornato a Roma per ottenere il permesso di attaccare Anzio, il Senato affid\u00f2 il comando delle operazioni belliche contro gli Etruschi che, approfittando dell'impegno romano contro i Volsci, avevano attaccato le citt\u00e0 alleate di Sutri e Nepi.\nInviati Lucio Quinzio e Lucio Orazio a presidiare le campagne dove si era svolto lo scontro con i Volsci, Furio Camillo e Publio Valerio condussero l'esercito cittadino alla volta di Sutri, che fu liberata dagli Etruschi, che l'avevano occupata, grazie ad un'azione coordinata. Infatti mentre Camillo occupava gli assedianti con un attacco su di un lato della citt\u00e0, Publio conduceva l'altra parte dell'esercito, che entr\u00f2 a Sutri dalla parte pi\u00f9 sguarnita.\nLa riconquista di Nepi si present\u00f2 pi\u00f9 difficile, anche per la defezione di parte dei cittadini, passati dalla parte degli occupanti Etruschi. Anche in questo caso i romani ebbero la meglio, riuscendo a riconquistare Nepi, massacrando gli etruschi e quanti fra i nepi si erano uniti a loro.\nQuinto tribunato consolare.\nNel 384 a.C. fu eletto tribuno consolare Servio Cornelio Maluginense, Gaio Papirio Crasso, Publio Valerio Potito Publicola, Servio Sulpicio Rufo e Tito Quinzio Cincinnato Capitolino.\nTutto l'anno fu segnato dalla vicenda del processo condotto contro Marco Manlio Capitolino, conclusasi con la sua condanna a morte.\nSesto tribunato consolare.\nNel 381 a.C. fu eletto tribuno consolare con Lucio Postumio Albino Regillense, Lucio Lucrezio Tricipitino Flavo, Aulo Postumio Albino Regillense, Lucio Furio Medullino Fuso e Marco Fabio Ambusto.\nContro tutte le regole, la conduzione della campagna di guerra contro i Volsci, che avevano occupato la colonia di Satrico, fu affidata a Furio Camillo, ed a Lucio Furio, estratto a sorte tra gli altri tribuni, che avrebbe dovuto fungere da aiutante di Furio Camillo, ormai avanti negli anni.\nLucio Furio per\u00f2 inizi\u00f2 a criticare il generale, perch\u00e9 questo, arrivati davanti a Satrico, aveva adottato una tattica attendistica, in ragione del maggior numero degli avversari. E quando Lucio Furio, che era pur sempre un magistrato di pari grado, gli prospett\u00f2 la necessit\u00e0 dell'attacco contro i Volsci, Furio Camillo non si oppose, lasciando al collega il compito di condurre l'attacco, riservando per s\u00e9 il comando delle riserve.\nL'attacco delle legioni, guidate da Lucio Furio, si risolse in una sconfitta per i romani, ricacciati indietro dai Volsci, e si sarebbe tramutato in una completa disfatta per i romani, se non fosse stato per il provvidenziale intervento dell'anziano generale. Lucio Furio, mitig\u00f2 le proprie responsabilit\u00e0, adoperandosio a trasmettere gli ordini di Furio Camillo nello scontro, a cui partecip\u00f2 in prima persona, distinguendosi per il valore. Alla fine Furio Camillo riusc\u00ec a guidare i romani alla vittoria.\nTra i tanti prigionieri i romani ne riconobbero diversi provenienti dalla citt\u00e0 alleata di Tuscolo, e per questo Furio Camillo ne port\u00f2 alcuni a Roma, perch\u00e9 fossero interrogati dai Senatori.\nIl Senato decise immediatamente per la guerra contro Tuscolo, affidandola a Furio Camillo, che, contrariamente ad ogni pronostico, volle come collega Lucio Furio. Arrivati a Tuscolo i romani trovarono la citt\u00e0 aperta, e tutti i cittadini disarmati, intenti alle loro normali attivit\u00e0. A questo punto Furio Camillo permise ai maggiorenti della citt\u00e0 di recarsi a Roma, per ottenere il perdono dai Senatori, che lo concessero, proprio in virt\u00f9 dell'atteggiamento apertamente remissivo dei tuscolani.\nQuarta dittatura.\nNel 368 a.C., nel pieno della battaglia politica tra Plebei e Patrizi, per la definizione dei futuri assetti politici di Roma, e per la definizione della questione dei debiti contratti dai plebei (e della loro conseguente riduzione in schiavit\u00f9 se non onorati), quando i tribuni della plebe Gaio Licinio Calvo Stolone e Lucio Sestio Laterano portarono le trib\u00f9 a votare le proprie proposte di legge a favore dei plebei, nonostante il veto espresso dagli altri tribuni della plebe, controllati dai patrizi, il Senato nomin\u00f2 Marco Furio Camillo dittatore per la quarta volta, allo scopo di impedire la votazione delle leggi proposte da Licinio e Sestio.\nMa Furio Camillo non riusc\u00ec a dissuadere i tribuni della plebe dal recedere dalle loro azioni, rispettando il veto dei colleghi, e anzi, si dimise dalla carica; secondo alcuni perch\u00e9 la sua elezione non era stata regolare, secondo altri, perch\u00e9 temeva la reazione della plebe, una volta tornato normale cittadino romano.\nA seguito delle sue dimissioni, il Senato elesse dittatore Publio Manlio Capitolino.\nQuinta dittatura.\nNel 367 a.C., nominato dittatore per fronteggiare un'invasione dei Galli, nomin\u00f2 Tito Quinzio Peno Magister Equitum.\nI romani affrontarono i Galli nei pressi di Albano, sconfiggendoli e mettendoli in fuga. Tornato a Roma, a Furio fu tributato il trionfo.\nIn quell'anno furono approvate le Leges Liciniae Sextiae, che permettevano l'accesso dei plebei al consolato.\nMorte.\nSebbene patrizio nell'animo, comprese la necessit\u00e0 di fare concessioni alla plebe e fu determinante nel far approvare le Leggi licinie sestie. Mor\u00ec di peste all'et\u00e0 di 81 anni (365 a.C.)."}
{"id": "81768", "revid": "287204", "url": "https://it.wikipedia.org/wiki?curid=81768", "title": "Vira Gambarogno", "text": "Vira Gambarogno \u00e8 una frazione di 665 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nIl paese si affaccia sul Lago Maggiore.\nOrigini del nome.\nVira Gambarogno trae l'origine del nome da un nucleo, protetto da cancelli e palizzate, sorto a protezione della strada per Bellinzona.\nStoria.\nL'insediamento \u00e8 di origine preistorica e un tempo deteneva diritti doganali; nella zona furono molte le fortificazioni di origine longobarda.\nGi\u00e0 comune autonomo dal quale nel 1843 era stata scorporata la localit\u00e0 di Magadino, divenuta comune autonomo, e che si estendeva per 11,9\u00a0km\u00b2, nel 2010 \u00e8 stato accorpato agli altri comuni soppressi di Caviano, Contone, Gerra Gambarogno, Indemini, Magadino, Piazzogna, San Nazzaro e Sant'Abbondio per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Magadino-Vira della ferrovia Cadenazzo-Luino.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "81772", "revid": "767487", "url": "https://it.wikipedia.org/wiki?curid=81772", "title": "Nordic Tournament", "text": "Il Nordic Tournament (espressione inglese che significa \"torneo nordico\") \u00e8 stata una competizione del salto con gli sci, disputata dal 1997 al 2010, che comprendeva quattro gare che si disputavano annualmente in Finlandia e in Norvegia in febbraio o marzo. Il saltatore con il punteggio complessivo pi\u00f9 alto sui quattro eventi vinceva il Nordic Tournament.\nLe singole gare che componevano il Nordic Tournament erano valide anche per la classifica di Coppa del Mondo.\nLa formula della competizione ricalcava quella del Torneo dei quattro trampolini, che si svolge sin dal 1952 in Germania e Austria. A differenza del Torneo, qui le date delle quattro tappe non erano fisse, ma cambiavano ogni anno in base al calendario della Coppa del Mondo. Venivano disputate due tappe in Finlandia, a Lahti e a Kuopio, e due tappe in Norvegia, a Lillehammer e sul trampolino di Holmenkollen a Oslo."}
{"id": "81773", "revid": "287204", "url": "https://it.wikipedia.org/wiki?curid=81773", "title": "Atropina", "text": "Latropina (sinonimi: atropinum, DL-iosciamina) \u00e8 un tropan-alcaloide di diverse piante della famiglia delle Solanaceae come ad esempio \"Atropa belladonna\", \"Datura stramonium\" e \"Hyoscyamus niger\".\nEffetti sull'organismo umano.\n\u00c8 un antagonista dell'acetilcolina per i recettori muscarinici, provocando effetti parasimpaticolitici senza proprie attivit\u00e0 intrinseche:\nIn genere gli effetti dell'atropina, al di l\u00e0 delle diverse risposte singolari, sono:\nIn genere, quando si parla degli effetti collaterali dell'atropina, ci si riferisce a secchezza della bocca, stipsi, riduzione della minzione e midriasi. Con dosi pi\u00f9 elevate \u00e8 possibile provare agitazione e manifestare amnesie. I sintomi sono attenuati dalla somministrazione di fisostigmina, agonista indiretto dell'Ach.\nAvvertenze.\n\"Farmaci simpaticomimetici:\" possono potenziare l'effetto midriatico dell'atropina&lt;ref name=\" Pharmamedix/Atropina \"&gt; Pharmamedix: Atropina http://www.pharmamedix.com/principiovoce.php?pa=Atropina&amp;vo=Avvertenze&lt;/ref&gt;.\n\"Sindrome di Down:\" i pazienti affetti da sindrome di Down possono essere particolarmente sensibili all'azione dell'atropina.\n\"Fenotiazine:\" nel caso l'atropina sia somministrata in associazione con fenotiazine, monitorare segni e/o sintomi riconducibili a ileo paralitico. L'associazione farmacologica infatti sembra indurre un aumento del rischio di ileo paralitico.\n\"Noradrenalina, bicarbonato di sodio:\" non somministrare atropina solfato con noradrenalina e bicarbonato di sodio.\n\"Malattia di Parkinson:\" nei pazienti affetti dalla malattia di Parkinson l'atropina non deve essere sospesa bruscamente.\n\"Pazienti esposti a temperature ambientali elevate:\" l'atropina non dovrebbe essere somministrata quando la temperatura dell'ambiente \u00e8 alta poich\u00e9 pu\u00f2 indurre iperpiressia.\n\"Pazienti pediatrici:\" secondo alcuni ricercatori, l'atropina non \u00e8 raccomandata in bambini di et\u00e0 inferiore ai 3 mesi per il rischio di sviluppare ambliopia.\n\"Lenti a contatto:\" nei portatori di lenti a contatto non usare colliri contenenti atropina.\n\"Collirio:\" i colliri sono soluzioni sterili, pertanto non dovrebbero essere usati per pi\u00f9 di 1-2 settimana. Una volta terminata la terapia oculare, il collirio rimasto deve essere eliminato.\n\"Gravidanza:\" la FDA inserisce l'atropina in classe C per l'uso dei farmaci in gravidanza (classe C: farmaci i cui studi sugli animali hanno rilevato effetti dannosi sul feto (teratogenico, letale o altro) e non ci sono studi controllati in donne oppure farmaci per i quali non sono disponibili studi n\u00e9 sull'uomo n\u00e9 sull'animale. Il farmaco dovrebbe essere dato solo se il potenziale beneficio giustifica il potenziale rischio per il feto). Secondo le agenzie regolatorie ADEC (Australian Drug Evaluation Committee) e FASS (Farmaceutiska Specialiteter i Sverige) l'atropina \u00e8 considerata farmaco di scelta in gravidanza.\n\"Allattamento:\" l'atropina \u00e8 considerata compatibile con l'allattamento materno (American Academy of Pediatrics).\nImpiego militare.\nL'atropina \u00e8 il trattamento generico utilizzato contro l'intossicazione da gas nervini; l'atropina antagonizzando a livello di recettore colinergico l'effetto dell'acetilcolina non pi\u00f9 distrutta dall'enzima inibito dal nervino, limita gli effetti dell'avvelenamento da nervini ed \u00e8 in grado di salvare la vita agli intossicati. Per questa ragione, i militari che operano in ambienti potenzialmente a rischio di contaminazione con gas nervini, ricevono in dotazione siringhe di atropina per l'autosomministrazione immediata.\nFonti naturali.\nL'atropina \u00e8 presente in molte piante della famiglia delle Solanaceae. In particolare le pi\u00f9 comuni fonti di atropina sono l\"Atropa belladonna\", la \"Datura inoxia\", la \"D. metel\", e lo \"Stramonio\". \u00c8 presente anche in alcune piante dei generi \"Brugmansia\" e \"Hyoscyamus\". Il genere \"Nicotiana\" (che include la pianta del tabacco, la \"N. tabacum\") appartiene alla famiglia delle Solanaceae, ma non contiene atropina n\u00e9 altri alcaloidi a nucleo tropanico.\nSintesi.\nL'atropina pu\u00f2 essere sintetizzata a partire da tropina e acido tropico in presenza di acido cloridrico.\nBiosintesi.\nLa biosintesi dell'atropina, nelle piante che la contengono, parte dalla L-fenilalanina che va incontro a transaminazione formando acido fenilpiruvico che \u00e8 poi ridotto ad acido fenil-lattico. Il coenzima A, quindi, unisce l'acido fenil-lattico con la tropina formando la littorina, che subisce una trasposizione radicalica iniziata da un citocromo P450 che forma l'aldeide della iosciamina. Una deidrogenasi riduce poi l'aldeide ad alcool primario formando la (-)-iosciamina, la quale, in seguito a racemizzazione, d\u00e0 l'atropina."}
{"id": "81774", "revid": "3115", "url": "https://it.wikipedia.org/wiki?curid=81774", "title": "Carmine Alfieri", "text": "Biografia.\nDopo essere stato testimone dell'uccisione del padre, avvenuta al termine di un duello rusticano nelle campagne del nolano, giurando vendetta sul corpo del genitore, conobbe ascesa nel mondo del crimine ad inizio degli anni sessanta quando ancor giovane fu arrestato per detenzione abusiva di armi da fuoco, estorsione e lesioni.\nNel 1974 ricevette dalla Camorra la consacrazione a \"uomo d'onore\", primo passo di una carriera criminale che lo porter\u00e0, a cavallo tra gli anni '80 e i '90, ad essere riconosciuto come uno dei pi\u00f9 potenti e temuti boss, tra i primi, insieme al sodale Antonio Bardellino (col quale progetta e porta a compimento una delle pi\u00f9 eclatanti carneficine di camorra: la Strage di Torre Annunziata, che nel 1984, a Torre Annunziata, decima il clan Gionta), a conferire, grazie anche ad importanti agganci ed influenze nel mondo politico e finanziario, un'impronta imprenditoriale alla criminalit\u00e0 organizzata in Campania.\nNella seconda met\u00e0 degli anni ottanta diede vita con altri clan dell'entroterra e della citt\u00e0 ad una confederazione camorristica, nota con il nome di Nuova Famiglia, che si contrappose ferocemente a quella capeggiata da Raffaele Cutolo denominata Nuova Camorra Organizzata (\"NCO\") e sulla quale ebbe la meglio. Dopo essere diventato uno dei latitanti pi\u00f9 ricercati dalla Polizia fu arrestato dai Carabinieri l'11 settembre 1992 a Scisciano, all'interno del sotterraneo di una masseria locale, mentre era in compagnia del suo vice Marzio Sepe (arrestato per favoreggiamento, scarcerato dopo sei mesi e poi di nuovo arrestato il 6 settembre 1996).\nLa collaborazione con la magistratura.\nDivenuto collaboratore di giustizia ha rivendicato la responsabilit\u00e0, diretta e indiretta, in circa centocinquanta omicidi, confessando insospettabili intrecci e protezioni a livello istituzionale, tirando in ballo uomini politici all'epoca assai in vista e chiarendo la posizione del suo braccio destro, il mammasantissima Pasquale Galasso, all'interno dell'organizzazione nota come Nuova Famiglia.\nParticolarmente inquietanti sono, infine, le ultime dichiarazioni sul business dei rifiuti tossici sversati nell'area agricolo-industriale di Boscofangone, bretella di collegamento tra i comuni di Nola, Marigliano ed Acerra, area tristemente denominata \"Triangolo della morte Acerra-Nola-Marigliano\" a causa dell'alta percentuale di morti per cause tumorali. Stando alla sua testimonianza, l'intero complesso del CIS-Interporto-Vulcano Buono sarebbe stato edificato su terreni nei quali sarebbero stati sversati rifiuti \"speciali\" provenienti da fabbriche del Nord Italia e della Germania.\nA causa della sua collaborazione con gli inquirenti ha subito numerosi lutti, tra i quali l'uccisione del figlio, di un fratello, di un nipote e del genero."}
{"id": "81775", "revid": "1305772", "url": "https://it.wikipedia.org/wiki?curid=81775", "title": "Dente (disambigua)", "text": ""}
{"id": "81776", "revid": "287204", "url": "https://it.wikipedia.org/wiki?curid=81776", "title": "Bironico", "text": "Bironico () \u00e8 una frazione di 625 abitanti del comune svizzero di Monteceneri, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 4,2\u00a0km\u00b2, il 2010 \u00e8 stato accorpato agli altri comuni soppressi di Camignolo, Medeglia, Rivera e Sigirino per formare il comune di Monteceneri, del quale Bironico \u00e8 capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Rivera-Bironico della ferrovia del Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "81778", "revid": "287204", "url": "https://it.wikipedia.org/wiki?curid=81778", "title": "Camignolo", "text": "Camignolo () \u00e8 una frazione di 733 abitanti del comune svizzero di Monteceneri, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 4,5\u00a0km\u00b2, il 2010 \u00e8 stato accorpato agli altri comuni soppressi di Bironico, Medeglia, Rivera e Sigirino per formare il comune di Monteceneri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "81781", "revid": "287204", "url": "https://it.wikipedia.org/wiki?curid=81781", "title": "Contone", "text": "Contone () \u00e8 una frazione di 819 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nIl paese \u00e8 situato sul piano di Magadino ai piedi del passo del Monte Ceneri; .\nStoria.\nGi\u00e0 comune autonomo che si estendeva per 2,3\u00a0km\u00b2, nel 2010 \u00e8 stato accorpato agli altri comuni soppressi di Caviano, Gerra Gambarogno, Indemini, Magadino, Piazzogna, San Nazzaro, Sant'Abbondio e Vira Gambarogno per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "81784", "revid": "120912764", "url": "https://it.wikipedia.org/wiki?curid=81784", "title": "Stile giornalistico", "text": "Lo stile giornalistico \u00e8 lo stile di prosa di brevi articoli per quotidiani e notiziari televisivi, agenzie di stampa e radiofonici. Comprende non solo le regole inerenti alla struttura delle frasi e dei vocaboli, ma anche l'ordine ed il tono in cui l'informazione viene esposta relativamente al tipo di lettore e ai suoi interessi. Questo genere di struttura \u00e8 definita a \u00abpiramide invertita\u00bb.\nNei quotidiani maggiori e pi\u00f9 rispettati, l'equilibrio e la precisione sono fattori molto importanti. I commenti e le opinioni sono solitamente confinati a una sezione specifica, sebbene ciascuna testata sovente manifesti uno stile proprio. La politica editoriale si estende anche all'uso di aggettivi, eufemismi e idiomi. I giornali con tiratura internazionale, per esempio, usano spesso un tipo di scrittura piuttosto informale.\nIn particolare, la scrittura giornalistica mira soprattutto ad essere comprensibile alla vasta maggioranza dei potenziali lettori, oltre ad essere nel contempo coinvolgente e sintetica. All'interno dei limiti imposti da tali obiettivi, gli articoli devono tendere, in linea di principio, a una sorta di completezza dell'informazione. Lo scopo in questo senso \u00e8 quello di rispondere alle cinque domande canoniche, ritenute fondamentali per essere esaurienti: chi?, cosa?, dove?, quando? e perch\u00e9?. Nel giornalismo anglosassone, questa \u00e8 la regola delle 5 W (in inglese who?, what?, where?, when? e why?). Il punto non \u00e8 di raggiungere la completezza fine a se stessa, ma di soddisfare la curiosit\u00e0 del lettore, anticipandone le probabili domande e fornendo le relative risposte.\nRegole per scrivere.\nPer scrivere un articolo giornalistico si devono rispettare alcune regole generali di base, qualsiasi sia l'argomento trattato:\n1. L'autore deve mantenere una posizione il pi\u00f9 possibile oggettiva nei confronti dell'argomento trattato. Le opinioni personali sono ammesse solo in certi particolari casi, come per esempio gli editoriali e le lettere aperte.\n2. Esistono 6 domande a cui tutti gli articoli devono dare risposta. per semplificare \u00e8 stata chiamata 5W + 1 H. \nLe parole fondamentali sono:\n3. A seconda di ci\u00f2 che il giornalista vuol far emergere ci saranno risposte pi\u00f9 esaurienti o approfondite in una (o pi\u00f9) delle 5 domande.\n4. Il titolo dato all'articolo deve essere coerente con l'argomento trattato, ma allo stesso tempo, deve attirare l'attenzione del lettore e motivarlo all'intera lettura del brano.\nL'ABC.\nI tre aspetti fondamentali del giornalismo contemporaneo sono: l'accuratezza, la brevit\u00e0 e la chiarezza, ovvero l'ABC del giornalismo anglosassone. Il primo e pi\u00f9 importante \u00e8 proprio la precisione. Un articolo pu\u00f2 anche essere coinvolgente e caratterizzato da uno stile impeccabile ma se manca di precisione, non ha alcun valore. Occorre dunque sempre verificare le proprie fonti.\nLa struttura.\nL'organizzazione o struttura di un articolo viene spesso descritta come una piramide invertita. In sostanza, un giornalista dispone gli elementi pi\u00f9 rilevanti ed essenziali a partire dall'inizio dell'articolo stesso (principio \"top-loading\"). Segue poi l'informazione di supporto in ordine decrescente di importanza.\nL'elemento strutturale di maggiore rilevanza in assoluto \u00e8 senza dubbio l'attacco (\"intro\" in Gran Bretagna, \"news lead\" negli Stati Uniti, o pi\u00f9 semplicemente \"lead\", a volte scritto \"lede\" per evitare confusione con altri termini inglesi aventi lo stesso spelling ma accezione diversa), che infatti contiene tutta l'informazione che la maggioranza dei lettori legger\u00e0. L'attacco coincide con il primo periodo o, in casi particolari, con i primi due. Il principio della piramide invertita dunque si riferisce soprattutto a questo elemento, ma la difficolt\u00e0 di lettura di periodi molto lunghi pone dei limiti alla sua estensione. Ci\u00f2 rende la preparazione di un buon attacco un vero e proprio problema di ottimizzazione, in cui lo scopo principale \u00e8 articolare, con il materiale disponibile, la singola frase pi\u00f9 accurata, completa ed interessante.\nSebbene la regola generale dice che si dovrebbe rispondere a tutte le 5 w, pochi \"lead\" in effetti hanno questa caratteristica. D'altra parte, se tale regola fosse sempre rispettata, il conseguente lead sarebbe con ogni probabilit\u00e0 troppo scolastico, pesante e prevedibile.\nIl secondo paragrafo \u00e8 in genere un ottimo punto in cui collocare altre informazioni rilevanti che non compaiono nel primo. In coda troviamo tutto il materiale di non vitale importanza.\nQuesto genere di impianto consente l'interruzione della lettura anche dopo breve tempo senza rinunciare all'essenza della notizia. Offre la possibilit\u00e0 ai lettori di immergersi in un determinato argomento al livello di profondit\u00e0 desiderato, dettato dalla loro curiosit\u00e0 e senza l'imposizione di dettagli che poi si rivelano poco significativi.\nQuestioni di praticit\u00e0 redazionale rappresentano un altro valido motivo per l'adozione di questa struttura. La piramide invertita infatti consente all\"'editor\" ed al resto della redazione di intervenire rapidamente per creare spazio per annunci pubblicitari o notizie dell'ultima ora semplicemente \"tagliando\" i paragrafi dal basso. Questa impostazione permette di troncare gli articoli in qualsiasi punto, con aggiustamenti relativamente agevoli.\nUna struttura debole inizia tipicamente con un attacco difettoso. Accade frequentemente che i giornalisti novizi, fortemente impegnati nell'analisi del materiale ancora grezzo a loro disposizione, come le interviste o i risultati di ricerche, falliscano nel tentativo di anticipare ci\u00f2 che i lettori troveranno pi\u00f9 interessante e di sintetizzare l'informazione rapidamente. In questo modo gli elementi principali andranno a collocarsi solo dopo il lead, nei paragrafi successivi dell'articolo. \u00c8 la ragione per il popolare ammonimento redazionale: \"Non seppellite il lead!\"\nApprofondimenti.\nL'articolo sulla notizia non \u00e8 l'unico genere di articolo che si trova nei quotidiani o nelle riviste. Gli articoli pi\u00f9 lunghi, per esempio quelli di copertina nelle riviste, sono noti come articoli di approfondimento (in inglese \"feature\"). Differiscono sensibilmente dai primi per vari motivi. Innanzi tutto, manca quasi sempre un lead nel senso tradizionale del termine. Infatti, invece di fornire l'essenza di una notizia o di un argomento all'inizio del pezzo, gli autori di questi articoli tentano di indurre a proseguire la lettura fino possibilmente a completarla.\nIl primo paragrafo di un approfondimento riporta spesso un episodio o un evento particolare, come nel caso del lead di \"aneddoto\" (\"anectodal lead\"). A partire dai dettagli di una persona o di un fatto si passa poi alle caratteristiche pi\u00f9 generali riguardanti il soggetto.\nLa sezione che contiene l'essenza dell'articolo \u00e8 definita in inglese \"nut graph\" o \"billboard\". I billboard sono collocati solitamente nel terzo o nel quarto paragrafo e possono raggiungere la lunghezza di due. A differenza del lead, un billboard raramente contiene \"tutto\" il materiale interessante.\nCi\u00f2 riflette il fatto che gli autori di articoli di approfondimento mirano a mantenere l'attenzione del lettore fino alla fine del pezzo e questo richiede un'alternanza continua tra lo stimolo della curiosit\u00e0 ed il relativo appagamento. I paragrafi in questo caso tendono ad essere pi\u00f9 elaborati rispetto agli articoli brevi sulle notizie e le transizioni da un paragrafo all'altro sono pi\u00f9 fluide.\nGli articoli di approfondimento sono in genere caratterizzati da una costruzione con prevalenza di verbi attivi e d\u00e0 spiegazioni concrete delle notizie con abbondanza di esempi. Inoltre, la personalit\u00e0 dell'autore \u00e8 di solito molto pi\u00f9 in evidenza. Infine, gli approfondimenti terminano sempre con una conclusione ben definita."}
{"id": "81787", "revid": "1543377", "url": "https://it.wikipedia.org/wiki?curid=81787", "title": "OLAP", "text": " \nOLAP, acronimo dell'espressione On-Line Analytical Processing, designa un insieme di tecniche software per l'analisi interattiva e veloce di grandi quantit\u00e0 di dati, che \u00e8 possibile esaminare in modalit\u00e0 piuttosto complesse. Questa \u00e8 la componente tecnologica base del data warehouse e, ad esempio, serve alle aziende per analizzare i risultati delle vendite, l'andamento dei costi di acquisto merci, al marketing per misurare il successo di una campagna pubblicitaria, a una universit\u00e0 per organizzare i dati di un sondaggio ed altri casi simili. Gli strumenti OLAP si differenziano dagli OLTP per il fatto che i primi hanno come obiettivo la performance nella ricerca e il raggiungimento di interrogazioni quanto pi\u00f9 articolate sia possibile; i secondi, invece, mirano ad una garanzia di integrit\u00e0 e sicurezza delle transazioni.\nL'applicazione tipica di OLAP \u00e8 all'interno di strumenti di business intelligence (BI).\nDescrizione.\nFunzionalit\u00e0.\nLa creazione di un database OLAP consiste nell'effettuare una fotografia di informazioni (ad esempio quelle di un database relazionale) in un determinato momento e trasformare queste singole informazioni in dati multidimensionali.\nEseguendo successivamente delle interrogazioni sui dati, in tal modo strutturati, \u00e8 possibile ottenere risposte in tempi decisamente ridotti rispetto alle stesse operazioni effettuate su altre tipologie di database, anche perch\u00e9 il database di un sistema OLTP non \u00e8 stato studiato per consentire analisi articolate.\nUna struttura OLAP creata per questo scopo \u00e8 chiamata \"cubo\" multidimensionale. Ci sono diversi modi per creare un cubo, ma il pi\u00f9 conosciuto \u00e8 quello che utilizza uno schema \"a stella\"; al centro c'\u00e8 la tabella maggiore dei \"facts\" che elenca i principali elementi su cui sar\u00e0 costruita l'interrogazione, e collegate ad essa sussistono varie tabelle delle \"dimensioni\" che specificano come saranno aggregati i dati.\nPer esempio un archivio di clienti pu\u00f2 essere raggruppato per citt\u00e0, provincia, regione; questi clienti possono essere relazionati con i prodotti ed ogni prodotto pu\u00f2 essere raggruppato per categoria.\nIl calcolo delle possibili combinazioni di queste aggregazioni forma una struttura OLAP che, potenzialmente, potrebbe contenere tutte le risposte per ogni singola combinazione. In realt\u00e0 viene memorizzato solo un numero predeterminato di combinazioni, mentre le rimanenti vengono ricalcolate solo al momento in cui quella richiesta viene materialmente effettuata.\nUn sistema OLAP permette di:\nTipi di sistemi OLAP.\nPartendo dai concetti di base appena descritti, si pu\u00f2 precisare che esistono tre tipologie di sistemi OLAP: multidimensionale (MOLAP: \"Multidimensional OLAP\"), relazionale (ROLAP: \"Relational OLAP\") e ibrido (HOLAP: \"Hybrid OLAP\"). Ciascuna di queste tipologie presenta i propri benefici, bench\u00e9 non vi sia una concordanza completa relativamente ad essi.\nLa difficolt\u00e0 nell'implementazione di un database OLAP comincia dalle ipotesi delle possibili interrogazioni utente; scegliere la tipologia di OLAP, lo schema e creare una base dati completa e consistente \u00e8 un'operazione complessa, decisamente complicata per una base di utenza ampia ed eterogenea.\nPer venire incontro alle esigenze degli utenti, molti prodotti moderni forniscono una quantit\u00e0 enorme di schemi ed interrogazioni pre-impostate.\nCaratteristiche di un OLAP.\nLe funzioni di base di uno strumento OLAP sono:\nPunti deboli.\nI punti deboli degli strumenti OLAP sono:\nProdotti.\nIl primo prodotto che permetteva interrogazioni OLAP \u00e8 stato rilasciato da Edgar F. Codd nel 1970 (ed acquisito da Oracle nel 1995). Comunque il termine OLAP non venne utilizzato fino al 1993, quando fu coniato da Codd, che viene peraltro considerato il \"padre dei database relazionali\". Le ricerche di Codd furono tuttavia finanziate dalla Arbor, che rilasci\u00f2 un anno prima il proprio prodotto OLAP \"Essbase\" (noto in seguito con il nome di \"Hyperion\", software acquisito da Oracle dal marzo 2007).\nAltri prodotti molto conosciuti sono SAS enterprise intelligence platform, IBM DB2 OLAP Server (una versione OEM di Essbase), SAP BW, Business Objects, DataTime, Cognos, MicroStrategy, Lilith (Hicare), Sybase IQ, Microsoft Analysis Services (precedentemente chiamato OLAP Services) che \u00e8 parte di Microsoft SQL Server, Oracle Business Intelligence Suite, Brio, DssMUSA di IG Consulting, BIExplore di Sediin, Information Builders, QlikView ed altri ancora."}
{"id": "81795", "revid": "21583", "url": "https://it.wikipedia.org/wiki?curid=81795", "title": "Antef III", "text": "Biografia.\nFiglio di Antef II, sal\u00ec al trono probabilmente gi\u00e0 in tarda et\u00e0 ed adott\u00f2 un nome \"Horo\" (\"Nakht-nebtep-nefer\"; \u201cForte, Signore del buon inizio\u201d) ispirato ad ideali di rinascita e restaurazione, anche se l'effettiva riunificazione dell'Alto e del Basso Egitto avverr\u00e0 solamente durante il regno del figlio Mentuhotep II.\nDel suo regno non si sa molto: alcuni testi riportano notizie di una carestia che il sovrano seppe gestire, a quanto pare, con capacit\u00e0 e lungimiranza. \u00c8 ricordato ad Elefantina sia per la donazione di un portale in pietra arenaria al tempio locale di Satis, sia per il restauro della tomba rupestre in rovina del nomarca Hekaib.\nDi Antef III esistono poche rappresentazioni, realizzate durante il regno del figlio e successore: un graffito nello Uadi Schatt el-Rigal, presso il Gebel Silsila, in cui \u00e8 raffigurato insieme alla consorte Yo'h ed al loro figlio Mentuhotep II, ed una raffigurazione proveniente dal tempio di Montu a Tod, che rappresenta Mentuhotep II insieme ai tre Antef che lo precedettero.\nAntef III mor\u00ec dopo 8 anni di regno e venne molto probabilmente sepolto in una tomba a saff nella necropoli reale detta \"cimitero degli Antef\" ad el-Tarif, presso Tebe."}
{"id": "81796", "revid": "2219931", "url": "https://it.wikipedia.org/wiki?curid=81796", "title": "Larderello", "text": "Larderello \u00e8 una frazione del comune italiano di Pomarance, nella provincia di Pisa, in Toscana.\nIl paese si trova sulle Colline Metallifere a 390 metri di altitudine, conta 850 abitanti ed \u00e8 in parte propriet\u00e0 di Enel. Larderello produce il 10% dell'energia geotermica mondiale, con un ammontare di 4800 GWh annui, dando energia a un milione di case italiane. Il Guinness dei primati 1988 riportava:\nGeografia fisica.\nSi trova al centro della cosiddetta \"Valle del diavolo\", cos\u00ec chiamata a causa del suo paesaggio caratterizzato dalla presenza di soffioni boraciferi con le caratteristiche colonne di vapori bianchi (gi\u00e0 noti all'epoca di Dante Alighieri e a lui ispiratrici dei paesaggi de \"l'Inferno\").\nIl paese prende nome da Fran\u00e7ois Jacques de Larderel, industriale livornese di origine francese che intorno al 1827 perfezion\u00f2 l'estrazione dell'acido borico dai fanghi dei cosiddetti \"lagoni\", gi\u00e0 iniziata con metodi poco efficienti nel 1818. Fu il processo di disboscamento innescato dall'utilizzo crescente di legna a indurre de Larderel a sfruttare direttamente il vapore naturale allo scopo di far evaporare l'acqua per ricavarne l'acido borico.\nPresso la localit\u00e0 di Larderello, \u00e8 ubicata la stazione meteorologica di Pomarance Larderello.\nStoria.\nDopo lo sviluppo conseguente alla fondazione dello stabilimento boracifero dei de Larderel, Larderello divenne la prima esperienza al mondo di sfruttamento dell'energia geotermica per la produzione di energia elettrica. Nel 1905, grazie al principe Piero Ginori-Conti, si \u00e8 iniziato ad utilizzare l'energia dei soffioni per la generazione di energia elettrica.\nSi sono poi scavati pozzi (dal 1931) in grado di alimentare una produzione sensibilmente maggiore e nel 1937 si sono costruite le prime torri di raffreddamento. Successivamente Enel ha costruito una centrale che, prelevando direttamente il vapore che fuoriesce dal suolo, lo convoglia all'interno di turbine collegate ad alternatori.\nA oggi sono presenti nel territorio pi\u00f9 di 30 centrali elettriche alimentate da vapore endogeno prelevato direttamente dal sottosuolo tramite pozzi del tutto simili a quelli petroliferi, per una potenza installata totale che si avvicina al gigawatt, l'impianto di produzione tuttora pi\u00f9 potente \u00e8 la centrale di Valle Secolo, costituita da due turbo gruppi da 60 MWe ciascuno.\nA Larderello, a testimonianza di questa attivit\u00e0 industriale legata al calore terrestre, si trova il Museo della geotermia, oggetto di frequenti visite scolastiche.\nInoltre a Larderello \u00e8 possibile visitare il foro, un grande soffione che viene aperto dal personale a cadenze stabilite. Nella vallata adiacente di Sasso Pisano \u00e8 invece possibile osservare le manifestazioni geotermiche naturali, quali le famose fumarole, i geyser, ed i piccoli vulcani.\nIl 20 aprile del 2010, a Larderello si \u00e8 tenuta la giornata nazionale della geotermia, alla quale hanno partecipato pi\u00f9 di 300 ragazzi e geologi."}
{"id": "81797", "revid": "287204", "url": "https://it.wikipedia.org/wiki?curid=81797", "title": "Dente del Gigante", "text": "Il Dente del Gigante (4.014 - \"la Dent du G\u00e9ant\" in francese) \u00e8 una vetta delle Alpi Occidentali facente parte del gruppo di Rochefort, situato nella parte settentrionale del massiccio del Monte Bianco, al confine tra Italia e Francia. Il profilo particolare di questo pilastro roccioso, lo rende riconoscibile da entrambi i versanti della parte centrale del Massiccio.\nCaratteristiche.\n\u00c8 situato tra il Colle del Gigante (3.359\u00a0m) e le Grandes Jorasses (4.206\u00a0m), subito a Nord di Entr\u00e8ves, sulla dorsale che dal Monte Bianco corre verso il Mont Dolent.\nLa parete settentrionale \u00e8 a ridosso del Ghiacciaio del Gigante, uno dei rami della Mer de Glace, mentre quella meridionale domina la Val Ferret.\nLa montagna \u00e8 composta di due vette distanti una trentina di metri:\nAscensioni.\nPrima ascensione.\nLa prima ascensione della Punta Sella fu compiuta il 28 luglio 1882 dalle tre guide valdostane Jean-Joseph Maquignaz, il figlio Baptiste e il nipote Daniel. La cordata fu guidata da Daniel nei passaggi pi\u00f9 difficili. La salita avvenne per la parete sud-ovest, dopo tre giorni di preparazione. Il giorno successivo, il 29 luglio, l'ascensione fu ripetuta con i clienti Sella: i fratelli Alessandro, Alfonso, Corradino e il cugino Gaudenzio.\nLa prima ascensione della Punta Graham, la pi\u00f9 elevata, fu compiuta il 20 agosto 1882 da William Woodman Graham con le guide Alphonse Payot e Auguste Cupelin.\nVie alpinistiche.\nVia normale.\nLa via normale sale per la parete sud-ovest. Dal rifugio Torino si raggiunge in circa 2h:30 l'attacco della via d'arrampicata vera e propria alla base della parete sud, luogo detto \"Salle \u00e0 Manger\". Da qui si traversa a sinistra sul versante sud-ovest e la via consiste in otto tiri di corda, attrezzati con corde fisse. Il terzo e quarto tiro, che si trovano quasi sullo spigolo ovest, affrontano delle placche fessurate alte 45 metri, dette \"placche Burgener\". La via, 125\u00a0m, ha grado di difficolt\u00e0 AD-, oppure di D, se non si utilizzano le corde fisse."}
{"id": "81801", "revid": "46291", "url": "https://it.wikipedia.org/wiki?curid=81801", "title": "Erythronium dens-canis", "text": "Il dente di cane (Erythronium dens-canis ) \u00e8 una pianta erbacea bulbosa appartenente alla famiglia delle Liliaceae.\nEtimologia.\nIl nome generico fa riferimento al colore del fiore che normalmente \u00e8 rosato (\"Erythros\"=rosso); mentre l'epiteto specifico (\"dens-canis\") ha una etimologia molto semplice: il bulbo a forma acuminata ricorda il dente di un cane.\nSia il nome botanico che quello del genere venne definito nel periodo 1735-1753 da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi.&lt;br&gt;\nIn lingua tedesca questa pianta si chiama \"Hundszahnlilie\"; in francese si chiama \"\u00c9rythrone dent de chien\"; in inglese si chiama \"Dog's-tooth Violet\".\nDescrizione.\nSi tratta di una pianta perenne e glabra. L'altezza varia da 10 a 20\u00a0cm. La forma biologica \u00e8 geofita bulbosa (G bulb): ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in un organo sotterraneo chiamato bulbo, un organo di riserva dal quale, ogni anno, si dipartono radici e fusti aerei.\nRadici.\nLe radici sono prodotte alla base del bulbo e sono del tipo fascicolato.\nFusto.\nSono piante acauli (senza fusto \u2013 quello che sembra un fusto in realt\u00e0 \u00e8 il peduncolo dell'infiorescenza); possiedono solamente un bulbo sotterraneo di forma cilindrico-conica ad apice acuto e di colore bianco (dato dal rivestimento della tunica bulbifera). Dimensione del bulbo: larghezza 7\u00a0mm; lunghezza 30\u00a0mm. \nFoglie.\nQuesta pianta possiede due sole foglie radicali (o basali), picciolate a forma ovale-lanceolata e a disposizione opposta. Sono macchiate di verde chiaro su fondo rosso-bruno scuro (o viceversa a seconda della variet\u00e0). Non sono presenti le foglie cauline per cui il fiore \u00e8 sempre ben messo in evidenza. La pagina superiore presenta 3 - 5 nervi. Dimensioni della lamina fogliare: larghezza 2 \u2013 3\u00a0cm; lunghezza 4 \u2013 7\u00a0cm.\nInfiorescenza.\nL'infiorescenza \u00e8 formata da un unico fiore portato alla sommit\u00e0 dello stelo (peduncolo) sottile, tondo e ricurvo, a consistenza cerosa, arrossato e glabro. I fiori quindi non sono inseriti direttamente sul bulbo come in altre Liliaceae tipo Colchicum. Il fiore \u00e8 pendulo (o nutante), ma con i vari tepali del perigonio ripiegati all'infuori e all'ins\u00f9 (un po' come il ciclamino).\nFiore.\nLa struttura del fiore \u00e8 quella tipica delle Monocotiledoni, ossia sono fiori ermafroditi, attinomorfi, 5-ciclici (formati cio\u00e8 da 5 verticilli: 2 per il perigonio \u2013 2 per l'androceo - 1 per il gineceo) e trimeri (sia il perigonio che l'androceo \u00e8 formato da gruppi di tre elementi). I colori vanno dal violetto, al rosa, al bianco e alcune variet\u00e0 presentano anche un profumo delicato. La lunghezza del fiore va da 15 a 50\u00a0mm.\nFrutti.\nIl frutto \u00e8 del tipo a capsula posta al centro del perigonio che in fase di fruttificazione \u00e8 in via di marcescenza (rimane solo lo stilo che \u00e8 persistente). La forma \u00e8 ovoidale a sezione trigona. La deiscenza \u00e8 del tipo loculicida. I semi maturano da maggio a giugno.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\n\u00c8 una pianta commestibile, consumata a crudo, insieme ad altre insalate, o lessata (questo soprattutto nella Mongolia e nella Siberia). I giapponesi invece, dai bulbi, estraggono dell'amido per farne delle paste alimentari (tipo \u201cvermicelli\u201d).\nGiardinaggio.\nAma l'ombra e i terreni molto ricchi di humus, come quelli dove prospera allo stato selvatico. Per questo viene spesso utilizzata per abbellire il terreno ai piedi di grandi alberi. La riproduzione avviene in estate per moltiplicazione (o divisione) dei bulbi che vanno posti a circa 5\u20136\u00a0cm sottoterra."}
{"id": "81802", "revid": "1494169", "url": "https://it.wikipedia.org/wiki?curid=81802", "title": "Dente di cane", "text": "Dente di cane"}
{"id": "81803", "revid": "327773", "url": "https://it.wikipedia.org/wiki?curid=81803", "title": "Taraxacum officinale", "text": "Il tar\u00e0ssaco comune (\"Taraxacum officinale\" [ ]) \u00e8 una pianta a fiore (angiosperma) appartenente alla famiglia delle Asteracee. L'epiteto specifico, \"officinale\", ne indica le virt\u00f9 medicamentose, note fin dall'antichit\u00e0 e sfruttate con l'utilizzo delle sue radici e foglie.\n\u00c8 comunemente conosciuto come dente di leone, dente di cane, soffione (l'infruttescenza), nonnino, cicoria selvatica, cicoria asinina, grugno di porco, ingrassaporci, \nbrusaoci, \ninsalata di porci, pisciacane, lappa, missinina, piscialletto, girasole dei prati, erba del porco o anche con lo storpiamento del nome in tarass\u00e0co.\nMorfologia.\n\u00c8 una pianta erbacea e perenne, di altezza compresa tra 10 e 30\u00a0cm. Presenta una grossa radice a \"fittone\" dalla quale si sviluppa, a livello del suolo, una rosetta basale di foglie munite di gambi corti e sotterranei.\nLe foglie sono semplici, oblunghe, lanceolate e lobate, con margine dentato (da qui il nome di dente di leone) e prive di stipole.\nIl fusto, che si evolve in seguito dalle foglie, \u00e8 uno \"scapo\" cavo, glabro e lattiginoso, portante all'apice un'infiorescenza giallo-dorata, detta capolino. Il capolino \u00e8 formato da due file di brattee membranose, piegate all'indietro e con funzione di calice, racchiudenti il ricettacolo, sul quale sono inseriti centinaia di fiorellini, detti \"flosculi\".\nOgni fiore \u00e8 ermafrodita e di forma ligulata, cio\u00e8 la corolla presenta una porzione inferiore tubolosa dalla quale si estende un prolungamento nastriforme (\"ligula\") composto dai petali. L\"'androceo\" \u00e8 formato da 5 stami con \"antere\" saldate a tubo; il \"gineceo\" da un ovario infero, bi-carpellare e uniloculare, ciascuno contenente un solo ovulo e collegato, tramite uno \"stilo\" emergente dal tubo, a uno \"stimma\" bifido.\nLa fioritura avviene in primavera per la maggior parte in aprile-maggio ma si pu\u00f2 prolungare fino all'autunno. L'impollinazione \u00e8 di norma \"entomogama\", ossia per il tramite di insetti pronubi, ma pu\u00f2 avvenire anche grazie al vento (\"anemogama\"). Da ogni fiore si sviluppa un achenio, frutto secco indeiscente, privo di endosperma e provvisto del caratteristico pappo: un ciuffo di peli bianchi, originatosi dal calice modificato, che, agendo come un paracadute, agevola col vento la dispersione del seme, quando questo si stacca dal capolino.\nDistribuzione e habitat.\nIl tarassaco cresce spontaneamente nelle zone di pianura fino a un'altitudine di 2000 m e in alcuni casi con carattere infestante. \u00c8 una pianta tipica del clima temperato e, anche se per crescere non ha bisogno di terreni e di esposizioni particolari, predilige maggiormente un suolo sciolto e gli spazi aperti, soleggiati o a mezzombra. In Italia cresce dovunque e lo si pu\u00f2 trovare facilmente nei prati, negli incolti, lungo i sentieri e ai bordi delle strade.\nSostanze bioattive nel Taraxacum officinale.\nLa pianta fresca di \"Taraxacum officinale\" contiene oltre alla cellulosa una serie di sostanze bioattive.La \"foglia\" contiene particolarmente:\nLa radice \u00e8 particolarmente ricca di:\nUsi.\nIl tarassaco viene usato sia dalla cucina sia dalla farmacopea popolare. La terapia a base di foglie o radici di tarassaco \u00e8 chiamata \"tarassacoterapia\".\n\u00c8 una pianta di rilevante interesse in apicoltura, che fornisce alle api sia polline sia nettare, se ne pu\u00f2 ricavare un ottimo miele monoflorale, che cristallizza abbastanza velocemente.\nUso culinario.\nIl tarassaco \u00e8 usato per preparare un'insalata primaverile, sia da solo che con altre verdure. In Piemonte, dove viene chiamato \"girasole\", \u00e8 tradizione consumarlo con uova sode durante le scampagnate di Pasquetta. \nIn Liguria \u00e8 utilizzato insieme ad altre erbe per il ripieno dei pansoti.\nAnche i petali dei fiori possono contribuire a dare sapore e colore a insalate miste. I boccioli sono apprezzabili se preparati sott'olio; sotto aceto possono sostituire i capperi. I fiori si possono preparare in pastella e quindi friggere. Le tenere rosette basali si possono consumare sia lessate e quindi condite con olio extravergine di oliva, sia saltate in padella con aglio (o ancor meglio con aglio orsino). In Carnia le stesse rosette basali vengono consumate crude, condite con guanciale soffritto con pochissimo olio e \"spento\" a fine cottura con abbondante aceto.\nI fiori vengono inoltre utilizzati per la preparazione dello sciroppo (o gelatina) di tarassaco, spesso erroneamente definite \"miele di tarassaco\".\nCon le radici tostate di tarassaco si pu\u00f2 preparare il \"caff\u00e8 di tarassaco\", un surrogato del caff\u00e8 che ne mantiene in certa misura il gusto e le propriet\u00e0 digestive, in modo simile al caff\u00e8 d'orzo e al caff\u00e8 di cicoria.\nIn orticoltura si coltivano diverse variet\u00e0 mutate, da consumare come insalata e verdura.\nUso in medicina popolare.\nIn medicina popolare il tarassaco viene usato per diverse indicazioni e composizioni con altri fitorimedi come:\nTra le sue molte azioni vi \u00e8 anche quella di blando lassativo, collegata all'incremento della produzione di bile.\nIl dente di leone comune (\"Taraxacum officinale\") blocca efficacemente l'interazione tra il recettore della superficie cellulare ACE2 e la proteina spike SARS-CoV-2 D614, i mutanti D614G, N501Y, K417N ed E484K \"in vitro.\"\nUso in fitoterapia.\nIn fitoterapia si usa ancora la droga pura, in infusione o decotto, per disappetenza e disturbi dispeptici.\nVarie.\n\u00c8 pianta molto visitata dalle api, che vi raccolgono abbondante nettare.\nCuriosit\u00e0.\nL'origine dei vari nomi.\nEsiste naturalmente una spiegazione per i vari nomi della pianta: viene chiamata \"dente di leone\" a causa della forma dentata delle foglioline, \"soffione\" per via della palla lanosa che contiene i semi.\nIl nome ufficiale Tarassaco proviene dal greco \"tarak\u00e8 \"scompiglio\", e \u00e0kos \"rimedio\", \"questa \u00e8 dunque capace di rimettere in ordine l'organismo. Infine esiste un ultimo nome con cui il tarassaco \u00e8 conosciuto, \"piscialetto\", datogli per le sue propriet\u00e0 diuretiche.\nIn siciliano \u00e8 chiamata con il nome volgare di \"cardi\u1e0d\u1e0da\"."}
{"id": "81804", "revid": "5", "url": "https://it.wikipedia.org/wiki?curid=81804", "title": "Dente di leone", "text": ""}
{"id": "81805", "revid": "5", "url": "https://it.wikipedia.org/wiki?curid=81805", "title": "Tarassaco", "text": ""}
{"id": "81808", "revid": "125651450", "url": "https://it.wikipedia.org/wiki?curid=81808", "title": "Piersanti Mattarella", "text": "Biografia.\nSecondogenito di Bernardo Mattarella, uomo politico della Democrazia Cristiana, e Maria Buccellato, venne battezzato dal padrino Pietro Mignosi, nella chiesa di Sant'Antonio di Padova a Castellammare del Golfo, con cui il padre aveva un rapporto profondo. Nel 1941 nacque il fratello minore Sergio, divenuto in seguito, il 3 febbraio 2015, Presidente della Repubblica.\nCrebbe con istruzione religiosa, studiando a Roma al San Leone Magno, dei Fratelli maristi. Dopo l'attivit\u00e0 nell'Azione Cattolica (associazione in cui ricopr\u00ec anche incarichi nazionali), si dedic\u00f2 alla carriera politica nella Democrazia Cristiana avendo fra i suoi ispiratori Giorgio La Pira e avvicinandosi alla corrente politica di Aldo Moro. Divenne assistente ordinario di diritto privato all'Universit\u00e0 di Palermo.\nAveva due figli: Maria e Bernardo. Quest'ultimo \u00e8 stato deputato all'Assemblea regionale siciliana nel corso della XIV per la Margherita e della XV legislatura per il Partito Democratico: dal 2006 al 2012.\nAttivit\u00e0 politica.\nConsigliere comunale a Palermo.\nNel novembre del 1964 si candida nella lista DC alle elezioni comunali di Palermo ottenendo pi\u00f9 di undicimila preferenze (quarto dopo Salvo Lima, Vito Ciancimino e Giuseppe Cerami) e divenendo consigliere comunale di Palermo nel pieno dello scandalo del Sacco di Palermo.\nDeputato regionale.\nAlle elezioni regionali del 1967 fu eletto deputato all'Assemblea regionale siciliana nella sua VI legislatura, nel collegio di Palermo, con pi\u00f9 di trentaquattromila preferenze (34520 di preferenza su 248058 di lista pari al 13.92 %), nonostante molti dubitassero delle sue possibilit\u00e0 visto che negli stessi anni il padre Bernardo stava venendo coinvolto in un acceso scontro giudiziario con il sociologo Danilo Dolci che lo aveva accusato di collusioni mafiose.\nDurante i quattro anni successivi fece parte della Commissione Legislativa regionale, della Giunta per il Regolamento e della Giunta per il Bilancio venendo nominato, cosa inusuale per un deputato di prima nomina, relatore della legge sul bilancio di previsione della regione per l'anno 1970. Fu inoltre membro della Commissione speciale incaricata di riformare la burocrazia regionale, divenendo relatore della legge di riforma.\nSulle pagine del giornale \"Sicilia Domani\", nel giugno 1970, Piersanti denunci\u00f2 diverse criticit\u00e0 dell'Assemblea regionale. Il primo punto riguardava le pratiche clientelari dei consiglieri regionali con una prassi che denomin\u00f2 \"provincializzazione\" dell'attivit\u00e0 della Regione: i deputati regionali, troppo legati al territorio dove venivano eletti, risultavano incapaci di perseguire una linea politica organica per tutta la Sicilia in quanto troppo impegnati nel cercare di ottenere leggi e provvedimenti di spesa a favore dei propri collegi. A questo Mattarella cercava di porre rimedio proponendo una riforma elettorale con collegi pi\u00f9 ampi di quelli provinciali. Il secondo punto critico riguardava l'eccessivo numero di incarichi in Assemblea e Giunta regionale che riducevano l'efficacia dell'azione di governo: per questo Mattarella proponeva una soluzione con il taglio degli assessorati da dodici ad otto e delle commissioni legislative da sette a cinque, chiedendo di prevedere per l'ufficio di presidenza la nomina di due soli vice, un segretario e un questore. Mattarella chiedeva inoltre l'introduzione di criteri di rotazione degli incarichi a cui fossero posti anche dei limiti temporali. Terzo punto debole della regione riguardava la scelta degli assessori regionali, al tempo eletti dall'ARS in una votazione differente da quella del presidente di Regione, generando cos\u00ec un sistema che favoriva gli accordi sottobanco. Per il politico di Castellamare occorreva dunque che fosse il presidente a nominare la giunta, cos\u00ec da poter attingere anche a esterni, lasciando all'Assemblea un unico voto di fiducia da dare a tutta la giunta.\nIn quegli stessi anni Piersanti Mattarella si fa largo nella DC provinciale e regionale, grazie al sostegno di Aldo Moro e della sua corrente, favorendo l'elezione di Giuseppe D'Angelo alla segreteria regionale del partito. L'azione moralizzatrice di D'Angelo far\u00e0 approvare al congresso regionale due ordini del giorno: il primo in merito al contrasto degli esattori privati dei tributi pubblici (i potenti cugini Salvo in primis) e il secondo riguardante un impegno pi\u00f9 duro contro la mafia.\nSempre in questo periodo Mattarella contribuisce a fondare l'Asael (Associazione siciliana amministratori enti locali).\nMattarella verr\u00e0 rieletto all'Assemblea regionale siciliana nella VII legislatura (1971) con pi\u00f9 di quarantamila preferenze e nella VIII legislatura (1976) con quasi sessantamila preferenze, sempre nel collegio elettorale di Palermo.\nAssessore regionale.\nDal 1971 al 1978 \u00e8 assessore regionale alla Presidenza con delega al Bilancio nelle diverse giunte presiedute da Mario Fasino, Vincenzo Giummarra e Angelo Bonfiglio.\nL'azione di Mattarella come assessore al Bilancio \u00e8 subito incisiva: nel 1971 vengono approvati otto rendiconti arretrati e negli anni successivi presenta e fa votare entro i termini di legge i bilanci di previsione evitando la prassi consolidata del ricorso all'esercizio provvisorio. Nella primavera del 1975 su suo impulso viene approvato a larghissima maggioranza, con i voti del PCI, il \"Piano regionale d'interventi per gli anni 1975-1980\" (legge regionale n. 18 del 12 maggio 1975), primo tentativo di programmazione a lungo termine delle risorse regionali.\nIl rapporto con Aldo Moro.\nNegli anni '70 Aldo Moro diventa per Piersanti Mattarella il punto di riferimento nella politica nazionale, quale erede e continuatore della linea storica e politica del cattolicesimo democratico che fu incarnata da Sturzo e da De Gasperi.\nIn un rapporto di amicizia e di stima via via crescente, Aldo Moro volle infatti che Mattarella, dopo il congresso nazionale del 1976, entrasse nel Consiglio nazionale della DC e, poi, nella Direzione nazionale, facendogli raggiungere una caratura politica da \"leader\" della sinistra democristiana siciliana e facendolo divenire punto di riferimento per il partito a livello nazionale.\nNel marzo del 1973 Mattarella riunisce la sua piccola corrente a Palermo, presso l'Hotel Villa Igiea, alla presenza di Aldo Moro, davanti a cui lo stesso Mattarella rivendica alla componente morotea di essere \"\u00abinterprete coerente e responsabile della funzione autenticamente popolare della DC, che non \u00e8 mai stato un partito dei conservatori o di chi ha tutto conseguito, ma al contrario l'espressione, per la sua vera ispirazione cristiana, dell'esigenza di cambiamento, per il progresso civile, un pi\u00f9 accentuato sviluppo democratico, una maggiore giustizia sociale\u00bb\".\nNon \u00e8 sorprendente, quindi, quanto l'agguato di via Fani a Roma prima, con il massacro della scorta di Moro da parte delle Brigate Rosse e, infine, l'assassinio del presidente della DC dopo 55 giorni di prigionia, abbiano profondamente turbato Mattarella. La valenza simbolica dell'agguato, nel giorno in cui Moro si stava recando alla Camera dei deputati per il dibattito sulla nascita del nuovo governo Andreotti che avrebbe visto per la prima volta a livello nazionale il voto favorevole dei comunisti e il loro ingresso in maggioranza, era del tutto evidente e sconvolgente per chi aveva anticipato quel tipo di convergenza politica a livello regionale appena poche settimane prima.\nRacconter\u00e0 in proposito Leoluca Orlando, futuro sindaco di Palermo, che di Mattarella era all'epoca consigliere giuridico, quali erano state le sue preoccupazioni all'apprendere del tragico agguato del 16 marzo 1978 e del rapimento del suo maestro politico:\"\u00abAppena avuta la notizia del rapimento di Aldo Moro sono corso nell'ufficio di Piersanti. Moro era il nostro riferimento politico, era il leader di Mattarella. Ci siamo abbracciati e gli ho detto: \"Sono molto preoccupato. Temo che per il nostro Presidente - chiamavamo cos\u00ec Aldo Moro - sia finita\". Piersanti mi rispose con una frase che non dimenticher\u00f2 mai e che in quel momento non capii. Mi disse: \"E' finita anche per me\". Poi aggiunse: \"E' finita anche per noi\". Questo \u00e8 il segno di quanto la vicenda politica di Mattarella, tutta siciliana, fosse cos\u00ec strettamente legata a quella nazionale\u00bb.\"Il presidente della Regione Siciliana sar\u00e0 poi a Roma, a piazza del Ges\u00f9, nella mattinata del 9 maggio 1978 in cui venne ritrovato il corpo di Aldo Moro, disteso nel bagagliaio di una Renault 4 rossa rimasta impressa nella memoria storica nazionale. Mattarella si rec\u00f2 sul posto, nella adiacente via Caetani, insieme ad altri dirigenti democristiani che avevano appreso la notizia, e racconter\u00e0 sul Giornale di Sicilia dell'11 maggio 1978:\"\u00abUna mano sollev\u00f2 una punta della coperta e vidi il volto di Aldo Moro e, durante tutte le complicate e forzatamente lente operazioni degli artificieri, la commozione fu solo superata con la preghiera e con la consapevolezza che il colpo dato alle nostre istituzioni \u00e8 talmente grave che \u00e8 indispensabile iniziare subito con razionalit\u00e0 a operare per difenderle\u00bb.\"\nPresidente della Regione Siciliana.\nFu eletto dall'Ars presidente della Regione Siciliana il 9 febbraio 1978 con 77 voti su 100, il risultato pi\u00f9 alto della storia dell'Assemblea alla guida di una coalizione di centro-sinistra con l'appoggio esterno del Partito Comunista Italiano. Subito dopo l'elezione intervenne in assemblea dichiarando di accettare la carica con riserva e chiedendo che la seduta fosse rinviata. Il 14 marzo 1978, sciogliendo la riserva, dichiar\u00f2 di accettare la carica di Presidente della Regione e chiese, in considerazione della richiesta del Partito socialista italiano impegnato nel proprio congresso regionale, che la seduta venisse rinviata. \nNon ci fu per\u00f2 tempo di affrontare i temi programmatici, nei giorni immediatamente successivi, perch\u00e9 l'Assemblea regionale siciliana venne convocata in seduta straordinaria il 17 marzo a seguito del rapimento di Aldo Moro e dell'uccisione dei cinque agenti della scorta da parte delle Brigate Rosse in quello che rimane noto come massacro di via Fani a Roma. In quell'occasione Mattarella rivolse un accorato appello al popolo siciliano per la difesa dello Stato democratico in cui, dopo aver reso omaggio ai caduti, sottolineava come l'attacco avesse\"\u00abcolpito al punto pi\u00f9 alto; \u00e8 stato detto ieri in Parlamento: non si poteva colpire pi\u00f9 in alto; si \u00e8 mirato al cuore del nostro sistema democratico. Aldo Moro costituisce, a me pare, il punto di maggiore rappresentativit\u00e0 della vita democratica del nostro Paese; si \u00e8 colpito con lui non solo il maggior partito italiano, ma l\u2019intero sistema politico e istituzionale. L\u2019aggressione \u00e8 al cuore delle istituzioni che si vogliono disgregare, \u00e8 alla stessa democrazia che si vuole distruggere, \u00e8 alle libert\u00e0 fondamentali che si vogliono smarrite. Di fronte alla tracotanza della azione compiuta, alla sua brutalit\u00e0, alla sua inumanit\u00e0, l\u2019Italia \u00e8 sbigottita, sgomenta. Il senso di insicurezza per l\u2019oggi e per il domani della vita della societ\u00e0 suscita smarrimento, incertezza, pu\u00f2 determinare paura, rassegnazione. Occorre reagire con calma e fermezza, con forza, allontanando reazioni nervose ed emotive; il Paese lo ha fatto ieri, come lo ha fatto con grande compattezza e compostezza il popolo siciliano\u00bb\".Nei concitati giorni seguenti Mattarella, entrato in carica il 21 marzo 1978 quale Presidente della Regione Siciliana, pronuncer\u00e0 le sue dichiarazioni programmatiche nella seduta dell'ARS del 3 aprile 1978, replicando nel dibattito assembleare il 5 aprile 1978.\nForma uno staff di alto profilo che comprende, tra gli altri, Maria Grazia Trizzino come capo di gabinetto, prima donna a ricoprire questo incarico, Rino La Placa, capo della segreteria e futuro deputato regionale, Leoluca Orlando, docente universitario e successivamente sindaco di Palermo, come consigliere giuridico, Salvatore Butera, economista, quale consigliere economico.\nLa presidenza di Mattarella si distingue per l'azione riformatrice portata avanti in regione. All'inizio di aprile viene riformato il governo regionale accentuando la collegialit\u00e0 dell'azione della giunta dando la possibilit\u00e0 al presidente di avocare a s\u00e9 decisioni spettanti ai singoli assessori e allargando le materie da sottoporre all'intero governo, razionalizzando le competenze degli assessorati, la previsione di tempi certi e rapidi per la pubblicazione degli atti approvati dall'Ars e nuovi criteri molto pi\u00f9 severi per la nomina dei dirigenti pubblici. In ottobre viene creato il Comitato della programmazione, che unisce deputati regionali ed esperti della societ\u00e0 civile, e rappresenta una nuova misura di razionalizzazione politico-amministrativa. Altri importanti risultati raggiunti in quell'anno furono il piano d'emergenza per la mobilitazione di risorse per l'occupazione, provvedimenti contro la disoccupazione, l'attuazione di un radicale decentramento a favore dei comuni, il piano di rifinanziamento degli asili nido e la legge sul settore agricolo e sui consultori familiari. Altri importanti provvedimenti furono la legge urbanistica (legge regionale n. 71 del 1978) che riduceva drasticamente gli indici di edificabilit\u00e0 dei terreni agricoli e portava sulle spalle dei costruttori alcuni degli oneri per le opere di urbanizzazione prima a carico degli enti pubblici rappresentando un duro colpo per speculatori e costruttori abusivi; e la legge sugli appalti che favoriva trasparenza e imparzialit\u00e0 nella pubblica amministrazione, riformando anche il sistema di collaudo delle opere pubbliche. Sotto quest'ultimo aspetto Mattarella avvalendosi dei poteri ispettivi del presidente della regione ordina inchieste sui beneficiari dei contributi regionali, sugli assessorati e sui comuni pi\u00f9 grandi portando alla luce illeciti e abusi.\nNel 1979 dopo una breve crisi politica dovuta al Partito Comunista, form\u00f2 un secondo governo. Il programma di riforme continu\u00f2 con l'attuazione del Piano di sviluppo per la Sicilia frutto del Comitato della programmazione, il nuovo piano di ammodernamento agricolo, l'istituzione delle unit\u00e0 sanitarie locali e una riforma degli enti economici siciliani (Esa, Ast, Crias, Ircac, Istituto Vitevino ed Eas) che introduceva criteri di efficienza e trasparenza oltre che norme che prevedono incompatibilit\u00e0 e limiti di durata degli incarichi dirigenziali.\nLotta alla mafia.\nPoco dopo l'omicidio di Peppino Impastato, conduttore radiofonico candidato sindaco a Cinisi per Democrazia Proletaria, avvenuto per ordine di Tano Badalamenti, Mattarella si rec\u00f2 nella citt\u00e0 per la campagna elettorale comunale pronunciando un durissimo discorso contro Cosa nostra che stup\u00ec gli stessi sostenitori di Impastato.\nRappresent\u00f2 una chiara scelta di campo il suo atteggiamento alla Conferenza regionale dell'agricoltura, tenuta a Villa Igiea la prima settimana di febbraio del 1979.\nIl deputato Pio La Torre, presente in quanto responsabile nazionale dell'ufficio agrario del Partito Comunista Italiano (sarebbe divenuto dopo qualche mese segretario regionale dello stesso partito) attacc\u00f2 con furore l'Assessorato dell'agricoltura, denunciandolo come centro della corruzione regionale e additando lo stesso assessore come colluso con la delinquenza regionale. Mentre tutti attendevano che il presidente della Regione difendesse vigorosamente il proprio assessore, Giuseppe Aleppo, Mattarella riconobbe pienamente la necessit\u00e0 di correttezza e legalit\u00e0 nella gestione dei contributi agricoli regionali.\nSfidando il clima imposto, un solo periodico, \"Terra e Vita\", pubblic\u00f2 il resoconto, sottolineando come fosse generale lo sconcerto e come fosse comune la percezione che quel giorno, a Palermo, si fosse aperto un confronto che non avrebbe potuto non conoscere eventi drammatici. Un senatore comunista e il presidente democristiano della regione si erano, di fatto, esposti alle pesanti reazioni della mafia. Il mese successivo comunque Mattarella conferm\u00f2 Aleppo alla guida dell'assessorato.\nIl Procuratore Gian Carlo Caselli, in un'intervista a Repubblica del 12 agosto 1997, ha affermato: \u201c\"Piersanti Mattarella un democristiano onesto e coraggioso ucciso proprio perch\u00e9 onesto e coraggioso\"\u201d.\nIl Procuratore nazionale antimafia, Pietro Grasso, nel libro \"Per non morire di mafia\", ha scritto che Piersanti Mattarella \u00abstava provando a realizzare un nuovo progetto politico-amministrativo, un'autentica rivoluzione. La sua politica di radicale moralizzazione della vita pubblica, secondo lo slogan che la Sicilia doveva mostrarsi 'con le carte in regola', aveva turbato il sistema degli appalti pubblici con gesti clamorosi, mai attuati nell'isola\u00bb.\nAssassinio.\nLa mattina di domenica 6 gennaio 1980, in via della Libert\u00e0 a Palermo, mentre Mattarella, alla guida della propria Fiat 132, stava per recarsi a messa insieme alla moglie Irma Chiazzese, seduta al suo fianco, alla suocera Franca Chiazzese Ballerini e alla figlia Maria, sedute sul divano posteriore, un sicario si avvicin\u00f2 all'automobile e lo fredd\u00f2 con colpi di rivoltella calibro 38 attraverso il finestrino, che venne frantumato. Il killer, di cui la moglie Irma fiss\u00f2 l'andatura ballonzolante con l'espressione del viso gentile e lo sguardo di ghiaccio, dopo i primi cinque o sei colpi si allontan\u00f2 per avvicinarsi a una Fiat 127 bianca ferma pochi metri pi\u00f9 avanti, ricevendo da un complice che era alla guida un'altra rivoltella calibro 38 con cui, tornato indietro verso la vettura di Mattarella, esplose altri colpi con traiettoria diagonale attraverso il finestrino posteriore destro che attinsero la vittima e ferirono a una mano la signora Irma Chiazzese, che aveva tentato di coprire e proteggere il volto di suo marito, ormai con il busto reclinato sulla destra, sulle gambe della moglie.\nSuccessivamente anche il figlio Bernardo, che si era attardato nel seminterrato adibito ad autorimessa in cui Mattarella era solito parcheggiare la propria vettura, accorse risalendo la rampa di accesso al garage potendo osservare la Fiat 127 che si allontanava lungo via Libert\u00e0. La Fiat 127 bianca venne poi ritrovata, verso le ore 14,00, abbandonata lungo lo scivolo di un garage di via Maggiore De Cristoforis, angolo via degli Orti, a circa 700 metri dal luogo del delitto.\nAl momento del rinvenimento, sulla FIAT 127 erano montate targhe contraffatte: la targa anteriore era composta da due pezzi, rispettivamente \"54\" e \"6623 PA\"; quella posteriore da tre pezzi, rispettivamente \"PA\", \"54\" e \"6623\". La Fiat 127 risultava sottratta mentre era momentaneamente parcheggiata, in seconda fila e con le chiavi inserite nel quadro, in via De Cosmi, a circa 500 metri dal luogo del delitto, intorno alle ore 19,30 del precedente giorno 5 gennaio. Le targhe originali dell'auto (PA 536623) erano state alterate, come si \u00e8 detto, mediante l'applicazione degli spezzoni delle targhe PA 549016, asportate (dopo le 23,00 dello stesso giorno 5 gennaio) da una Fiat 124 posteggiata in via delle Croci, a circa un chilometro di distanza dal luogo del delitto. Non venivano ritrovate le altre parti delle targhe delle due auto (PA - 53 - 0916), non utilizzate per le alterazioni di cui si \u00e8 detto.\nRisultava quindi, e veniva evidenziato nel rapporto di polizia giudiziaria, che i luoghi dell'agguato e del rinvenimento della Fiat 127, ma anche - con particolare singolarit\u00e0 - quelli dei furti preliminari al delitto (della Fiat 127 e delle targhe della Fiat 124), distavano poche centinaia di metri l'uno dall'altro, dando conto di una preparazione dell'azione delittuosa svolta a pochissima distanza dal luogo in cui dopo poche ore la si sarebbe portata a compimento.\nLe perizie balistiche disposte dalla Procura della Repubblica di Palermo accertarono che per l'omicidio di Piersanti Mattarella vennero usati due \"revolver\", probabilmente un Colt Cobra e un Rohm oppure un Charter Arms, utilizzando munizioni calibro 38 \"special\" con palla \"wadcutter\" e palla Super Police da 200 grani. Il particolare dell'utilizzo della palla \"wadcutter\", il cui uso \u00e8 insolito al di fuori dei poligoni di tiro (dove trova applicazione per via della precisione con cui, grazie alla punta cilindrica, produce le tipiche forature circolari senza slabbrature ben visibili sui bersagli di cartone), trova riscontro nella perizia autoptica svolta dal professor Paolo Giaccone (che sar\u00e0 a sua volta vittima l'11 agosto 1982 di un agguato mafioso all'interno del Policlinico universitario di Palermo oggi a lui intitolato) insieme al dottor Alfonso Verde, dell'Istituto di medicina legale dell'Universit\u00e0 degli Studi di Palermo, che evidenzi\u00f2 come tre dei proiettili repertati, esplosi dalla sinistra verso destra della vittima e quasi orizzontalmente mentre Mattarella era seduto alla guida della propria autovettura, fossero tutti di piombo nudo a testa piatta. \nIn seguito alla morte di Piersanti Mattarella il vice presidente, il socialista Gaetano Giuliano, guid\u00f2 la giunta regionale fino al termine della legislatura, avvenuta cinque mesi dopo. Nel luogo dove \u00e8 avvenuto l'omicidio \u00e8 stata posta una targa in suo ricordo.\nInizialmente fu considerato un attentato terroristico, poich\u00e9 subito dopo il delitto arrivarono rivendicazioni da parte di un sedicente gruppo neofascista. In seguito e per tutto l'iter della lunga istruttoria e del conseguente processo penale l'omicidio di Piersanti Mattarella \u00e8 stato considerato un delitto politico-mafioso e come tale trattato insieme agli omicidi di Michele Reina (9 marzo 1979) e di Pio La Torre e Rosario di Salvo (30 aprile 1982). \nImpressioni sull'omicidio.\nPur nel disorientamento del momento, il delitto apparve anomalo per le sue modalit\u00e0, portando il giorno stesso lo scrittore Leonardo Sciascia ad alludere, in un breve articolo pubblicato dal Corriere della Sera sulla prima pagina del 7 gennaio 1980 e in altre dichiarazioni pubbliche, a \"confortevoli ipotesi\" che avrebbero potuto \"inevitabilmente\" ricondurre l'omicidio alla mafia siciliana a discapito di meno confortevoli e pi\u00f9 complessi scenari che furono invece poi delineati da Giovanni Falcone nella sua indagine sui c.d. \"delitti politici\" siciliani. \nAncora pi\u00f9 incisiva fu l'omelia del cardinale Salvatore Pappalardo, Arcivescovo di Palermo, nel corso della messa esequiale per Piersanti Mattarella celebrata l'8 gennaio 1980 nella cattedrale di Palermo. Nel suo intervento Pappalardo sostenne con vigore che \u00ab\"una cosa sembra emergere sicura, ed \u00e8 l\u2019impossibilit\u00e0 che il delitto sia attribuibile a sola matrice mafiosa. Ci devono essere anche altre forze occulte, esterne agli ambienti, pur tanto agitati, della nostra Isola. Palermo e la Sicilia non possono accettare o subire l\u2019onta di essere l\u2019ambiente in cui ha maturato l\u2019atroce assassinio\"\u00bb. \nFrancesco Cossiga ha sostenuto che la mafia volle la morte di Piersanti Mattarella perch\u00e9 questi non era disponibile a concederle contropartite per quell'appoggio elettorale che essa aveva concesso alla DC proprio su richiesta del padre della vittima, Bernardo; questi infatti, grazie alla moglie \"appartenente a famiglia non mafiosa ma rispettata dalla mafia\", aveva potuto avvicinare Cosa Nostra nel Trapanese e dissuaderla dal votare per le sinistre.\nL'agente segreto francese Pierre de Villemarest, appaiandosi alle ricordate impressioni di Sciascia, ha suggerito che mafia e P2, quest'ultima presumibilmente tramite l'eversione di destra, abbiano collaborato sin dal 1970 per sorvegliare e poi uccidere Mattarella per conto del KGB, in quanto il politico siciliano sosteneva il compromesso storico per snaturare il PCI e sottrarlo all'influenza sovietica.\nIl contesto politico e internazionale in cui matura il delitto.\nNon si pu\u00f2 comprendere la valenza dell'omicidio Mattarella come \"delitto politico\" senza soffermarsi brevemente sul contesto in cui esso matur\u00f2 e su quale fosse l'ambiente in cui la vittima operava, quale leader nascente della Democrazia Cristiana, allievo di Aldo Moro della cui azione politica era stato attuatore precoce gi\u00e0 con l'esperienza della Solidariet\u00e0 Autonomistica, formula politica che aveva consentito la nascita del governo regionale da lui guidato con l'appoggio del PCI il 9 febbraio 1978, un mese prima del tragico agguato di via Fani, con il rapimento di Aldo Moro e il massacro della sua scorta.\nCome osserva infatti Giovanni Grasso nel suo volume su Piersanti Mattarella, per una sorprendente coincidenza il \"Giornale di Sicilia\" era uscito in edicola la mattina della sua uccisione con una lunga intervista al Presidente della Regione Siciliana rilasciata il giorno precedente che ricostruiva la situazione del governo regionale ed evidenziava le difficolt\u00e0 nel portare avanti la innovativa esperienza, quasi da \"laboratorio\" di politica quale di fatto \u00e8 stata la Sicilia negli anni dal secondo dopoguerra in poi.\nIncalzato dalle domande del direttore Giovanni Pepi, Mattarella rispondeva con la consueta concretezza. La giunta di transizione Dc-Psi-Pri-Psdi era in crisi e si stava cercando di capire se la nuova, che doveva nascere, avrebbe potuto vedere nuovamente un ruolo attivo dei comunisti. Nel 1978, infatti, Mattarella aveva guidato un governo regionale con il coinvolgimento esterno del Partito Comunista Italiano: un fatto assolutamente nuovo per l\u2019Italia. E la giunta era caduta proprio per il ripensamento dei comunisti siciliani. Il giornalista riport\u00f2 a Mattarella le parole del responsabile enti locali della Dc dell\u2019epoca, Antonio Gava. Quest\u2019ultimo aveva subordinato il futuro della collaborazione con il Pci nella giunta regionale siciliana alle conclusioni dell\u2019imminente congresso democristiano. Il congresso doveva decidere se proseguire o meno la linea della solidariet\u00e0 nazionale nel governo centrale. I livelli periferici si sarebbero poi dovuti adeguare. Pepi chiese allora a Mattarella se non ritenesse di sentirsi con le \u00abarmi spuntate\u00bb, in attesa di decisioni che sarebbero state prese a Roma. L\u2019intervistato rispose senza scomporsi:\n\u00ab\"Al congresso Dc manca solo un mese. Ma qui \u00e8 necessaria una considerazione pi\u00f9 complessiva. Non c\u2019\u00e8 dubbio, le armi possono apparire spuntate. I nodi politici ci sono e sono grossi, legati a scadenze, che del resto erano prevedibili, che riguardano la Dc ma non solo la Dc. Mi auguro che possano sciogliersi nel minor tempo possibile al di l\u00e0 di ci\u00f2 che Gava ha detto\u00bb.\"\nIl decennio appena iniziato, faceva notare Mattarella, non era nato sotto buoni auspici. Nel 1979 era scoppiata, a seguito della rivoluzione khomeinista in Iran, una vera e propria crisi energetica che aveva creato molti problemi all\u2019economia occidentale mentre il processo di distensione tra Usa e Urss aveva conosciuto una pesante battuta d\u2019arresto. A fine dicembre i carri armati sovietici avevano invaso l\u2019Afghanistan e in questo clima difficile l\u2019Italia si apprestava, dopo scontri e polemiche, a ospitare sul proprio territorio le testate nucleari della Nato, i cosiddetti \"euromissili\" (installati successivamente nella base siciliana di Comiso). Di fronte a questa pesante situazione, ribadiva Mattarella, in Sicilia c\u2019era bisogno di un governo stabile ed efficace:\n\u00ab\"Il peggio \u00e8 cominciato. Il quadro internazionale \u00e8 politicamente pesante, le conseguenze economiche sono gravi principalmente per le aree depresse come il Mezzogiorno d\u2019Italia. Ma il peggio va affrontato. La situazione della Sicilia era particolarmente difficile, perch\u00e9 l\u2019isola scontava ancora, rispetto ad altre Regioni meridionali, il prezzo di una marginalit\u00e0 geografica che \u00e8 anche economica. C\u2019\u00e8 un processo di espansione della struttura industriale del Nord di cui beneficia chi sta pi\u00f9 vicino e non la Sicilia. Qui sono aumentati di poco i posti di lavoro nell\u2019industria, si sono ridotti nell\u2019agricoltura, si \u00e8 avuto un incremento nei servizi e nel turismo. Contemporaneamente \u00e8 aumentata la domanda dei posti di lavoro, dunque il problema si \u00e8 aggravato diversamente dai nostri propositi. Da questo punto di vista le incognite dell\u201980 sono pi\u00f9 preoccupanti\u00bb.\"\nNon manc\u00f2 nell\u2019intervista un riferimento alla mafia. Il cardinale di Palermo, Salvatore Pappalardo, aveva da poco pubblicato una lettera pastorale, intitolata \"La persona umana e il diritto alla vita\". \"Riflessioni per l\u2019Avvento 1979\", nella quale prendeva di petto non solo gli appartenenti ai clan mafiosi, ma puntava anche il dito sulla cosiddetta zona grigia, sul conformismo diffuso, sulla mancanza di coraggio, sul rifiuto della legalit\u00e0, sul clientelismo, sulle complicit\u00e0 implicite: tutti fattori che costituivano il retroterra per la formazione della cultura mafiosa.\nAccanto al delicato quadro internazionale, aggravato in Sicilia dalla scelta della base aerea di Comiso, istituita nell'allora aeroporto militare Vincenzo Magliocco quale sede dei missili da crociera statunitensi che costituivano la risposta occidentale all'installazione degli \"euromissili\" sovietici SS20 puntati su obiettivi dell'Europa occidentale nel territorio di paesi aderenti alla NATO (e contro cui si era mobilitato il movimento pacifista e le forze di sinistra, con la guida in Sicilia del deputato del PCI Pio La Torre che fu la vittima nel 1982 del terzo dei delitti politici siciliani), e al fenomeno del terrorismo che insanguinava l'Italia, vi era anche l'azione incalzante di associazioni segrete eversive quali la loggia massonica P2, che vedeva tra i propri aderenti, tra gli altri, i vertici di importanti istituzioni quali le forze armate, le forze di polizia, uomini politici, imprenditori, funzionari dello Stato a vari livelli.\nProprio il \"Maestro Venerabile\" Licio Gelli, capo della loggia P2, ebbe a dichiarare, in una sorprendente intervista rilasciata alla giornalista Marcella Andreoli per il settimanale Panorama del 13 agosto 1989, in risposta a una domanda sulle indagini dei magistrati di Palermo sul delitto Mattarella e, specificatamente, sul ruolo del terrorista nero Valerio Fioravanti: \u00ab\"Gli inquirenti non possono scoprire ogni responsabilit\u00e0: alcuni delitti sono perfetti. Ma \u00e8 ridicolo accusare i servizi segreti deviati o la P2\"\u00bb.\nLe indagini sull'omicidio.\nLe indagini giudiziarie procedettero con difficolt\u00e0 e lentezza; il primo a fornire un rilevante contributo investigativo fu Cristiano Fioravanti, appartenente, insieme al fratello Valerio, a gruppi romani dell'estrema destra - che dopo il suo arresto (8.4.1981) maturava un progressivo e autentico pentimento e si apriva a una fattiva collaborazione con la magistratura, ammettendo la propria responsabilit\u00e0 e fornendo precise e coerenti indicazioni probatorie in relazione a numerosi e gravissimi delitti.\nIn particolare, con riferimento all'omicidio di Piersanti Mattarella, Cristiano Fioravanti forn\u00ec le prime indicazioni tra il 1982 ed il 1985, iniziando a parlarne gi\u00e0 nella sua deposizione davanti al Giudice istruttore di Roma del 28 ottobre 1982, proseguendo poi con quelle rese al Giudice istruttore di Palermo il 25 gennaio 1983:\n\u00ab\"Io ho sempre espresso la convinzione che gli autori materiali di quell\u2019omicidio fossero mio fratello e Luigi [rectius: Gilberto] CAVALLINI, coinvolti in ci\u00f2 dai rapporti equivoci che stringeva Mangiameli in Sicilia. La storia dell\u2019eliminazione di Mangiameli da parte di mio fratello richiama quei collegamenti. Peraltro, mi risultava che in quei giorni mio fratello e anche Cavallini e Francesca Mambro erano in Sicilia per loro contatti con Mangiameli. Quando furono pubblicati gli identikit degli autori materiali dell\u2019omicidio Mattarella sui giornali, ricordo che mio padre esclam\u00f2, per la somiglianza degli identikit con mio fratello e Cavallini, somiglianza che io stesso avevo rilevato immediatamente, \u00abhanno fatto anche questo!\"\u00bb\u201d.\nQueste le dichiarazioni di Cristiano Fioravanti davanti al giudice Falcone del 29.3.1986, che lega il delitto di Mattarella con la necessit\u00e0 di eliminare anche Francesco Mangiameli, dirigente siciliano di\u00a0Terza posizione poi ucciso dai fratelli Fioravanti il 9 settembre del 1980:\n\u00ab\"Fu poi compiuto l'omicidio del Mangiameli e come ho detto, sua moglie non venne all'appuntamento. Il giorno dopo rividi Valerio e lui era fermo nel suo proposito di andare in Sicilia per eliminare la moglie e la bambina di Mangiameli, e diceva che bisognava agire in fretta prima che venisse scoperto il cadavere di Mangiameli e la donna potesse fuggire. Io non capivo quell\u2019insistenza nell\u2019agire contro la moglie e la figlia del Mangiameli [...] e allora Valerio mi disse che avevano ucciso un politico siciliano in cambio di favori promessi dal Mangiameli e relativi sempre all\u2019evasione di Concutelli oltre ad appoggi di tipo logistico in Sicilia\"\u00bb.\nSecondo la testimonianza del fratello Cristiano, Valerio Fioravanti avrebbe goduto dell'appoggio di esponenti dell'estrema destra palermitana: oltre a Mangiameli, avrebbe fornito un supporto anche Gabriele De Francisci, militante del FUAN e parente del prefetto Gaspare De Francisci, direttore dell'UCIGOS del Ministero dell'interno dal 1978 al 1981, che avrebbe messo a disposizione un appartamento nei pressi dell'abitazione della vittima, e la contropartita dell'omicidio sarebbe stata l'aiuto della mafia nel fallito tentativo d'evasione del leader ordinovista Pierluigi Concutelli, all'epoca detenuto nel Carcere dell'Ucciardone. Le indagini accertarono che le zie di Gabriele De Francisci possedevano in effetti tre abitazioni nella zona di via Libert\u00e0, a pochi metri dal luogo del delitto Mattarella: la prima, in via Rapisardi, di propriet\u00e0 di Enrica De Francisci, sposata Di Cristina; la seconda, in via Ariosto, di propriet\u00e0 di Lidia De Francisci, sposata Montalbano; la terza, in via Tasso, di propriet\u00e0 della zia Brigida De Francisci, sposata Chimenti. Tali circostanze facevano apparire credibile, riscontrandolo, il racconto di Cristiano Fioravanti e si ricollegavano alle modalit\u00e0 di preparazione ed esecuzione del delitto precedentemente descritte, tutte confinate a una zona in prossimit\u00e0 del luogo del delitto, rispetto alle quali la disponibilit\u00e0 di una \"base di appoggio\" vicinissima (a poche decine di metri dal luogo dell'agguato) - certamente non usuale per un delitto di mafia - avrebbe potuto giocare un ruolo determinante per l'ospitalit\u00e0 dei killer prima e dopo l'esecuzione del delitto e per la buona riuscita dell'intera operazione criminale.\nIl lungo e travagliato percorso di pentimento e di collaborazione di Cristiano Fioravanti con il giudice Falcone dur\u00f2 fino al 1990. Negli ultimi interrogatori resi al Giudice istruttore di Palermo Cristiano Fioravanti, che invero non ritratt\u00f2 mai le sue accuse al fratello, precis\u00f2 e spieg\u00f2 i motivi per cui non era in grado di proseguire la sua collaborazione.\nIn particolare, il 16 marzo 1990 dichiar\u00f2: \"\u00abIntendo avvalermi della facolt\u00e0 di non rispondere, anche se riconosco integralmente tutte le dichiarazioni sin qui rese, in quanto non ho pi\u00f9 la forza n\u00e9 fisica n\u00e9 psichica per continuare ad accusare mio fratello, subendo tutte le conseguenze di carattere morale, affettivo e familiare connesse a questa mia scelta, che mi \u00e8 costata e mi costa un prezzo altissimo. Tra l\u2019altro, ho interrotto quasi del tutto ogni rapporto con l\u2019esterno, all\u2019infuori di mia sorella. Intendo chiarire che non \u00e8 un ripensamento alla mia scelta di collaborazione, anzi sostengo tutt\u2019oggi che sia stata la scelta pi\u00f9 giusta che mi ha permesso di trovare la via per tentare di espiare i miei gravissimi reati. Tale collaborazione, per\u00f2, per il motivo avanti indicato, non comprende proprio e soltanto il processo riguardante l\u2019omicidio dell\u2019on. MATTARELLA, o meglio, non intendo andare oltre nella collaborazione gi\u00e0 resa dell\u2019istruttoria di quest\u2019ultimo processo\u00bb\"\".\"\nSuccessivamente, nell'interrogatorio del 24 luglio 1990 aggiunse: \u00ab\"Intendo continuare ad avvalermi della facolt\u00e0 di non rispondere, anche se riconosco integralmente, le dichiarazioni sin qui rese giacch\u00e9, da quando ho preso questa decisione, ho finalmente trovato quella tranquillit\u00e0 di animo che in precedenza avevo inutilmente cercato. Ho ripreso efficacemente un sereno rapporto familiare con mia sorella Cristina e non intendo pi\u00f9 perderlo, anche perch\u00e9 \u00e8 l'unico che mi \u00e8 rimasto. Infatti, da circa 2 anni non vedo pi\u00f9 mio padre, il quale, schierato apertamente dalla parte di Valerio, ritiene forse in tal modo di condizionare il mio comportamento fino a quando questa istruttoria non sar\u00e0 conclusa. Intendo chiarire che la decisione ancora oggi riaffermata \u00e8 frutto anche di questo comportamento di mio padre, ma \u00e8 soprattutto determinata da una mia riflessione sui veri valori della vita tra i quali ritengo di collocare al primo posto quello della famiglia. E siccome, allo stato, la mia famiglia \u00e8 costituita da mia sorella Cristina, intendo salvaguardare questo rapporto\"\u00bb.\nNel corso dell'attivit\u00e0 d'indagine della Procura di Palermo, parallelamente alle circostanziate dichiarazioni di Cristiano Fioravanti alcuni collaboratori di giustizia di estrazione mafiosa fornivano interpretazioni e riferivano variegate e contraddittorie circostanze relative sia agli aspetti motivazionali del delitto sia alle sue modalit\u00e0 esecutive. Tra questi, Tommaso Buscetta, che nell'interrogatorio del 25.7.1984 davanti al giudice Giovanni Falcone, afferm\u00f2:\n\u00ab\"Per quanto concerne gli omicidi di Boris Giuliano, di Cesare Terranova, di Pier Santi Mattarella so per certo, per averlo appreso da Salvatore Inzerillo, che trattasi di omicidi decisi dalla \"Commissione\" di Palermo, all'insaputa di esso Inzerillo e di Stefano Bontate ed anche di Rosario Riccobono. Anche questi omicidi hanno determinato l'allargamento del solco esistente tra Bontate ed Inzerillo, da un lato, ed il resto della \"Commissione\" dall'altro\"\u00bb.\nL'inchiesta sul delitto Mattarella doveva confluire nel procedimento penale \"Abbate Giovanni + 706\" (il cosiddetto \"maxiprocesso di Palermo\" derivato dalle dichiarazioni di Buscetta) ma venne stralciata per consentire un approfondimento istruttorio.\nUlteriori dichiarazioni vennero fatte da Francesco Marino Mannoia nel corso dell'interrogatorio dell'8.10.1989 sempre dinanzi al giudice Falcone:\n\u00ab\"Per\" \"quanto riguarda l'omicidio di Mattarella Piersanti, tralascio qualsiasi considerazione e mi limito ai fatti. Io ero tra gli uomini pi\u00f9 fidati di Bontate Stefano e, insieme con pochi altri, dipendevo direttamente da lui senza intermediazione di capo decina, sottocapo e consigliere. Quindi, ero in grado di sapere se la nostra famiglia, e Bontate Stefano in particolare, vi fosse coinvolta. Ebbene, a meno che il Bontate mi avesse taciuto fatti di questa rilevanza, e ci\u00f2 mi sembra assolutamente improbabile, debbo dire che egli non solo non era al corrente degli autori e dei motivi dell'uccisione, ma anzi appariva particolarmente contrariato. \u00c8 certo che, a dire del Bontate, in sua presenza questo omicidio non venne discusso in commissione; tuttavia era certo a tutti noi appartenenti a \"Cosa Nostra\" che si trattasse di omicidio di mafia, anche se ne ignoravamo, almeno io, i veri motivi. Solo in via di ipotesi, si supponeva che potesse essere stato o Inzerillo Santo o Prestifilippo Mario ma, ripeto, nessuno sapeva nulla di concreto su tale omicidio. Non mi risulta che Bontate Stefano avesse rapporti con l'on. Mattarella Piersanti\"\u00bb.\nAngelo Izzo, pluriomicida autore del tristemente noto \"massacro del Circeo\" ed ex militante di estrema destra, interrogato dal giudice istruttore di Bologna (che indagava sulla strage del 2 agosto 1980) l'8.4.1986 e poi da Falcone stesso, descrisse nei dettagli l'omicidio citando per\u00f2 particolari relativi all'abbigliamento del killer e alle armi adoperate che si rivelavano falsi perch\u00e9 - relativamente all'abbigliamento - in contrasto con le testimonianze oculari rese nell'immediatezza del delitto e poi - relativamente alle armi impiegate - smentiti dagli esiti delle perizie balistiche e dai primi rapporti di polizia giudiziaria:\n\u00ab\"Parlando di varie cose Concutelli venne a parlare con me dell'omicidio Mattarella e si disse che il fatto venne compiuto da \"camerati\" su commissione di Stefano Bontate da lui indicato non solo come boss della mafia, ma anche come esponente massonico di primo piano.\" \" [...] \" \"Fioravanti mi aveva raccontato di essersi vestito elegantemente per non dare nell'occhio, indossava un impermeabile bianco. Si \u00e8 avvicinato e ha fatto fuoco con una 7,65 silenziata. Si spostava saltellando, aveva paura di colpire la moglie a fianco, forse l'ha presa di striscio. (Massimo) Carminati fungeva da copertura. Eseguito l'omicidio, hanno raggiunto Cristiano Fioravanti che aspettava nei pressi con una macchina\u00bb\"\".\"\nNel maggio 1990 l'allora sindaco di Palermo Leoluca Orlando intervenne durante una puntata della seguitissima trasmissione televisiva di Rai 3 \"Samarcanda\", scagliandosi contro Falcone, ospite in studio, che, a suo dire, avrebbe \"tenuto chiusi nei cassetti\" una serie di documenti scottanti riguardanti le indagini sui \"delitti politici\" Mattarella, Reina e La Torre per occultare le responsabilit\u00e0 politiche negli omicidi in questione (il cosiddetto \"terzo livello\") ma Falcone, rivolto direttamente a Orlando, dir\u00e0: \"Questo \u00e8 un modo di far politica attraverso il sistema giudiziario che noi rifiutiamo. Se il sindaco di Palermo sa qualcosa, faccia nomi e cognomi, citi i fatti, si assuma le responsabilit\u00e0 di quel che ha detto. Altrimenti taccia: non \u00e8 lecito parlare in assenza degli interessati\".\nNonostante le contraddittorie testimonianze rese da soggetti appartenenti a universi criminali apparentemente distinti quali il terrorismo nero e l'associazione mafiosa, Giovanni Falcone seguiva un percorso d'indagine molto cauto e all'insegna della riservatezza ma molto deciso: solo la recente desecretazione da parte della Commissione parlamentare antimafia ha consentito di conoscere il tenore delle sue dichiarazioni del 3 novembre 1988, che indicavano chiaramente la sua linea interpretativa dei fatti oggetto di indagine, che poi avrebbe trasposto negli atti giudiziari, a cominciare dalla requisitoria per i delitti politici. \nDichiar\u00f2 in proposito in quella sede Giovanni Falcone, che nel 1988 ricopriva il ruolo di giudice istruttore: \u00ab\"L\u2019indagine \u00e8 estremamente complessa perch\u00e9 si tratta di capire se e in quale misura 'la pista nera' sia alternativa rispetto a quella mafiosa, oppure si compenetri con quella mafiosa. Il che potrebbe significare altre saldature e soprattutto la necessit\u00e0 di rifare la storia di certe vicende del nostro Paese, anche da tempi assai lontani\"\u00bb.\nLa chiara linea interpretativa anzidetta viene ribadita negli atti giudiziari che portarono la Procura di Palermo a quella corposa requisitoria di 1.690 pagine sui \"delitti politici\" siciliani (le uccisioni di Michele Reina, segretario provinciale della Democrazia Cristiana, dello stesso Mattarella, di Pio La Torre e del suo autista Rosario Di Salvo) che, depositata il 9 marzo 1991, costitu\u00ec l'ultimo atto investigativo di Giovanni Falcone. Questi, che la sottoscrisse nella qualit\u00e0 di procuratore aggiunto, puntava fermamente sulla colpevolezza dei terroristi di estrema destra Giuseppe Valerio Fioravanti e Gilberto Cavallini, leader dei Nuclei Armati Rivoluzionari (NAR), quali esecutori materiali del delitto, in un contesto di cooperazione tra Cosa Nostra (nella persona di Pippo Cal\u00f2, \"ambasciatore\" dei Corleonesi a Roma), gli ambienti del terrorismo eversivo neofascista, la P2 di Licio Gelli e la Banda della Magliana: questi rapporti furono chiariti da diversi personaggi vicini a questi ambienti che avevano scelto di collaborare con la giustizia, tra cui Cristiano Fioravanti, Paolo Bianchi, Angelo Izzo, Sergio Calore, Stefano Soderini, Paolo Aleandri e Walter Sordi.\nL'ipotesi accusatoria di Falcone e della Procura della Repubblica, cui risultava la presenza a Palermo di Valerio Fioravanti nel gennaio 1980 peraltro da questi ammessa in dichiarazioni rese ad altre autorit\u00e0 giudiziarie, era fondata in particolare sulle dichiarazioni del fratello Cristiano Fioravanti e sul riconoscimento di Valerio Fioravanti sia da parte di Irma Chiazzese (moglie di Piersanti Mattarella), testimone oculare ravvicinata del delitto, che da parte di Marina Pipitone (moglie di Michele Reina), testimone oculare (anch'essa ravvicinata) dell'agguato del 9 marzo 1979 in cui aveva perso la vita suo marito, all'epoca segretario provinciale della Democrazia Cristiana a Palermo.\nNel giugno 1991 il giudice istruttore Gioacchino Natoli rinvi\u00f2 a giudizio per il delitto Mattarella i membri della \"Commissione\" o \"Cupola\" di Cosa Nostra (Michele Greco, Salvatore Riina, Bernardo Provenzano, Giuseppe Cal\u00f2, Bernardo Brusca, Francesco Madonia, Antonino Geraci) sulla base del cosiddetto \"teorema Buscetta\" (secondo cui gli omicidi di un certo rilievo non potevano avvenire senza l'assenso del vertice mafioso) unitamente a Giuseppe Valerio Fioravanti e Gilberto Cavallini, quali esecutori materiali del delitto, facendo sostanzialmente propria la requisitoria della Procura di Palermo. Furono rinviati a giudizio anche i falsi pentiti Giuseppe Pellegriti e Angelo Izzo, accusati di calunnia: infatti Pellegriti, interrogato da Falcone, dichiar\u00f2 di essere venuto a conoscenza, tramite il boss Nitto Santapaola, di fatti inediti sul ruolo dell'onorevole Salvo Lima negli omicidi Mattarella e La Torre, circostanza confermata dal suo compagno di cella Izzo; dopo due mesi di indagini, Falcone lo incrimin\u00f2 insieme ad Izzo, spiccando nei loro confronti due mandati di cattura per calunnia (poi annullati dal Tribunale della libert\u00e0 in quanto essi erano gi\u00e0 in carcere). Pellegriti, dopo l'incriminazione, ritratt\u00f2, attribuendo a Izzo di essere l'ispiratore delle accuse.\nQueste le conclusioni di Falcone integralmente riprese dal G.I Gioacchino Natoli: \u00ab\"Per le considerazioni gi\u00e0 svolte, deve ritenersi provato che l\u2019omicidio di Piersanti MATTARELLA fu materialmente eseguito da Valerio FIORAVANTI e Gilberto CAVALLINI. Dalle fonti di prova esaminate \u00e8 risultato, altres\u00ec, che l'omicidio del Presidente della Regione Siciliana fu un omicidio \"politico-mafioso\", attuato in virt\u00f9 di uno specifico \"pactum sceleris\" intervenuto fra i detti esponenti della destra eversiva e \"Cosa Nostra\". [\u2026] Pi\u00f9 particolarmente, per quanto riguarda questo gravissimo episodio criminoso, la genesi logica della scelta, da parte di \u201cCosa Nostra\", di due esponenti del terrorismo \"nero\" quali esecutori materiali deve essere individuata nella eccezionalit\u00e0 del crimine, le cui motivazioni trascendevano la ordinaria logica dell'organizzazione mafiosa e coinvolgevano interessi politici che dovevano restare assolutamente segreti, nonch\u00e9 nel momento storico che questa criminale associazione attraversava per dinamiche interne\"\u00bb (p.897-898 dell\u2019ordinanza-sentenza del G.I.).\nSolo dopo la morte di Falcone nella strage di Capaci, Tommaso Buscetta e Francesco Marino Mannoia resero nuove dichiarazioni sul caso Mattarella perch\u00e9 avevano deciso di rompere il silenzio sui rapporti tra mafia e politica che avevano mantenuto nei loro precedenti interrogatori: infatti in un nuovo interrogatorio reso l\u201911.9.1992, in localit\u00e0 protetta, a Washington, e promosso in sede di rogatoria internazionale dagli Uffici della Procura di Palermo, Buscetta afferm\u00f2 che \u00ab\"Bontate e i suoi alleati non erano favorevoli all'uccisione di Mattarella, ma non potevano dire a Riina (o alla maggioranza che Riina era riuscito a formare) che non si doveva ammazzarlo. Non erano favorevoli per il semplice fatto che sia Stefano, sia Inzerillo, sia Pizzuto Gigino non avevano interessi negli appalti, per cui cercavano di \u00abaffievolire\u00bb il discorso su Mattarella. Va, poi, detto che nel passato Mattarella era stato vicino a \u00abCosa Nostra\u00bb, soprattutto del trapanese. Mattarella era molto vicino a \u00abCosa Nostra\u00bb (pur senza essere uomo d\u2019onore) anche perch\u00e9 \u201cdiscendeva\u201d dal padre. In un primo tempo tenne una condotta di \u00abcondiscendenza\u00bb, anche se non proprio di corruzione. Successivamente, dopo l\u2019omicidio di Michele Reina, Mattarella divenne rigoroso, severo, disse \u201cpunto e basta\u201d. [...] In ogni caso [...] fu certamente un omicidio voluto dalla \"Commissione\"\"\u00bb.\nLo stesso Buscetta, sentito dalla Commissione Parlamentare Antimafia presieduta dall'on. Luciano Violante il 12.11.1992, afferm\u00f2: \u00ab\"Le garantisco che i fascisti in questo omicidio non c\u2019entrano. Quei due sono innocenti. Glielo garantisco. E chi vivr\u00e0, vedr\u00e0. Credo che Mattarella in special modo volesse fare della pulizia in questi appalti. Se andate a vedere a chi sono andati gli appalti in tutti questi anni, con facilit\u00e0 voi andrete a scoprire cose inaudite. Non avevano bisogno di due fascisti. La Cosa nostra non fa agire due fascisti per ammazzare un presidente della Regione. \u00c8 un controsenso\"\u00bb.\nNel corso dell\u2019interrogatorio reso il 3.4.1993 e promosso in sede di rogatoria internazionale dagli Uffici della Procura di Palermo, Francesco Marino Mannoia\u00a0\u2013 a quel tempo testimone di giustizia sotto la protezione dell\u2019F.B.I. \u2013 rese anch'egli nuove dichiarazioni sui retroscena del delitto Mattarella: \u00ab\"La ragione di questo delitto risiede nel fatto che Mattarella Piersanti\u00a0\u2013 dopo avere intrattenuto rapporti amichevoli con i cugini Salvo e con Bontate Stefano, ai quali non lesinava i favori\u00a0\u2013 successivamente aveva mutato la propria linea di condotta. Egli, entrando in violento contrasto ad esempio con l\u2019onorevole Rosario Nicoletti, voleva rompere con la mafia, dare \"uno schiaffo\" a tutte le amicizie mafiose e intendeva intraprendere una azione di rinnovamento del partito della Democrazia Cristiana in Sicilia, andando contro gli interessi di Cosa Nostra e dei vari cugini Salvo, ingegner Lo Presti, Maniglia e cos\u00ec via. Rosario Nicoletti rifer\u00ec a Bontate. Attraverso l\u2019onorevole Lima, del nuovo atteggiamento di Mattarella fu informato anche l\u2019onorevole Giulio Andreotti. Andreotti scese a Palermo, e si incontr\u00f2 con Bontate Stefano, i cugini Salvo, l\u2019onorevole Lima, l\u2019onorevole Nicoletti, Fiore Gaetano ed altri. L\u2019incontro avvenne in una riserva di caccia sita in una localit\u00e0 della Sicilia che non ricordo. Si trattava per\u00f2 della stessa riserva di caccia in cui altre volte si erano recati Bontate Stefano, i cugini Salvo, Calderone Giuseppe e Pizzuto Gigino. Ho appreso di questo incontro dallo stesso Bontate Stefano, il quale me ne parl\u00f2 poco tempo dopo che si era svolto, in periodo tra la primavera e l\u2019estate del 1979 e comunque in epoca sicuramente posteriore all\u2019omicidio di Michele Reina. Il Bontate non mi disse quale fosse stato in dettaglio il tenore dei colloqui intercorsi tra i presenti, n\u00e9 quale fosse stato l\u2019atteggiamento assunto dall\u2019onorevole Andreotti. Egli mi disse soltanto che tutti quanti si erano lamentati con Andreotti del comportamento di Mattarella, e aggiunse poi: \"Staremo a vedere\". Alcuni mesi dopo fu deciso l\u2019omicidio del Mattarella. La decisione fu presa da tutti i componenti della commissione provinciale di Palermo, e su ci\u00f2 erano perfettamente concordi il Riina, il Cal\u00f2, l\u2019Inzerillo ed il Bontate. Erano perfettamente d'accordo, anche se formalmente estranei alla decisione, i cugini Salvo Antonino e Salvo Ignazio\"\u00bb.\nIl processo.\nIl processo di primo grado per i \"delitti politici\" Mattarella-Reina-La Torre si apr\u00ec il 12 aprile 1992 nell'Aula bunker del carcere dell'Ucciardone, di fronte alla I Sezione Penale del Tribunale di Palermo, presieduta dal dott. Gioacchino Agnello con giudice a latere la dott.ssa Silvana Saguto. A rappresentare l'accusa vennero nominati i pubblici ministeri Guido Lo Forte e Giuseppe Pignatone. Si costituirono parti civili, tra gli altri, i familiari di Mattarella: il fratello Sergio (all'epoca vicesegretario nazionale della DC), la vedova Irma Chiazzese e il figlio Bernardo.\nPer ragioni di sicurezza, numerose udienze si tennero presso l'aula bunker del carcere di Rebibbia a Roma, soprattutto quelle in cui dovevano essere ascoltati i collaboratori di giustizia sotto protezione. Nel marzo 1993, durante il corso del processo, sal\u00ec sul banco dei testimoni l'imputato principale, Salvatore Riina (alla sua prima apparizione pubblica dopo l'arresto), il quale afferm\u00f2 di essere vittima di un complotto ordito dai cosiddetti \"pentiti\" e neg\u00f2 addirittura di far parte di Cosa Nostra, paragonandosi al presentatore televisivo Enzo Tortora. Durante il dibattimento, avvennero anche i confronti tra Riina e i suoi due principali accusatori, Giuseppe Marchese e Gaspare Mutolo (che ottennero visibilit\u00e0 nazionale poich\u00e9 vennero trasmessi dal programma televisivo \"Un giorno in pretura\"), mentre quello con Tommaso Buscetta venne rifiutato dallo stesso Riina poich\u00e9 afferm\u00f2 che era un personaggio di scarsa moralit\u00e0 rispetto a lui.\nInfine il 12 aprile 1995 vennero condannati all'ergastolo i \"boss\" mafiosi Salvatore Riina, Michele Greco, Bernardo Brusca, Bernardo Provenzano, Giuseppe Cal\u00f2, Francesco Madonia e Nen\u00e8 Geraci come mandanti dell'omicidio Mattarella, mentre furono assolti i terroristi neri Valerio Fioravanti e Gilberto Cavallini dall'accusa di essere gli esecutori materiali; furono invece condannati a quattro anni ciascuno di reclusione per calunnia i falsi pentiti Izzo e Pellegriti. Durante il processo, la moglie di Mattarella, testimone oculare, dichiar\u00f2 inoltre di riconoscere l'esecutore materiale dell'omicidio nella persona di Giuseppe Valerio Fioravanti, ma la testimonianza della signora Mattarella e le altre testimonianze contro di lui (quella del fratello Cristiano Fioravanti e di Angelo Izzo) non furono ritenute abbastanza attendibili. Bernardo Mattarella, figlio di Piersanti, comment\u00f2 amareggiato: \u00ab\"A mia madre \u00e8 stato preferito il pentito che dice di non aver mai sentito il nome di Fioravanti. Il mancato ricordo dei pentiti porta a scagionare l\u2019imputato. \u00c8 l\u2019aberrazione del diritto\"\u00bb.\nNelle motivazioni della sentenza \u00e8 scritto che \u00ab\"l'istruttoria e il dibattimento hanno dimostrato che l'azione di Piersanti Mattarella voleva bloccare proprio quel perverso circuito (tra mafia e pubblica amministrazione) incidendo cos\u00ec pesantemente proprio su questi illeciti interessi\"\u00bb e si aggiunge che da anni aveva \u00ab\"caratterizzato in modo non equivoco la sua azione per una Sicilia con le carte in regola\"\u00bb. Sempre secondo la sentenza, a ordinare la sua uccisione fu Cosa Nostra perch\u00e9 Mattarella voleva portare avanti un'opera di modernizzazione dell'amministrazione regionale e per questo aveva incominciato a contrastare l'ex sindaco Vito Ciancimino per un suo rientro nel partito con incarichi direttivi, come sostenuto dai \"pentiti\" Gaspare Mutolo e Giuseppe Marchese; Ciancimino infatti era il referente politico dei Corleonesi. Per queste ragioni, alla fine del 1979 Mattarella aveva deciso di chiedere al segretario nazionale del partito, Benigno Zaccagnini, il commissariamento del Comitato Provinciale di Palermo della Democrazia Cristiana, perch\u00e9 aveva visto \u00ab\"ritornare con forte influenza Ciancimino\"\u00bb, il quale aveva siglato un patto di collaborazione con la corrente andreottiana, in particolare con l'onorevole Salvo Lima.\nLa sentenza di primo grado - per quanto riguarda il delitto Mattarella - venne confermata in appello il 17 febbraio 1998. Il sostituto procuratore generale, Leonardo Agueci, rappresentante dell'accusa nel secondo grado, aveva chiesto di condannare Fioravanti e Cavallini come esecutori materiali, insistendo sulle dichiarazioni di Cristiano Fioravanti, ma la Corte d'Assise d'appello, considerandolo del tutto inattendibile, non fu dello stesso avviso. La sentenza divenne definitiva con la conferma in Cassazione nel maggio del 1999.\nGli esecutori materiali.\nGli esecutori materiali non sono mai stati individuati con certezza poich\u00e9 le dichiarazioni dei collaboratori di giustizia provenienti dalle fila di Cosa Nostra furono spesso contraddittorie. Francesco Marino Mannoia sostenne, sempre nell'interrogatorio del 3.4.1993, di aver appreso da Bontate che all'omicidio Mattarella \u00ab\"parteciparono Federico Salvatore (il quale era a bordo di un\u2019autovettura), Dav\u00ec Francesco (uomo d\u2019onore di una famiglia che in questo momento non ricordo, e di mestiere pasticcere), Rotolo Antonino, Inzerillo Santino ed altri che in questo momento non ricordo\"\u00bb.\nBuscetta e Marino Mannoia fecero il nome di Calogero Ganci e Francesco Paolo Anselmo, della Famiglia della Noce, come possibili partecipanti ma quando nel 1996 iniziarono pure loro a collaborare con la giustizia, negarono qualsiasi coinvolgimento.\nGaspare Mutolo sostenne che Francesco Dav\u00ec (gi\u00e0 indicato da Mannoia) partecip\u00f2 al delitto per rimediare ad uno \"sgarro\" che aveva commesso in passato nei confronti di altri \"uomini d'onore\".\nGiovanni Brusca afferm\u00f2 che nell'omicidio Mattarella era coinvolto Giuseppe Leggio, parente del famigerato boss corleonese Luciano, che rimase vittima della \"lupara bianca\" nel 1989.\nSentito nel processo d'appello per i \"delitti politici\", Francesco Di Carlo afferm\u00f2 che il boss Bernardo Brusca (padre di Giovanni) gli avrebbe confidato che l'assassino di Mattarella era Antonino Madonia e che la \"pista nera\" sarebbe stata imboccata dagli inquirenti dell'epoca poich\u00e9 il terrorista Valerio Fioravanti era molto somigliante a Madonia. Lo stesso Fioravanti, intervistato dal giornale online IlSicilia.it nel gennaio 2020, disse: \"Esiste un colpevole, ne \u00e8 stato individuato un altro. Credo che si chiami Madonia. Ne parlavo con una suora amica proprio ieri che mi diceva di averlo incontrato. Sostiene che proprio Madonia si vantava di aver ucciso Mattarella e secondo questa suora poi ad un certo punto avrebbe pure collaborato\".\nNonostante Antonino Madonia sia stato condannato come esecutore di una serie di delitti eccellenti a Palermo (da La Torre a Chinnici e dalla Chiesa), nessun mandato di cattura \u00e8 stato tuttavia mai emesso nei suoi confronti - o nei confronti di altri membri del \"gruppo di fuoco\" - per l'uccisione del presidente della Regione Siciliana. Dopo il processo di secondo grado, convalidato in Cassazione nel maggio del 1999, nessun procedimento \u00e8 stato aperto per giudicare gli esecutori materiali \"alternativi\" del delitto Mattarella indicati dai pentiti di mafia e, pi\u00f9 recentemente e per mero \"sentito dire\", dall'imputato assolto Valerio Fioravanti.\nLa vicenda processuale di Mattarella ha quindi una storia a s\u00e9 rispetto a molti altri delitti di mafia e di terrorismo, nei quali faticosamente \u00e8 emersa una \"storia\" giudiziaria per quanto possibile completa, coerente e plausibile. In pi\u00f9 di vent'anni, nei quali le indagini sulla mafia, le nuove collaborazioni di pentiti, i pi\u00f9 moderni metodi di investigazione hanno portato a risultati decisivi, la morte del presidente della Regione Siciliana \u00e8 invece rimasta avvolta nell'oscurit\u00e0 pi\u00f9 assoluta: dopo le sentenze per i \"delitti politici\" e per il processo Andreotti, nessun testimone o pentito ne ha pi\u00f9 parlato, nessun nuovo indizio \u00e8 saltato fuori, nessuna inchiesta ha incrociato, sia pure incidentalmente, le circostanze relative all'esecuzione del delitto, contrariamente a quanto accaduto per centinaia di episodi delittuosi di tipo mafioso che sono stati accertati nei dettagli grazie al contributo dei collaboratori di giustizia. \nL'omicidio Mattarella nel processo Andreotti.\nSecondo il collaboratore di giustizia Francesco Marino Mannoia, oggetto di diverse valutazioni nel corso del processo Andreotti perch\u00e9 ritenuto in primo grado non attendibile ma in secondo grado - confermato dalla Cassazione - attendibile, Giulio Andreotti era consapevole dell'insofferenza di Cosa Nostra per la condotta di Mattarella, ma non avvert\u00ec n\u00e9 l'interessato n\u00e9 la magistratura, pur avendo partecipato ad almeno due incontri con capi mafiosi aventi ad oggetto proprio le azioni politiche di Piersanti Mattarella.\nIn seguito, al termine di un lungo iter giudiziario terminato nel 2004, venne emessa una sentenza per cui all'epoca (pi\u00f9 precisamente fino alla primavera del 1980) Giulio Andreotti aveva rapporti stabili con la mafia.\nL'omicidio Mattarella \u00e8 in effetti un punto critico del processo Andreotti. I due presunti incontri tra il Presidente democristiano e Bontate sarebbero avvenuti solo per i problemi creati alla mafia dal segretario della DC siciliana. Di quello summenzionato Mannoia ha dato una testimonianza di seconda mano ma ha indicato la data, mentre di uno successivo al delitto, in cui si sarebbe consumata la rottura tra Andreotti e la Cupola, Mannoia sarebbe stato testimone oculare ma non sapeva dare indicazione temporale. Per questo la difesa di Andreotti pot\u00e9 per il primo incontro dimostrare che il suo assistito era altrove e per il secondo no. Il primo grado di giudizio ritenne insufficiente la testimonianza di Mannoia e decisiva la smentita della difesa, onde dedurre che nessuno dei due incontri fosse mai accaduto. Il secondo grado capovolse la sentenza ritenendo Mannoia credibile e affermando che egli aveva solo ricordato una data sbagliata, per cui consider\u00f2 i due meeting realmente avvenuti. La Cassazione conferm\u00f2 questa sentenza non avendo essa difetti formali da correggere:\nLa nuova indagine.\nNel 2018 quotidiani nazionali hanno diffuso la notizia di una riapertura delle indagini sull'omicidio, anche con riferimento ai rapporti tra Cosa nostra palermitana e l'eversione del terrorismo di destra: l'indagine della Procura di Palermo \u00e8 affidata al Procuratore Francesco Lo Voi, all'Aggiunto Salvatore De Luca e al Sostituto Roberto Tartaglia."}
{"id": "81809", "revid": "47767", "url": "https://it.wikipedia.org/wiki?curid=81809", "title": "Matrona (nome)", "text": "Origine e diffusione.\nContinua il soprannome o epiteto latino \"Matrona\", tratto direttamente dal sostantivo \"matrona\", che nell'antica Roma indicava una donna sposata, libera e in genere di rango elevato. Il significato del nome \u00e8 pertanto reso a volte con \"signora\", \"madre di famiglia\", lo stesso di altri nomi quali Marta, Donna, Creusa, Lia, Despina, Freya e Sara. Da Matrona deriva, in forma patronimica, il nome Matroniano.\nIn Italia \u00e8 raro (negli anni 1970 se ne contavano appena trecento occorrenze), ed \u00e8 attestato principalmente nel casertano, per via del culto locale di santa Matrona di Capua.\nOnomastico.\nL'onomastico si pu\u00f2 festeggiare in memoria di diverse sante, alle date seguenti:\nVa notato tuttavia che, tra le sante cattoliche, solo quelle di Tessalonica (25 marzo) e di Ancira (18 maggio) sono ancora citate dal martirologio romano, che delle altre non fa pi\u00f9 menzione."}
{"id": "81810", "revid": "1706503", "url": "https://it.wikipedia.org/wiki?curid=81810", "title": "PostScript", "text": "PostScript \u00e8 un linguaggio di descrizione di pagina interpretato particolarmente adatto alla descrizione di pagine ed immagini, sviluppato da Adobe ed inizialmente usato come linguaggio per il controllo delle stampanti.\nIl Postscript va considerato come un vero e proprio linguaggio di programmazione. Lo scopo principale per cui venne ideato era lo sviluppo di uno strumento per descrivere pagine di testo e grafica in modo indipendente dalla risoluzione e dal dispositivo di visualizzazione. Grazie a questo linguaggio quindi \u00e8 possibile trasferire da un computer ad un altro informazioni senza perdita di qualit\u00e0. Un file postscript pu\u00f2 quindi essere visualizzato o stampato alla massima risoluzione consentita su una qualsiasi piattaforma compatibile.\nUno degli esempi pi\u00f9 interessanti e a suo tempo innovativi di questo linguaggio fu il progetto NeXT di Steve Jobs. Il computer NEXT infatti era stato sviluppato pensando di far gestire sia lo schermo che la stampa dal linguaggio PostScript.\n\u00c8 derivato dal linguaggio Forth.\nLa storia.\nIl linguaggio PostScript \u00e8 nato nel 1976 quando John Warnock lavorava per la compagnia di computer grafica Evans &amp; Sutherland. All'interno della compagnia egli ebbe la possibilit\u00e0 di sviluppare un interprete per gestire un grande database tridimensionale usato nel porto di New York; fu in quella occasione che Warnock concep\u00ec l'idea di un linguaggio per la grafica, tale creazione prese in seguito il nome di Design System.\nNello stesso periodo dei ricercatori del Xerox PARC (Palo Alto Research Center) svilupparono la prima stampante laser e si resero conto di aver bisogno di un linguaggio standard per poter comunicare con la stampante in modo da poter definire la struttura delle pagine. Cos\u00ec tra il 1975 e 1976 un team guidato da Bob Sproull svilupp\u00f2 un formato standard per la stampa ma questo formato non venne effettivamente usato (se non in seguito nei sistemi Xerox Star), perch\u00e9 risultava eccessivamente rigido e particolarmente scomodo.\nNel 1978 a Warnock venne richiesto di trasferirsi dalla baia di San Francisco alla sede principale della Evans &amp; Sutherland in Utah, ma lui, non interessato al trasferimento decise di restare in California e di lavorare per il Xerox PARC insieme a Martin Newell. All'interno del PARC Newell e Warnock reimplementarono il Design System e gli diedero il nome di JaM (usando le iniziali dei loro nomi) che venne usato per il design VLSI e per ricerche sulla grafica. Dopo numerose modifiche il linguaggio JaM prese il nome di InterPress.\nDopo aver cercato di convincere Xerox a trasformare il loro linguaggio in un prodotto commerciale, Warnock e il suo capo, Charles Geschke, decisero di lasciare Xerox per mettersi in proprio. Il 2 dicembre 1982 Warnock e Geschke fondarono la loro societ\u00e0: Adobe. Il nome proviene da un ruscello (Adobe Creek) che scorreva dietro la casa di Warnock a Los Altos, in California. Nel 1984 PostScript, un linguaggio piuttosto semplice basato su InterPress, venne lanciato sul mercato.\nAdobe venne subito contattata da Steve Jobs che richiese alla societ\u00e0 di creare un controller PostScript per la Apple LaserWriter, una stampante laser messa in commercio nel marzo del 1985.\nSi afferm\u00f2 cos\u00ec il PostScript come standard de facto per la distribuzione di documenti in formato elettronico; negli anni successivi i documenti in formato PostScript vennero soppiantati solo dai file PDF (Portable Document Format), per la possibilit\u00e0 di contenere informazioni in diversi formati.\nPrima dell'avvento del Postscript, alle stampanti venivano inviati testi in caratteri ASCII. Nelle prime stampanti i glifi (caratteri) erano difficili da modificare.\nMentre, con l'avvento delle stampanti ad aghi, i caratteri erano elaborati come insiemi di punti e quindi cambiare aspetto era molto pi\u00f9 semplice. Addirittura, nei modelli pi\u00f9 avanzati di stampanti ad aghi, era possibile caricare i font nella stampante e questo permetteva di certo una maggiore libert\u00e0 di scelta. Con le stampanti ad aghi \u00e8 stato addirittura possibile stampare grafica raster. Le immagini non vettoriali venivano elaborate e trasmesse alla stampante ad aghi come una serie di punti.\nVengono poi introdotti i plotter. Ma questi erano molto costosi e li possedevano in pochi. Per di pi\u00f9 il linguaggio per plotter che andava per la maggiore era l'HPGL; che era comunque molto limitato.\nIl linguaggio.\nUn file PostScript (PS) \u00e8 in realt\u00e0 un file di testo puro, ed \u00e8 dunque consultabile con un qualsiasi editor di testo. Questo significa che \u00e8 possibile generare un file PostScript scrivendo direttamente del codice. In realt\u00e0 leggere un file PostScript \u00e8 piuttosto complicato, specialmente se \u00e8 stato generato in automatico da un programma, per\u00f2 per realizzare dei semplici documenti in molti casi pu\u00f2 essere considerato la scelta pi\u00f9 elegante e qualitativamente migliore.\n\"Hello world\".\nEcco un Hello world in linguaggio PostScript: salvando questo codice come \"Nome_file.ps\", esso pu\u00f2 essere direttamente inviato ad una stampante PostScript o pu\u00f2 essere letto da alcuni visualizzatori di documenti (ad esempio con Evince), oppure questo codice pu\u00f2 essere dato direttamente in pasto ad un interprete PostScript come Ghostscript.\n %!PS\n /Courier findfont\n 20 scalefont\n setfont\n 72 500 moveto\n (Hello world!) show\n showpage"}
{"id": "81811", "revid": "1924342", "url": "https://it.wikipedia.org/wiki?curid=81811", "title": "Never Mind the Bollocks, Here's the Sex Pistols", "text": "Never Mind the Bollocks, Here's the Sex Pistols \u00e8 il primo e unico album in studio del gruppo punk rock Sex Pistols, pubblicato nel Regno Unito dalla Virgin Records il 28 ottobre 1977.\nL'album debutt\u00f2 direttamente al primo posto della Official Albums Chart, guadagnando in breve tempo il disco d'oro nel Regno Unito. Nel 2013 \u00e8 stato certificato doppio disco di platino. La rivista \"Rolling Stone\" nel 2004 lo ha inserito alla posizione n. 41 nella lista dei 500 migliori album di sempre. Nel 2006, l'album \u00e8 stato selezionato dalla rivista \"Time\" come uno dei 100 migliori dischi di sempre.\nIl disco.\nInizialmente versioni embrionali della maggior parte delle canzoni, presenti sull'album, apparvero sul bootleg intitolato \"Spunk\", consistente in registrazioni demo che la band fece tra il 1976 e il gennaio del 1977, e che venne pubblicato illegalmente poco tempo prima dell'uscita ufficiale di \"Never Mind The Bollocks\". Quando quest'ultimo finalmente fu pubblicato, il titolo scelto suscit\u00f2 scalpore per il suo significato volgare e provocatorio (trad. it.: \"Sbattitene i coglioni, ecco i Sex Pistols\") cre\u00f2 non pochi problemi di distribuzione, perch\u00e9 alcuni negozianti inglesi si rifiutarono di esporre l'album in vetrina, ritenendo fosse un attentato alle convenzioni morali dell'epoca.\nLa rivista statunitense \"Rolling Stone,\" nel n. del 20 ottobre 1977, pubblic\u00f2 un ampio reportage, a cura di Charles M. Young, sulla band, con tanto di copertina, che gener\u00f2 negli USA un iniziale interesse nei loro confronti del gruppo.\nAnche se fu l'unico album ufficialmente pubblicato dai Sex Pistols mentre il cantante Johnny Rotten era ancora membro effettivo del gruppo, praticamente tutti i brani in esso contenuti sono stati in seguito inseriti in ordine sparso in numerose compilation e raccolte. Tutti e quattro i singoli della band, che ne anticiparono la pubblicazione, sono inclusi nel disco. Alcune canzoni di quest'ultimo faranno successivamente parte, seppur in versioni differenti, della colonna sonora del film \"The Great Rock 'n' Roll Swindle\", e del relativo album pubblicato nel 1979.\nOltre alla parola \"bollocks\" in copertina, fecero molto scalpore anche i testi di brani come \"God Save the Queen\" e \"Anarchy in the UK\". \nRegistrazione.\nNel marzo 1977, con l'approssimarsi della conclusione dei negoziati con la A&amp;M Records, i Sex Pistols entrarono negli Wessex Sound Studios per iniziare la lavorazione dell'album con il produttore Chris Thomas e l'ingegnere del suono Bill Price. Il nuovo bassista Sid Vicious suon\u00f2 in \"Bodies\", ma la sua performance tecnica non venne ritenuta all'altezza per consentirgli di suonare su tutto l'album, cos\u00ec la band chiese al manager Malcolm McLaren di convincere il precedente bassista Glen Matlock a sostituirlo in studio come turnista. Matlock accett\u00f2 a condizione di essere pagato in anticipo. Non ricevendo i soldi, si rifiut\u00f2 di prendere parte alle sessioni. Fu quindi Thomas a chiedere al chitarrista Steve Jones di suonare il basso, ma anche la sua prova allo strumento non fu ritenuta soddisfacente, e fu quindi lo stesso Thomas a suonare il basso in gran parte delle canzoni.\nQuattro giorni dopo la fine delle prime sessioni in studio, i Sex Pistols firmarono un contratto con la A&amp;M, ma il 16 marzo l'etichetta rescisse improvvisamente il contratto, e svariate migliaia di copie del programmato singolo \"God Save the Queen\" furono distrutte al macero.\nAnche se erano stati scaricati dalla A&amp;M, McLaren disse ai Sex Pistols di continuare a lavorare al disco. Mentre McLaren ponderava l'offerta ricevuta dalla Virgin Records, all'inizio del maggio 1977 firm\u00f2 un accordo con l'etichetta francese Barclay Records. Nello stesso periodo, il gruppo riprese il lavoro in studio con Thomas e Price. Thomas abbandon\u00f2 temporaneamente le sessioni lasciando il solo Price a produrre cinque o sei canzoni (presumibilmente \"Liar\", \"New York\", \"No Feelings\", \"Problems\", e \"Seventeen\").\nIl 18 maggio venne siglato il nuovo accordo con la Virgin. Due settimane dopo, l'etichetta pubblic\u00f2 il singolo \"God Save the Queen\". Durante la promozione del 45 giri, Rotten dichiar\u00f2 che la lavorazione dell'album stava procedendo.\nLa band torn\u00f2 in studio con Thomas e Price il 18 giugno per incidere \"Holidays in the Sun\", la prima canzone scritta senza la presenza di Matlock. Quella stessa sera, al ritorno da un pub, Rotten, Thomas e Price furono agrrediti da un gruppo di persone, e l'incidente fin\u00ec sui giornali. In seguito, Rotten dichiar\u00f2 alla stampa che il disco in uscita non avrebbe incluso cover, e nessuno dei singoli gi\u00e0 pubblicati in precedenza dai Sex Pistols. Il gruppo torn\u00f2 nuovamente in studio in agosto per registrare una nuova canzone intitolata \"Bodies\". Fu questa l'unica traccia sull'album dove Vicious suon\u00f2 effettivamente il basso. \"Bodies\" include anche una seconda linea di basso, questa volta suonata da Steve Jones.\nPubblicazione.\nCon il completamento di \"Bodies\", giunse il momento di decidere la scaletta delle tracce dell'album. Anche se Jon Savage scrisse che c'erano almeno tre versioni di ciascuna traccia, Clinton Heylin afferma invece che esistevano versioni alternative di sole cinque canzoni (\"E.M.I.\", \"No Feelings\", \"Seventeen\" e \"Submission\", pi\u00f9 un missaggio diverso di \"Satellite\" realizzato appositamente per l'album). La lista finale dei brani da inserire nel disco venne ultimata il 20 settembre. Richard Branson trascorse una nottata a decidere quale track list e quali versioni utilizzare, e volle includere tutti i singoli di successo nell'LP, nonostante il parere contrario della band, di Malcolm McLaren e di parte della dirigenza della Virgin. A causa dei lunghi tempi di lavorazione dell'album, i Sex Pistols e McLaren decisero di pubblicare \"Holidays in the Sun\" (lato B \"Satellite\") come quarto singolo del gruppo. \"Holidays in the Sun\" non riscosse lo stesso successo dei singoli precedenti, piazzandosi all'ottava posizione in classifica e uscendo dalla top 20 dopo quattro settimane. Nel tentativo di stemperare le critiche ricevute circa la scelta di includere nell'album di prossima uscita tutti e quattro i singoli gi\u00e0 pubblicati dai Sex Pistols, la Virgin ventil\u00f2 la possibilit\u00e0 che un \"album alternativo\" avrebbe potuto essere pubblicato in simultanea, con un titolo diverso e due nuove canzoni in sostituzione di due singoli gi\u00e0 pubblicati. Un portavoce della casa discografica dichiar\u00f2: \u00abAbbiamo messo i singoli nell'LP perch\u00e9 molta gente li voleva. Ma la versione alternativa del disco ci consentirebbe di aggirare la messa al bando dei negozi\u00bb. Fu stampato un acetato di prova con dieci brani, anche se non vi furono inclusi nuovi originali, con \"Satellite\" e \"Submission\" aggiunte come tracce bonus.\nIl contratto dei Sex Pistols con la Virgin stabiliva che la musica prodotta dal gruppo doveva essere distribuita dalla Virgin negli Stati Uniti, e tale stipulazione forn\u00ec a Branson un vantaggio sopra qualsiasi altra offerta economica maggiormente favorevole fatta a McLaren da parte di etichette concorrenti. Tuttavia, McLaren volle negoziare accordi separati in ogni nazione di distribuzione, senza rispettare le clausole del contratto, cosa che fece infuriare Branson. Egli sapeva di essere stato \"scavalcato\" e \"raggirato\" da McLaren, perch\u00e9 non poteva fare causa al gruppo per far rispettare il contratto o sarebbe passato per un infiltrato della EMI o della A&amp;M. La competizione per acquistare i diritti di distribuzione del materiale della band negli Stati Uniti coinvolse Warner Bros., Arista, Columbia e Casablanca Records. Alla fine la spunt\u00f2 la Warner Bros. mettendo sotto contratto il gruppo, il 10 ottobre, per la somma di \u00a322,000.\nPrima che la Virgin potesse pubblicare \"Never Mind the Bollocks\", Richard Branson scopr\u00ec che due altri album dei Sex Pistols stavano per entrare in circolazione in diretta concorrenza. In ottobre, un bootleg intitolato \"Spunk\" contenente nastri demo dei Sex Pistols incisi con il produttore Dave Goodmanm, venne pubblicato su etichetta Blank. Tra i sospettati di aver diffuso i nastri per la pubblicazione ci furono Goodman, Glen Matlock e McLaren, che aveva sempre pensato che le versioni delle canzoni prodotte da Goodman rappresentassero meglio la band. Nel frattempo, la stampa francese di \"Never Mind the Bollocks\" su etichetta Barclay aggiunse \"Submission\" alla track list, e usc\u00ec una settimana prima dell'edizione della Virgin. In tutta risposta, Branson volle accelerare la produzione di \"Never Mind the Bollocks\" per assicurarsi di uscire una settimana prima della data prevista. Nondimeno, l'edizione della Barclay era gi\u00e0 disponibile in Gran Bretagna quando la Virgin ebbe pronte le copie per la distribuzione. Diecimila copie di \"Never Mind the Bollocks\" stampate dalla Virgin con troppa fretta indicavano erroneamente in copertina l'inclusione di sole 11 tracce sebbene ce ne fossero 12 in realt\u00e0 su disco.\nAnche se era stato gi\u00e0 diffuso \"Spunk\", l'uscita di \"Never Mind the Bollocks, Here's the Sex Pistols\" nel Regno Unito era molto attesa. Con prenotazioni di oltre 125,000 copie, l'album debutt\u00f2 direttamente al numero 1 in classifica nella prima settimana di pubblicazione.\nTitolo, copertina e accuse di oscenit\u00e0.\nL'album avrebbe dovuto originariamente intitolarsi \"God Save Sex Pistols\". La grafica di copertina ideata da Jamie Reid evit\u00f2 la scelta scontata di mettere una foto del gruppo optando per un collage di scritte in puro stile punk. Il titolo dell'album cambi\u00f2 a met\u00e0 1977, ispirandosi a una frase detta da Steve Jones. Jones raccont\u00f2 di aver preso l'espressione: \"\u00abNever mind the bollocks\u00bb\" da due fan che se lo ripetevano di continuo. Johnny Rotten aggiunse inoltre che si trattava di una espressione tipica della classe operaia inglese che significava: \"smettila di dire stronzate\".\nIn Gran Bretagna, il disco fu oggetto di censura da parte dei mass media e dei rivenditori. La polizia londinese fece visita al negozio di dischi della Virgin della citt\u00e0 intimando loro di non esporre in pubblico poster raffiguranti la copertina dell'album se non volevano essere denunciati per oltraggio al pudore ai sensi di una legge del 1899. Ogni immagine pubblicitaria dovette quindi essere tolta. Tuttavia, il 9 novembre 1977 il \"London Evening Standard\" mise in prima pagina la notizia \"Polizia irrompe in un negozio di dischi punk\", e riport\u00f2 come il manager della Virgin Records di Nottingham fosse stato arrestato per aver esposto in negozio copie del disco dove si leggeva la parola \"Bollocks\" (\"coglioni\").\nL'accusa di oscenit\u00e0 venne portata all'attenzione della Magistratura di Nottingham il 24 novembre. La difesa present\u00f2 il caso come un atto di discriminazione da parte della polizia. Durante il dibattimento in aula, l'avvocato difensore chiese come mai non erano stati incriminati anche i quotidiani \"The Guardian\" ed \"Evening Standard\" che avevano parlato del disco riportandone anche il titolo. Inoltre venne portato in tribunale un testimone, il professor James Kinsley, docente di letteratura inglese alla University of Nottingham, che dichiar\u00f2 come la parola \"bollocks\" non potesse ritenersi oscena, in quanto legittimo termine arcaico in lingua inglese per riferirsi a un prete, e che, nel contesto del titolo, significava \"nonsense\". Il professore continu\u00f2 riportando inoltre che alcune vecchie traduzioni della Bibbia utilizzano il termine \"bollocks\" per riferirsi ai testicoli. Il giudice concluse quanto segue:\nTracce.\nL'album originale uscito in Gran Bretagna (Virgin V2086) conteneva solamente undici canzoni, successivamente il gruppo cambi\u00f2 idea e decise di includere anche \"Submission\" nel disco. La Virgin aveva per\u00f2 gi\u00e0 stampato circa 1000 copie della versione a 11 brani, e invece che ritirarle dal mercato, le fece uscire ugualmente inserendo il brano mancante nelle stampe successive.\nAccoglienza.\nL'album \u00e8 da sempre considerato un punto di svolta della storia del rock. Ondarock lo definisce il disco che \"ha fatto definitivamente esplodere il fenomeno punk in tutto il mondo\" e dice anche che: \"la sua influenza si avverte ancora oggi\". Rockol dice nella recensione dell'album che \"se c'\u00e8 un disco che simboleggia meglio di ogni altro il mutamento di un'epoca, \u00e8 questo\" e che \"l'attacco di \"Anarchy\" resta uno dei momenti topici del rock del secolo scorso\". Rockline parla dell'album come del \"disco portabandiera del Punk 77 made in England\". Nel seguito della recensione, tuttavia, viene anche detto: \"non si pu\u00f2 certo affermare che questo disco sia il miglior disco Punk mai realizzato, forse nemmeno quello pi\u00f9 riuscito per quanto riguarda le liriche, n\u00e9 tantomeno si pu\u00f2 dire a proposito della parte strumentale, ma sta di fatto che i Sex Pistols hanno saputo impersonare alla perfezione la figura dei punk\". AllMusic lo definisce: \"semplicemente uno degli album migliori e pi\u00f9 ispirati della storia del rock\". Nella recensione di Sentireascoltare, uscita in occasione della pubblicazione dell'edizione Deluxe (2012), si dice che con questo album i Sex Pistols \"sfondarono il muro di un decadente prog rock, ne recisero le velleit\u00e0 neoclassiche e vi opposero una studiata propaganda anarchica attraverso un veicolo sonico tutt\u2019altro che approssimativo\", proseguendo cos\u00ec: \"la band spedisce ai posteri un\u2019arrogante, distorta (ma orgogliosa) idea di inglesit\u00e0, una dimostrazione pi\u00f9 reale e potente della Regina, un messaggio che entrer\u00e0 a pieno titolo nella cultura e nella tradizione popolare del Paese\".\nRistampe.\nNel 1996, la Virgin ha ristampato \"Never Mind the Bollocks\" come doppio CD insieme al bootleg \"Spunk\".\nIl 29 ottobre 2007, la Virgin ha pubblicato un'edizione speciale del disco in formato LP vinile 180 gr. in occasione del 30\u00ba anniversario dell'album. Il set include anche un 45 giri di \"Submission\" e un poster, come originariamente pubblicato il 28 ottobre 1977. La Virgin ristamp\u00f2 anche i primi quattro singoli della band, \"Anarchy in the U.K.\", \"God Save the Queen\", \"Pretty Vacant\" e \"Holidays in the Sun\".\nNegli Stati Uniti e in Canada, queste ristampe furono distribuite dalla Warner Bros., che aveva distribuito anche la versione originale dell'album in Nord America nel 1977.\nIl 24 settembre 2012 \u00e8 stato pubblicato un cofanetto di quattro dischi comprendente l'album originale, rimasterizzato in digitale da Tim Young, per la prima volta dai nastri master originali. Il processo di rimasterizzazione venne supervisionato dal produttore originale Chris Thomas. La qualit\u00e0 audio di questa versione \u00e8 un progresso significativo rispetto alle vecchie edizioni grazie al coinvolgimento di Chris Thomas e all'accesso ai nastri originali. Il secondo disco include i lati B ufficialmente pubblicati (tranne \"I Wanna Be Me\", B-side del primo singolo per la EMI). Questo disco include anche outtakes e nastri demo delle sessioni di registrazione dell'album, e il recentemente scoperto nastro demo di \"Belsen Was a Gas\" che si riteneva perso per sempre. Il terzo disco contiene due registrazioni dal vivo del 1977 (inclusa la precedentemente inedita performance dei Sex Pistols alla Happy House di Stoccolma, Svezia, il 28 giugno 1977). Il quarto ed ultimo disco \u00e8 un DVD con esibizioni live e in studio \u2013 oltre che interviste alla band datate 1977. Infine, sono inclusi vari gadget e memorabilia quali la replica del poster originale in promozione a \"Never Mind the Bollocks\", foto rare, articoli di giornale dell'epoca, adesivi, e la replica del foglio con il testo di \"God Save The Queen\" scritto a mano da John Lydon.\nNel 2015, come parte del Record Store Day, l'album originale \u00e8 stato ristampato in formato picture disc."}
{"id": "81812", "revid": "264902", "url": "https://it.wikipedia.org/wiki?curid=81812", "title": "Zarathustra", "text": "Non si conosce con precisione in quale periodo sia vissuto, ma gli studiosi collocano il personaggio storico Zarathu\u0161tra tra l'XI e il VII secolo a.C. Ipotesi pi\u00f9 recenti, attestate da una verifica filologica e archeologica, ritengono tuttavia pi\u00f9 plausibile una sua collocazione nell'Et\u00e0 del Bronzo tra il XVIII secolo a.C e il XV secolo a.C. L'area geografica in cui si ritiene possa aver vissuto e predicato il profeta iranico \u00e8 compresa tra gli odierni Afghanistan e il Turkmenistan.\nZarathu\u0161tra nella tradizione mazdaica.\nLe leggende intorno alla vita di Zarathu\u0161tra in ambito mazdaico nacquero presto e furono trasmesse per tradizione orale. Una prima raccolta biografica del profeta si trova nel capitolo VII del testo pahlavico del IX secolo il \"D\u0113nkart\" (anche \"D\u0113nkard\", \"Opera della religione\"). Ma per arrivare ad una biografia completa, seppur leggendaria, che raccogliesse le fonti tradizionali occorre tuttavia aspettare il XIII secolo d.C., con l'opera di Zarathushti Bahr\u00e2m-\u00ee-Pazd\u00fb, poeta di fede mazdeista originario della citt\u00e0 santa mazdeista di Rage (oggi Rey o Shahr-e-Rey nella Regione di Teheran), lo \"Zar\u00e2thusht-n\u00e2ma\" (Il libro di Zarathu\u0161tra) redatto in lingua persiana.\nSecondo tali opere, prima della comparsa del profeta iranico gli uomini erano soggiogati da Angra Mainyu (Ahriman, Spirito del male). Ahura Mazd\u0101 (il dio creatore di ogni cosa e sommo bene) decise quindi di inviare loro un profeta che li guidasse e li salvasse dalla malvagit\u00e0 che avvolgeva il mondo. Cos\u00ec nacque Zarathu\u0161tra, terzo dei cinque figli di Dughd\u014dv\u0101 (\"Giovane del latte\"), che lo concep\u00ec immersa nella luce, e di Pouru\u0161aspa (\"Possessore di cavalli pezzati\") un uomo religioso e colto appartenente alla famiglia degli Spit\u0101ma (\"Determinazione radiosa\").\nA Zarathu\u0161tra Ahura Mazd\u0101 affid\u00f2 la \"rivelazione\" (\"d\u0113n\" anche nel significato pi\u00f9 ampio di \"religione\"), in un progetto di salvezza voluto dal Dio unico eoni prima. Lo stesso angelo \"custode\" (\"frava\u0161ay\", spirito guida) di Zarathu\u0161tra fu creato da Ahura Mazd\u0101 millenni prima della nascita del profeta. Prima di Zarathu\u0161tra, Ahura Mazd\u0101 aveva affidato parti, ma solo parti, della \"rivelazione\" al \"primo uomo\" (Gay\u014dmard), alla prima coppia (Ma\u015dya e Ma\u015dyana) e al primo re (Yima). La rivelazione completa consiste tuttavia nell'intero \"Avest\u0101\", rivelato a Zarathu\u0161tra, e guai a considerare le \"g\u0101th\u0101\" l'esclusiva rivelazione zarathu\u0161triana come fanno gli \"eretici\".\nZarathu\u0161tra possiede dunque per la tradizione mazdeista un ruolo centrale nella salvezza dell'umanit\u00e0, \u00e8 stato lui a pronunciare per primo l'inno dell\"'Ahuna Vairya\" (\"Yatha ah\u016b vairyo\") che fece fuggire i dem\u00f2ni dalla terra dove prima si aggiravano liberamente.\nLa tradizione mazdaica assegna alla vita di Zarathu\u0161tra numerosi episodi miracolosi, fin dal concepimento, quando la madre Dughd\u014dv\u0101, ricevendo lo \"Xvar\u011bn\u0101h\" di Zarathu\u0161tra, fu immersa in una luce sovrannaturale e le mura della casa furono incandescenti per tre notti, e con la gravidanza, quando i dem\u00f2ni del mondo furono presi dal terrore prevedendo la loro fine. Zarathu\u0161tra nacque ridendo. il suo corpo, la sua anima, il suo spirito e la sua gloria furono infatti tutti trasmessi da Ahura Mazd\u0101, il Dio unico.\nL'incontro con Dio avvenne a trent'anni, quando Zarathu\u0161tra bagnandosi nel mezzo del fiume Daitya (il fiume Amu Darya) per le purificazioni rituali del mattino prima del sacrificio dell\"'Haoma\", risalendo sulla riva incontr\u00f2 una figura luminosa che si present\u00f2 a lui come Voh\u016b Manah (il \"Buon Pensiero\", l'Ame\u0161a Spenta, l'angelo o l'arcangelo, di Ahura Mazd\u0101) che quindi lo rap\u00ec portandolo nel cielo al cospetto del Dio unico.\nSette saranno gli incontri tra il profeta e il suo Dio, il quale gli consegn\u00f2 la \"rivelazione\" ordinandogli di diffonderla nel mondo. Ma nel mondo Zarathu\u0161tra incontr\u00f2 l'ostilit\u00e0 dei sacerdoti (i malvagi \"karapan\", i mormoratori, e gli \"usig\" i sacrificatori) di quella che da quel momento egli consider\u00f2 la vecchia e falsa religione. Gli D\u00e8\u00ec di essa, i \"Da\u0113va\", non erano altro per Zarathu\u0161tra che dem\u00f2ni, seguaci dello spirito del Male, Angra Mainyu. Cos\u00ec il profeta fu costretto a fuggire dalla sua terra natale e a trovare rifugio presso il \"kavi\" V\u012b\u0161t\u0101spa (\"Colui che possiede cavalli veloci\"), uno dei principi (o il re) della Battriana. Qui, dopo alcune peripezie, il profeta all'et\u00e0 di quarant'anni convert\u00ec il principe alla \"nuova\" fede religiosa. Quest'ultimo divenne il suo protettore. All'et\u00e0 di 77 anni, secondo alcuni racconti, Zarathu\u0161tra fu assassinato mentre pregava da un uomo malvagio, un \"karapan\" di un clan turanico, di cui conosciamo il nome in pahlavico, T\u016br I Bradr\u0113s, salendo dopo la morte direttamente in cielo. Sempre secondo le tradizioni, oggi il suo seme \u00e8 raccolto nel lago di Kansaoya e quando gli esseri malvagi saranno separati da quelli buoni, una vergine si bagner\u00e0 nel lago rimanendo incinta e partorir\u00e0 il (o i) \"sao\u0161yant\" (lett. il \"salvatore\") che sovrintender\u00e0 alla fine dei tempi e al rinnovamento del mondo.\nSecondo le fonti tradizionali Zarathu\u0161tra sarebbe vissuto \"258 anni prima di Alessandro\" quindi tra il 628 a.C. e il 551 a.C..\nZarathu\u0161tra nel mondo classico.\n\u00c8 opinione comune che sia stato Xanto di Lidia a citare per primo, nel V secolo a.C., il profeta iranico nel mondo greco. Utilizzando il nome \u0396\u03c9\u03c1\u03bf\u03ac\u03c3\u03c4\u03c1\u03b7\u03c2 (Z\u014dro\u00e1str\u0113s) derivato da un'alterazione del nome originario. Arnobio sostenne che Ctesia di Cnido indic\u00f2 in Z\u014dro\u00e1str\u0113s un re della Bactriana.\nPlatone, in un dialogo ritenuto spurio dalla maggioranza degli studiosi, dice che in Persia:\nPlinio sostenne che il discepolo di Platone, Eudosso di Cnido, erudito e geografo, descriveva la dottrina di Z\u014dro\u00e1str\u0113s come fondata sulla morale, precedente a quella degli Egizi, e che tale personaggio visse seimila anni prima di Platone.\nPer Antonino Pagliaro queste citazioni non ci consentono per\u00f2 di stabilire che Platone abbia avuto notizie precise su Zarathustra, ma \u00e8 certo che tra i suoi diretti discepoli nell'Antica Accademia di Atene la figura di Zarathu\u0161tra godette di ampia stima al punto di creare un legame tra il profeta iranico e lo stesso Platone. Sempre secondo Pagliaro, la datazione a seimila anni prima di Platone possiede un profondo connotato dottrinale in quanto rifletterebbe la cosmologia iranica nell'ambiente dell'Accademia di Atene, il dato di \"seimila\" anni significherebbe infatti che Platone \u00e8 collocato all'inizio della seconda met\u00e0 dell'eone e Zarathu\u0161tra al suo principio.\nTale apprezzamento \u00e8 presente anche in Aristotele il quale pone i Magi, i sacerdoti mazdei, tra le figure che precedettero Platone nello stabilire l'origine delle cose:\nLa figura di Zarathu\u0161tra fu tuttavia, a partire dal mondo classico, soggetta a diverse interpretazioni indotte da due fondamentali elementi:\nPer queste ragioni per Luciano di Samosata (II secolo d.C.), Porfirio e Ammiano Marcellino, Zoroastro fu un astrologo babilonese maestro di Pitagora. Mentre Plinio, Porfirio e Clemente di Alessandria distinsero lo Zarathu\u0161tra persiano, da loro ritenuto molto pi\u00f9 antico, da una figura nuova, Zaratus, medo. Ancora nel 1909 il teosofo Rudolf Steiner affermava che Zaratus di Caldea fosse il maestro di Pitagora nonch\u00e9 reincarnazione del primo Zoroastro.\nZarathu\u0161tra negli studi contemporanei.\nSecondo gli studiosi la biografia mazdaica di Zarathu\u0161tra \u00e8 un mito che, seppur utile a ricostruire le credenze zoroastriane, poco ci dice sulla \"storicit\u00e0\" del profeta iranico.\nLa figura storica e religiosa di Zarathu\u0161tra \u00e8 certamente collegata al testo sacro mazdaico l\"'Avest\u0101\", il quale viene tradizionalmente attribuito per intero alla sua opera. Solo a partire dal XIX secolo, e grazie all'orientalista tedesco Martin Haug (1827-1876), gli studiosi iniziarono tuttavia a comprendere come tale testo sacro raccogliesse in realt\u00e0 opere differenti, scritte in periodi storici distanti tra loro.\nLa parte pi\u00f9 antica dell\"'Avest\u0101\" risulta quindi essere composta solo dalle cinque \"g\u0101th\u0101\" (canto religioso) redatte in una lingua arcaica indicata come \"antico avestico\".\nLa maggior parte degli studiosi partendo dai testi a lui attribuiti, ovvero da queste \"g\u0101th\u0101\" contenute nell\"'Avest\u0101\", sostiene che Zarathu\u0161tra sia a tutti gli effetti una figura storica e autore delle \"g\u0101th\u0101\", altri formulano invece dei dubbi al riguardo.\nCos\u00ec Gherardo Gnoli riassume le ragioni dell'attribuzione al profeta iranico delle \"g\u0101th\u0101\" e quindi l'esistenza storica del loro autore :\nAnche per Arnaldo Alberti:\nSe sull'attribuzione delle \"g\u0101th\u0101\" a Zarathu\u0161tra, per quanto pur con alcune autorevoli distinzioni e con un dubbio generale sul LIII \"Yasna\", e quindi sull'esistenza storica del loro autore vi \u00e8 sufficiente concordia tra gli studiosi, pi\u00f9 difficile \u00e8 trovare una posizione univoca tra gli stessi rispetto alla loro datazione e quindi al periodo, e il luogo, in cui sarebbe vissuto il profeta iranico.\nPer quanto attiene al periodo in cui egli pu\u00f2 essere vissuto, Jamsheed K. Choksy considerando che l'antico avestico utilizzato nelle \"g\u0101th\u0101\" \u00e8 comunque successivo alla differenziazione nelle lingue indoeuropee tra proto-iraniano e proto-indiano, quindi successivo al XVIII secolo a.C. ma precedente all'introduzione delle stesse \"g\u0101th\u0101\" nel canone avestico quando l'antico avestico cadde in disuso tra il X e il VI secolo a.C., incrociando tali dati filologici con la descrizione della vita rappresentata nelle \"g\u0101th\u0101\" e le risultanze archeologiche dell'Et\u00e0 del Bronzo nell'Asia centrale (intendendo con questa l'area compresa tra il Mar Caspio, la Transoxania e l'Afghanistan) conclude che Zarathu\u0161tra con ogni probabilit\u00e0 deve essere vissuto tra il XVIII e il XV secolo a.C..\nPer Arnaldo Alberti invece:\nPer Paul Du Breuil Zarathu\u0161tra sarebbe vissuto durante o dopo la grande siccit\u00e0 verificatasi nell'Asia centrale intorno al IX secolo a.C..\nPer Gherardo Gnoli:\nSempre per lo Gnoli, la patria di Zarathu\u0161tra:\nJacques Duchesne-Guillemin identifica nella Corasmia, nella Battriana e nel Sistan l'area in cui sarebbe vissuto Zarathu\u0161tra ricordando che:\nDi analogo avviso \u00e8 Albert de Jong il quale sostiene che Zarathu\u0161tra \u00e8 probabilmente vissuto agli inizi del primo millennio a.C. in un'area oggi compresa tra l'Afghanistan e il Turkmenistan.\nLe \"g\u0101th\u0101\" di Zarathu\u0161tra delineano il profeta iranico come un uomo, un sacerdote (\"zaotar\"), che, ad un certo punto della sua esistenza, ricevette delle rivelazioni dal dio Ahura Mazd\u0101 che si present\u00f2 a lui come l'unico dio e che gli comand\u00f2 di diffonderle al mondo. Ma il mondo di Zarathu\u0161tra, ovvero la comunit\u00e0 presso cui viveva, rifiut\u00f2 di accogliere tali rivelazioni, costringendo il profeta a fuggire con la sua famiglia.\nLe antiche \"g\u0101th\u0101\" ci dicono anche che Zarathu\u0161tra oper\u00f2 un profondo capovolgimento religioso, ad esempio dopo la rivelazione ricevuta egli condann\u00f2 i sacrifici animali cos\u00ec come venivano eseguiti dalla sua comunit\u00e0.\nLe \"g\u0101th\u0101\" e il pensiero religioso di Zarathu\u0161tra.\nIl pensiero religioso di Zarathu\u0161tra \u00e8 dunque riportato nelle \"g\u0101th\u0101\" dell\"'Avest\u0101\". In queste \"g\u0101th\u0101\", Ahura Mazd\u0101 \u00e8 presentato come l'inizio e la fine di ogni cosa, il Signore della vita:\nDue Spiriti primi sono il Bene e il Male, la Verit\u00e0 e la Menzogna: ai seguaci del primo toccher\u00e0 in sorte la Vita e la Migliore Esistenza mentre i seguaci del secondo otterranno la Non-Vita e la Peggiore Esistenza:\nI due Spiriti sono opposti e nulla li concilia:\nAhura Mazd\u0101 \u00e8 chiaramente il Padre dello Spirito della Verit\u00e0, dello Spirito Santo (Spenta Mainyu):\nEssendo i due spiriti, quello Santo del Bene e quello Malefico della Menzogna, \"gemelli\", ci\u00f2 fa presumere che Ahura Mazd\u0101 sia il Padre anche dello Spirito Malefico, lo Spirito della Menzogna (Angra Mainyu).\nMa\nDopo un'attenta esegesi dei testi e un richiamo alle differenti posizioni degli iranisti, cos\u00ec Arnaldo Alberti conclude:\nPer Jamsheed K. Choksy il messaggio di Zarathu\u0161tra fu quello di stabilire una netta differenza tra il bene e il male, ci\u00f2 che era giusto da quello sbagliato, l'ordine dal disordine. \"Bene\", \"giusto\" e \"ordine\" furono stabiliti dalla \"saggezza\" (\"mazd\u0101\") e dall'ordinatore primordiale dell'universo spirituale e fisico, Ahura Mazd\u0101; mentre il \"male\", l'\"errore\" e il \"disordine\" erano frutto di un'altra entit\u00e0 primordiale, Angra Mainyu.\nTheodore M. Ludwig ascrive l'insegnamento storico di Zarathu\u0161tra nell'alveo del monoteismo anche se con un dualismo etico di fondo in una prospettiva escatologica decisamente monoteistica."}
{"id": "81816", "revid": "767487", "url": "https://it.wikipedia.org/wiki?curid=81816", "title": "Micropaleontologia", "text": "La micropaleontologia \u00e8 una disciplina delle Scienze della Terra, specializzazione della paleontologia, che studia i microfossili, fossili di dimensioni cos\u00ec piccole da dover essere esaminati al microscopio, e provviste di strutture esterne contenenti minerali. Alla micropaleontologia pu\u00f2 essere associata anche la palinologia, disciplina che si interessa ai palinomorfi, microfossili con pareti esterne organiche, prive di minerali. \n\u00c8 una disciplina che trova numerose applicazioni, soprattutto nella micropaleontologia applicata alla ricerca petrolifera, agli studi cronostratigrafici e nelle ricostruzioni paleogeografiche e paleoclimatiche.\nOggetto dello studio.\nI fossili studiati in micropaleontologia possono appartenere a phyla differenti, soprattutto ai protisti. Tra i protisti la cui struttura e composizione si presta alla fossilizzazione e pertanto alla conservazione per migliaia o milioni di anni, abbiamo i foraminiferi, dallo scheletro calcareo o arenaceo, e i radiolari, dallo scheletro siliceo. Si tratta di organismi microscopici costituenti il plancton marino. Anche le alghe microscopiche, unicellulari, una volta fossilizzate (come le alghe silicee diatomee) entrano a far parte dei fossili studiati dai micropaleontologi, come pure i piccolissimi fossili del nanoplancton calcareo quali i coccoliti, i Tintinnida.\nUn altro gruppo di microfossili \u00e8 dato dagli ostracodi, di cui si studiano i gusci fossili, che a seconda dei generi possono essere presenti sia in sedimenti di origine marina che continentale.\nA tutti questi organismi si aggiungono fossili di incerta sede sistematica, quali i conodonti (considerati oggi come resti dell'apparato boccale di organismi pi\u00f9 grandi).\nNel campo di studio della micropaleontologia sono inclusi anche resti fossili di dimensioni centimetriche, ma per il cui studio \u00e8 necessaria l'osservazione al microscopio dei loro dettagli anatomico-scheletrici, quali per esempio i cosiddetti macroforaminiferi (termine informale per indicare gruppi di foraminiferi come i nummuliti, le alveoline, le fusuline) e le alghe calcaree. \nUna particolare specializzazione \u00e8 data dallo studio degli otoliti fossili, le cui tecniche di analisi rientrano tra quelle della micropaleontologia.\nTecniche di studio.\nLo strumento pi\u00f9 comune per lo studio di preparati micropaleontologici, \u00e8 il microscopio binoculare, con ingrandimenti non troppo elevati, a luce trasmessa (per studiare le sezioni sottili di rocce sedimentarie coerenti) e luce riflessa (preparati da sabbie sciolte, argille e fossili isolati). Le colorazioni, per esempio col blu di metilene, sono utili per gli studi quantitativi sulla granulometria, per evitare problemi di rimaneggiamento.\nLo studio al microscopio richiede una preparazione preliminare del campione, nel caso di analisi di rocce incoerenti come le argille, bisogna disgregare il campione, per esempio mettendolo a bagno per qualche giorno in acqua ossigenata a 10 volumi, e raccogliere tramite setacci a maglie fini, i resti dei microfossili.\nPer i nanofossili \u00e8 necessario ricorrere all'uso di microscopi elettronico a scansione."}
{"id": "81817", "revid": "287204", "url": "https://it.wikipedia.org/wiki?curid=81817", "title": "Serie B 1991-1992", "text": "La Serie B 1991-1992 fu la 60\u00aa edizione dalla manifestazione e la quarantaseiesima organizzata dalla Lega Calcio.\nStagione.\nIl campionato fu vinto dal di Mircea Lucescu, che ritorn\u00f2 in massima serie dopo un lustro. Assieme ai lombardi furono promosse due compagini adriatiche: il , riaffacciatosi in A grazie al ritorno del tecnico Giovanni Galeone (il quale rigener\u00f2 la squadra dopo due stagioni fallimentari) e l', all'esordio in massima categoria. Vincendo fuori casa contro i gi\u00e0 promossi marchigiani, guadagn\u00f2 inoltre la promozione all'ultima giornata l', che stacc\u00f2 il sconfitto a Lecce. La , seconda al termine del girone d'andata, cedette nella tornata conclusiva raccogliendo appena 14 punti.\nLa lotta per non retrocedere vide invece numerose squadre coinvolte, con la classifica finale che ne racchiudeva 11 in 3 punti. Dopo diciannove anni fece ritorno in Serie C l', che, dopo un inizio di stagione non disprezzabile a met\u00e0 classifica, croll\u00f2 nel girone di ritorno, piazzandosi ultimo e portando con s\u00e9 il sconfitto dal nello scontro diretto all'ultimo turno. Per determinare le altre due retrocessioni si ricorse alla classifica avulsa, dato che quattro squadre terminarono il campionato a quota 35 punti: tale graduatoria determin\u00f2 la caduta diretta del (alla sua prima apparizione in B dopo il fallimento del 1986) e la salvezza diretta del (tornato in cadetteria dopo un'assenza di ventitr\u00e9 anni), costringendo e a uno spareggio, che vide prevalere i tarantini, ai supplementari, con il punteggio di 2-1.\nClassifica finale.\nLegenda:\nRegolamento:\nSpareggi.\nSpareggio salvezza.\nLo spareggio salvezza si \u00e8 reso necessario per l'arrivo a pari punti di quattro squadre: Venezia, Taranto, Casertana e Palermo . La classifica avulsa decret\u00f2 la salvezza del Venezia e la retrocessione diretta del Palermo. Si disput\u00f2 cos\u00ec lo spareggio tra Taranto e Casertana in gara unica, ad Ascoli Piceno il 20 giugno 1992."}
{"id": "81818", "revid": "1086846", "url": "https://it.wikipedia.org/wiki?curid=81818", "title": "Serie B 1992-1993", "text": "La Serie B 1992-1993 fu la 61\u00aa edizione dalla manifestazione e la quarantasettesima organizzata dalla Lega Calcio.\nStagione.\nOttennero la promozione la vincitrice del campionato, che ritrov\u00f2 la massima serie dopo ben sessantaquattro anni, la al ritorno in A dopo dodici mesi, il , che guadagn\u00f2 per la prima volta il salto in massima categoria, e il , di nuovo in A dopo due anni.\nI grigiorossi partirono bene, vincendo otto delle prime nove partite; gli emiliani riuscirono a seguire, distaccati di qualche punto fino all'undicesima e dodicesima giornata, nelle quali, approfittando della sconfitta dei lombardi a Lecce prima, e del 2-2 con il Venezia allo \"Zini\" poi, si portarono ad un punto dal primo posto, effettuando il sorpasso la domenica successiva. La marcia continu\u00f2, e la formazione emiliana concluse imbattuta il girone di andata a quota 31 punti. La Cremonese continu\u00f2 a perdere punti, tornando alla vittoria solo alla diciottesima giornata.\nNel girone di ritorno furono i grigiorossi a mantenere maggiore regolarit\u00e0, ma le due formazioni riuscirono a conservare le prime due posizioni. Diversa situazione per il Piacenza ed il Lecce, che la spuntarono solo all'ultima giornata, dopo essersi ritrovate alla penultima a pari punti con l'Ascoli e uno di vantaggio sul Padova.\nRetrocedettero invece la neopromossa dopo un testa a testa con la , il , la cui risalita fu vanificata al penultimo turno dalla sconfitta interna per opera del Lecce, il e l'altra neopromossa : queste ultime tre squadre andarono tutte incontro al fallimento, e solo i felsinei poterono continuare in Serie C1; per pugliesi e umbri ci fu il declassamento nel Campionato Nazionale Dilettanti.\nClassifica finale.\nLegenda:\nRegolamento:"}
{"id": "81819", "revid": "399678", "url": "https://it.wikipedia.org/wiki?curid=81819", "title": "Viburnum", "text": "Viburnum \u00e8 un genere di piante appartenente alla famiglia Caprifoliaceae (Adoxaceae secondo la classificazione APG), originario dell'Europa, America e Asia.\nDescrizione.\nSono alberi alti fino a 10 m ed arbusti che possono raggiungere i 5 m di altezza, a fogliame caduco o persistente, hanno il fogliame molto decorativo e una caratteristica e abbondante fioritura, con fiori solitamente di colore bianco, profumati e riuniti in corimbi o cime ombrelliformi, cui segue in autunno una vistosa fruttificazione.\nAlcune specie.\nTra le specie spolianti, coltivate come piante ornamentali, ricordiamo:\nTra le specie sempreverdi citiamo:\nTra le specie ibride da giardino citiamo:\nColtivazione.\nRichiede posizione soleggiata o a mezzo-sole, terreno acido fresco.\nSi moltiplica con la semina, per mezzo di talea, per margotta e in alcune specie e variet\u00e0 esotiche per innesto."}
{"id": "81820", "revid": "21880", "url": "https://it.wikipedia.org/wiki?curid=81820", "title": "Viburno", "text": ""}
{"id": "81821", "revid": "198277", "url": "https://it.wikipedia.org/wiki?curid=81821", "title": "Serie B 1993-1994", "text": "La Serie B 1993-1994 fu la 62\u00aa edizione dalla manifestazione e la quarantottesima organizzata dalla Lega Calcio.\nStagione.\nAntefatti.\nNell'estate del 1993 scoppia il Caso Siracusa-Perugia, dove venne accertato il tentativo, riuscito, di condizionare le partite del Perugia da parte del patron umbro Luciano Gaucci. La giustizia sportiva segu\u00ec il suo corso, revocando la promozione al e ammettendo al suo posto l', seconda classificata \"ex-aequo\" nel girone B della Serie C1 1992-1993, e sconfitta proprio dai \"grifoni\" nello spareggio promozione.\nAvvenimenti.\n\u00c8 la appena retrocessa, di Gabriel Batistuta e del patron Vittorio Cecchi Gori, a fare la differenza, vincend\u03bf il campionato, mettendo particolarmente in luce il giovane portiere Francesco Toldo (reduce da un'ottima stagione con il neopromosso ) e uscendo in parte dalla crisi nella quale era caduta.\nStaccato di cinque punti il , che termina al secondo posto e torna in Serie A dopo due anni. Il arriva terzo, con un punto di ritardo, ritornando in A dopo un solo anno, mentre il e il di Dario H\u00fcbner sono costrette a giocare uno spareggio, sul campo neutro di Cremona, per l'ultimo treno disponibile del quarto posto, valido per la promozione in massima serie: sono i veneti ad avere la meglio, vincendo per 2-1 e tornando in massima categoria dopo trentadue anni.\nResta fuori dai giochi per la promozione il neoretrocesso del capocannoniere Massimo Agostini; la compagine marchigiana, tuttavia, sale alla ribalta al di fuori del torneo raggiungendo una storica finale di Coppa Italia.\nIl di un giovane Filippo Inzaghi riesce a mantenere la categoria, nonostante la crisi societaria. Salvezza ottenuta, nelle ultime giornate, anche dalle due neopromosse e . A fondo classifica sono da registrare la retrocessione anticipata del , del e del neopromosso Ravenna, queste ultime due incapaci di mantenere la categoria nonostante i loro prolifici attaccanti Enrico Chiesa e Christian Vieri (14 reti il primo, 12 il secondo).\n e , quest'ultimo alla prima stagione nel campionato cadetto, arrivano a pari punti, anche insieme al neoretrocesso (partito da -3), ma salvo in virt\u00f9 della classifica avulsa favorevole, quindi sono costrette a disputare uno spareggio per stabilire la quarta retrocessione nella Serie C1 1994-1995, il quinto in sei stagioni: la sfida, giocata sul campo neutro di Salerno, si risolve solo ai tiri di rigore, con la salvezza che va ai siciliani vincitori per 4-3. I toscani retrocedono in terza serie dopo un quindicennio trascorso tra A e B, ma la crisi societaria non consente loro l'iscrizione in Serie C1, costringendoli dunque a ripartire dal campionato di Eccellenza.\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nLo spareggio promozione si \u00e8 reso necessario per l'arrivo a pari punti di Padova e Cesena. Lo spareggio si disput\u00f2, in gara unica, a Cremona il 15 giugno 1994.\nSpareggio salvezza.\nLo spareggio salvezza si \u00e8 reso necessario per l'arrivo a pari punti di tre squadre: Pescara, Acireale e Pisa. La classifica avulsa decret\u00f2 la salvezza del Pescara. Si disput\u00f2 cos\u00ec lo spareggio tra Acireale e Pisa, in gara unica, a Salerno il 14 giugno 1994."}
{"id": "81824", "revid": "287204", "url": "https://it.wikipedia.org/wiki?curid=81824", "title": "Serie B 1994-1995", "text": "La Serie B 1994-1995 fu la 63\u00aa edizione dalla manifestazione e la quarantanovesima organizzata dalla Lega Calcio.\nAvvenimenti.\nNel primo campionato cadetto con tre punti per ogni vittoria, si afferm\u00f2 il neoretrocesso , trascinato dalla coppia offensiva composta dal giovane attaccante Filippo Inzaghi e dall'esperto centravanti Antonio De Vitis. Gli emiliani si classificarono primi davanti all', che risal\u00ec anch'essa in Serie A dopo appena dodici mesi.\nLe restanti posizioni di vertice furono, abbastanza clamorosamente, ad appannaggio del e dell'. Al giro di boa, queste erano, rispettivamente, al decimo e al quattordicesimo posto ed ebbero modo di rifarsi nel girone di ritorno: invertendo quindi la rotta, contro ogni pronostico, i berici riuscirono a tornare in massima categoria dopo sedici anni, anche con vittorie di largo punteggio, mentre gli orobici, in seguito a un difficile avvio che li aveva relegati ai margini della zona retrocessione, ritornarono pure loro dopo un solo anno, rendendosi protagonisti di un'impronosticabile rimonta: i nerazzurri si unirono \"in extremis\" al gruppo delle promosse, superando, nello scontro diretto, la sorprendente e ambiziosa del capocannoniere Giovanni Pisano, in una gara che i neopromossi campani erano obbligati a vincere, quando i bergamaschi avevano a disposizione due risultati su tre. Sotto di una lunghezza dalla Salernitana si trovava l', che, rispetto all'anno precedente, fece meglio in campionato e arriv\u00f2 inoltre, nella sua stessa stagione, semifinalista nella Coppa-Anglo-Italiana.\nConsiderate sfavorite ai nastri di partenza, giunsero invece alla salvezza la e il debuttante , quest'ultimo all'epoca una semisconosciuta realt\u00e0 di provincia, rappresentante di un piccolo borgo veronese; sul finire del girone di andata i pugliesi occuparono addirittura il secondo posto, mentre i veneti rimasero imbattuti nelle prime stracittadine contro l'allora pi\u00f9 noto , che, dopo essere stato capolista nelle prime giornate, all'inizio del girone di andata, chiuse nel centro-classifica. Salvezze anticipate furono raggiunte dal neopromosso trascinato dalle reti del bomber Giovanni Cornacchini, quale miglior rigorista e secondo nella classifica marcatori appena dietro a Pisano in questa edizione di Serie B, dal sempre di Dario H\u00fcbner, dal di una giovane affermazione Christian Vieri (poi passato ai neopromossi atalantini) e, senza troppi patemi, anche dal e dal .\nIn coda si registrarono le discese in Serie C1 del , che, gi\u00e0 retrocesso dalla Serie A l'annata precedente, ripiomb\u00f2 in terza serie a distanza di due decenni, del neopromosso , di un' giunto ormai alla fine di un ciclo (nel corso della stagione i marchigiani furono colpiti anche dalla scomparsa dello storico \"presidentissimo\" Rozzi) e, infine, dell': seppur i granata avessero vinto all'ultima giornata contro il di Alberto Zaccheroni, che consegu\u00ec l'obiettivo della permanenza nonostante i 9 punti di penalizzazione in classifica (per inadempienze finanziarie), il loro trionfo venne vanificato da una contemporanea vittoria della rivale , contro un Piacenza gi\u00e0 certo della promozione in Serie A e, inoltre, dell'aritmetica vittoria del torneo, sopravanzando gli acesi di un solo punto.\nClassifica finale.\nLegenda:\nRegolamento:\nNote:"}
{"id": "81825", "revid": "1924342", "url": "https://it.wikipedia.org/wiki?curid=81825", "title": "Joshua Redman", "text": "Biografia.\nJoshua \u00e8 figlio del famoso sassofonista Dewey Redman e della danzatrice Renee Shedroff.\nDurante l'infanzia ebbe pochi contatti con il padre se non attraverso l'ascolto dei suoi dischi e, durante le rare visite che gli faceva, era accompagnato da Ornette, Keith Jarrett e altri musicisti.\nJoshua quindi visse solo con la madre, Renee Shedroff, ballerina e bibliotecaria.\nLa sua formazione musicale inizia all'et\u00e0 di soli 5 anni quando sua madre lo iscrive al \"Center for world music\" in una classe di musica indonesiana e indiana.\nQuesto particolare genere musicale insieme alle registrazioni di Sonny Rollins, John Coltrane, Dexter Gordon e Dewey Redman furono le sue prime influenze musicali.\nInizia subito a studiare il flauto, chitarra e pianoforte e ad ascoltare la musica popolare di James Brown, Earth Wind &amp; Fire, The Commodores, Led Zeppelin e The Beatles.\nA 10 anni si indirizza verso il sassofono tenore, strumento che aveva ascoltato praticamente sino dalla nascita e verso cui si sentiva naturalmente predisposto.\nSebbene diventasse presto un promettente sassofonista, Joshua era molto spesso pi\u00f9 interessato alla musica pop che al jazz. Sperimentava con chitarra e tastiere e raramente si esercitava al sassofono.\nLa \"Berkeley Public School\" aveva un notevole programma di musica jazz e la jazz band della scuola, diretta da Charlie Hamilton, vinse numerose competizioni con Joshua spesso nominato come miglior solista.\nNonostante non si esercitasse molto spesso comunque ascoltava ripetutamente la musica di Sonny Rollins, Dexter Gordon, John Coltrane e cercava di assimilare lo stile di Charlie Parker, Joe Henderson, Wayne Shorter e altri affermati sassofonisti.\nTuttavia era uno studente molto serio e dava la precedenza agli studi scolastici rispetto alla musica. \nNel 1986 si diploma ed \u00e8 il primo della sua classe.\nDopo essersi preso un periodo di pausa si iscrive alla facolt\u00e0 sociologia presso l'universit\u00e0 Harvard. In quel periodo le sue esperienze musicali si limitavano a poche serate, dopo aver trascorso settimane senza esercitarsi, Joshua talvolta andava ad esibirsi per una serata.\nComunque, durante le pause estive a Boston, Joshua trascorreva molto tempo in compagnia di altri musicisti al \"Berklee college of music\" e partecipava alle loro jam sessions.\nNel 1990 debutta in compagnia del padre al \"Village vanguard\".\nSi laurea nel 1991 e poi 1991 si trasferisce a New York nel quartiere di Brooklyn dove vive in una casa con altri musicisti. Qui per la prima volta inizia a fare pratica regolarmente suonando ogni giorno in jam sessions e facendo esperienza sulla scena musicale newyorkese.\nA fine novembre 1991 partecipa e suona al \"Thelonius Monk international jazz saxophone competition\" e vince. Nel 1992 viene votato come miglior artista emergente dal \"Jazz times reader's poll\".\nDa questo momento in poi inizia la sua carriera di musicista."}
{"id": "81828", "revid": "121312751", "url": "https://it.wikipedia.org/wiki?curid=81828", "title": "Adam Clayton", "text": "Nel 2005 \u00e8 stato inserito nella Rock and Roll Hall of Fame come membro degli U2.\nBiografia.\n\u00c8 il maggiore dei figli di Brian, pilota della Royal Air Force, e Jo Clayton. All'et\u00e0 di cinque anni la famiglia si trasfer\u00ec a Malahide vicino a Dublino. Qui nacquero la sorella Sarah Jane (Sindy) e il fratello Sebastian.\nFrequent\u00f2 la scuola privata di St. Columba di Rathfarnham. Successivamente pass\u00f2 alla Mount Temple High School (la prima scuola ecumenica irlandese), dove incontr\u00f2 i suoi futuri compagni negli U2. Si present\u00f2 successivamente a un'audizione per il gruppo di Larry Mullen Jr., i \"Feedback\", che includeva anche il fratello maggiore di The Edge, Dick Evans. Poco dopo il gruppo cambi\u00f2 il nome in \"The Hype\" e in seguito all'abbandono di Dick Evans, in \"U2\". Si present\u00f2 anche il chitarrista Paul Hewson in arte Bono, che poi divent\u00f2 la voce del gruppo e in seguito degli \"U2\".\nA causa di problemi di tipo religioso, Clayton veniva trattato come un estraneo, fino a che il manager Paul McGuinness intervenne in suo aiuto. Per appianare i contrasti Adam venne invitato a fare da testimone al matrimonio di Bono.\nAlla fine degli anni ottanta, acquist\u00f2 gli studi di registrazione \"Danesmoate House\", dove gli U2 registrarono l'album \"The Joshua Tree\", per circa euro.\nNell'agosto del 1989 venne arrestato a Dublino con l'accusa di possesso di cannabis. Evit\u00f2 una condanna facendo una consistente donazione in beneficenza. Tempo dopo, torn\u00f2 sui giornali nel 1993, a causa della sua relazione con la famosa modella Naomi Campbell.\nLo si pu\u00f2 sentire in una delle sue rare apparizioni come cantante nel brano \"Endless Deep\", un b-side del singolo \"Sunday Bloody Sunday\". Nel 1984, insieme a Bono ha partecipato come bassista alla canzone del supergruppo Band Aid, \"Do They Know It's Christmas?\". Ha inoltre vinto il premio come miglior bassista agli Orville H. Gibson Guitar Award nel 2001 e nel 2002.\nHa suonato il basso nell'omonimo album del 1987 di Robbie Robertson. Ha inoltre contribuito ad alcuni lavori di Maria McKee. Partecipa anche nei brani \"Still Water\" and \"Jolie Louise\" dell'album \"Acadie\" di Daniel Lanois del 1989. Nel 1994, insieme a Larry Mullen ha contribuito all'album \"Flyer\" di Nanci Griffiths nei brani: \"These Days in an Open Book\", \"Don't Forget About Me\", \"On Grafton Street\" e \"This Heart\". Clayton e Mullen hanno registrato anche la colonna sonora del remake del 1996 del film \"\". Nel 1997 il disco \"Theme From Mission: Impossible\" fu nominato per un Grammy Award nella categoria Best Pop Instrumental Performance.\nI bassi pi\u00f9 utilizzati da Clayton sono il Fender Jazz Bass ed il Fender Precision Bass. La Fender produce un modello di Jazz Bass della serie artist che porta il suo nome ed \u00e8 basato sulle modifiche che Clayton fece ad alcuni suoi bassi negli anni 90, ai quali furono montati dei pickup Jazz Bass single-coil Fender Custom Shop degli anni 60, per ottenere un suono che si sposasse alla perfezione con le chitarre di The Edge.\nHa usato anche un IBANEZ musician MC924 DS prima serie e l'IBANEZ musician MC 924 seconda serie. Questi due bassi furono i primi bassi attivi/passivi in commercio e furono scelti per la realizzazione del celebre pezzo \"With or without you\".\nInvece, per un breve periodo utilizz\u00f2 un basso Rickenbacker 4001 tra il '70 e l'80"}
{"id": "81829", "revid": "179521", "url": "https://it.wikipedia.org/wiki?curid=81829", "title": "Coppa del Mondo di sci di fondo", "text": "La Coppa del Mondo di sci di fondo \u00e8 un circuito internazionale di gare di sci di fondo organizzato annualmente dalla Federazione Internazionale Sci (FIS), a partire dalla stagione 1981/1982, la prima riconosciuta ufficialmente dalla FIS.\nIn campo maschile una Coppa del Mondo non ufficiale veniva disputata annualmente gi\u00e0 dalla stagione 1973/1974. In campo femminile vennero disputate due stagioni di Coppa del Mondo non riconosciute dalla FIS, 1978/1979 e 1980/1981.\nSvolgimento.\nLe gare si svolgono abitualmente da fine ottobre a marzo prevalentemente in Europa, occasionalmente in Nord America e Giappone. Esiste un unico circuito che comprende sia le competizioni maschili sia quelle femminili, per cui di regola i fondisti e le fondiste si trovano a gareggiare contemporaneamente nella stessa localit\u00e0. Ai primi 30 classificati di ogni singola gara vengono assegnati punti a scalare (100 punti al vincitore, 1 al 30\u00ba). Alla fine della stagione l'uomo e la donna con il punteggio complessivo pi\u00f9 alto vincono la Coppa del Mondo.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. \u00c8 lo stesso trofeo consegnato ai vincitori delle altre Coppe del Mondo organizzate dalla FIS (sci alpino, salto con gli sci, combinata nordica). Per questo a volte il termine \"sfera di cristallo\" \u00e8 usato come sinonimo di Coppa del Mondo.\nLe competizioni intermedie.\nInizialmente la struttura della competizione prevedeva l'assegnazione del punteggio previsto a ogni singola gara, in base alla classifica. A partire dagli anni duemila, per\u00f2, tale struttura \u00e8 stata modificata attraverso l'introduzione di alcune competizioni intermedie: il Tour de Ski dalla stagione 2006-2007, le Finali di Coppa del Mondo dalla stagione 2008-2009 e il Nordic Opening dalla stagione 2010-2011. In tutti questi casi gli atleti competono lungo un arco di diversi giorni in una serie di gare, fino alla definizione di una classifica finale della competizione intermedia; ai fini della classifica di Coppa del Mondo \u00e8 considerata questa classifica finale, e non gi\u00e0 quella delle singole gare che la determinano. Nelle sue statistiche la FIS considera \"vittoria\" o \"podio\" di Coppa del Mondo quelli conseguiti nell'intera competizione; i piazzamenti nelle singole fasi vengono considerate \"vittorie\" (o \"podi\") \"di tappa\" (SWC, \"Stage World Cup\") e non di Coppa del Mondo (WC, \"World Cup\"), anche se per ognuno di essi vengono assegnati alcuni punti di bonus nella classifica generale di Coppa.\nI punteggi.\nLa tabella mostra il numero di punti distribuiti nella Coppa del Mondo di sci di fondo per uomini e donne.\nNella tappa finale del Tour de Ski i punti di tappa sono assegnati sulla base del tempo impiegato a percorrere la tappa (a prescindere dalla partenza ad handicap). Nella tappa finale delle Finali di Coppa del Mondo non vengono assegnati punti di tappa.\nLa classifica della Coppa delle Nazioni \u00e8 calcolata sommando tutti i punti che hanno atleti di ogni nazione in classifica generale, con i punti ottenuti nella staffette che possono essere 4x10 km, 4x5 km o Team Sprint.\nI record.\n\"Dati aggiornati alla stagione 2007-2008\"\nIl norvegese Bj\u00f8rn D\u00e6hlie detiene il record assoluto del maggior numero di Coppe del Mondo vinte: in carriera ne ha vinte sei (1992, 1993, 1995, 1996, 1997, 1999). Lo seguono a quota cinque lo svedese Gunde Svan (1984, 1985, 1986, 1988, 1989) e la russa Elena V\u00e4lbe (1989, 1991, 1992, 1995, 1997), primato in campo femminile.\nA livello di nazioni, la Norvegia con 16 \u00e8 il paese che ha conquistato il maggior numero di Coppe del Mondo, seguita dalla Svezia con 9 e dalla Finlandia con 7. L'albo d'oro della Coppa del Mondo conferma il tradizionale predominio dei paesi scandinavi nello sci di fondo, e giustifica appieno la dizione di \"sci nordico\". Non si possono per\u00f2 dimenticare i numerosi successi degli atleti provenienti dall'ex Unione Sovietica, soprattutto in campo femminile: sommando le vittorie dell'URSS a quelle dei paesi nati dopo la sua dissoluzione si arriva a 12 Coppe del Mondo.\nI vincitori.\nCoppa del Mondo maschile.\n1. CdM non ufficiale\n2. CdM di prova\nCoppa del Mondo femminile.\n1. CdM di prova\n2. La coppa va a Bente Martinsen perch\u00e9, a parit\u00e0 di punti con Stefania Belmondo, ha totalizzato pi\u00f9 vittorie\n3. Bente Skari, nata Martinsen spos\u00f2 Geir Skari nel 1999\nCoppa del Mondo di sprint.\nA partire dalla stagione 1996/1997 la FIS assegna anche la Coppa del Mondo di sprint, la cui classifica viene stilata tenendo conto solo dei risultati delle gare sprint inserite nel calendario della Coppa del Mondo di sci di fondo. Alla fine della stagione l'uomo e la donna con il punteggio complessivo pi\u00f9 alto vincono la Coppa del Mondo di sprint.\nCoppa del Mondo di distanza.\nDal 1997 la FIS assegna un trofeo, la \"Coppa del Mondo di distanza\" (denominata \"Coppa del Mondo di lunga distanza\" fino al 1999, non assegnata dal 2000 al 2003) agli sciatori che ottengono la pi\u00f9 alta somma di punteggi nelle sole gare di distanza del circuito della Coppa."}
{"id": "81834", "revid": "834", "url": "https://it.wikipedia.org/wiki?curid=81834", "title": "Larry Mullen, Jr.", "text": ""}
{"id": "81835", "revid": "110157", "url": "https://it.wikipedia.org/wiki?curid=81835", "title": "Serie B 1995-1996", "text": "La Serie B 1995-1996 fu la 64\u00aa edizione dalla manifestazione e la cinquantesima organizzata dalla Lega Calcio.\nAvvenimenti.\nUn lungo testa a testa fra il e il si concluse con il successo di quest'ultimo. Gli emiliani tornarono in A dopo cinque anni di assenza, i veneti dopo quattro. Dietro di loro, al terzo posto, staccate di soli due punti, (dopo quindici anni) e l'immediata risalita della , guidata da Carlo Ancelotti.\nLa per il secondo anno consecutivo chiuse al quinto posto, staccata di tre punti rispetto alla zona promozione, pagando il grave infortunio del bomber Giovanni Pisano, protagonista nella stagione precedente delle fortune dei granata; mentre il , capolista dopo 18 giornate in coabitazione con i campani, chiuse settimo, a pari merito con il del giovane attaccante Vincenzo Montella capace di realizzare 21 reti; campione d'inverno fu il (31 punti).\nA fondo classifica la chiuse ultima, staccata di 10 punti dalla penultima, l', che con l' dovette anch'essa retrocedere. Anche la , dopo alcune stagioni in B, torn\u00f2 in C1: davanti ai pugliesi si piazz\u00f2 il , salvo per un solo punto e grazie a un decisivo successo ottenuto a Cesena all'ultima giornata e la , che grazie a quattro vittorie consecutive ottenute contro Pescara, Pistoiese, Lucchese e Reggiana, nelle ultime quattro giornate riusc\u00ec nell'impresa di rimanere in cadetteria.\nInfine il , al secondo anno in Serie B di tutta la sua storia, ottiene la salvezza.\nClassifica finale.\nLegenda:\nRegolamento:"}
{"id": "81837", "revid": "46291", "url": "https://it.wikipedia.org/wiki?curid=81837", "title": "Chamaerops", "text": "Chamaerops \u00e8 un genere di piante della famiglia delle Arecacee.\nTassonomia.\nIl genere comprende attualmente un'unica specie:\nMolte specie un tempo attribuite al genere \"Chamaerops\" vengono attualmente considerate dei sinonimi di specie di altri generi:"}
{"id": "81842", "revid": "125936469", "url": "https://it.wikipedia.org/wiki?curid=81842", "title": "Larry Mullen", "text": "Nel 2005 \u00e8 stato inserito nella Rock and Roll Hall of Fame come membro degli U2.\nBiografia.\nLarry cresce con i genitori (Larry senior e Maureen) e due sorelle: Cecilia (nata nel 1957) e Mary (nata nel 1964) ad Artane, un sobborgo di Dublino. Mary mor\u00ec nel 1970 a soli sei anni quando Larry ne aveva nove. Nel 1978 la madre Maureen mor\u00ec invece in un incidente stradale.\nLarry vive ora con la sua compagna dai tempi del liceo, Ann Acheson, con cui ha avuto tre figli: Aaron Elvis (nato il 4 ottobre 1995), Ava (nata il 23 dicembre 1998) e Ezra (nato l'8 febbraio 2001).\nLa famiglia Mullen vive a Howth, un sobborgo a nord di Dublino. \u00c8 ben noto l'amore di Larry per almeno un paio di miti americani: Elvis Presley (lo si vede visitare la casa e la tomba di Presley nel documentario-concerto degli U2, diretto da Phil Joanou, \"Rattle and Hum,\" e ha chiamato il suo primo figlio con i nomi di battesimo della star americana) e le moto Harley-Davidson. \u00c8 anche un grande fan della nazionale di calcio irlandese, per cui scrisse la canzone \"Put 'Em Under Pressure\" in occasione dei Campionati Mondiali di Calcio del 1990.\nNel 2011, Mullen ricopre il ruolo del co-protagonista insieme a Donald Sutherland nel film \"Man on the Train\", di Mary McGuckian.\nLa musica.\nPer volere dei genitori Larry cominci\u00f2 a prendere lezioni di pianoforte all'et\u00e0 di otto anni. Non ci mise troppo ad accorgersi che preferiva suonare le percussioni cos\u00ec nel 1970 sua sorella Cecilia gli regal\u00f2 la sua prima batteria.\nLarry prese lezioni di batteria suon\u00f2 il tamburo in diverse bande come la \"Artane Boys Band\" (storica banda dublinese fondata nel 1972). Lo stile marziale di queste bande form\u00f2 il suo personalissimo sound che \u00e8 stato ed \u00e8 tuttora uno dei marchi di fabbrica della musica degli U2.\nIl 20 settembre 1976, Larry mise un volantino nella bacheca della Mount Temple Comprehensive School a Dublino, per cercare compagni con cui formare una band. I ragazzi che si trovarono pochi giorni dopo a provare nella cucina di Larry erano Paul Hewson (Bono), Dave Evans (The Edge) e suo fratello Dick.\nLarry Mullen, insieme ad Adam Clayton, ha reinterpretato e registrato il \"main theme\" per la colonna sonora del remake del 1996 del film \"\". Nel 1997 il disco \"Theme From Mission: Impossible\" fu nominato per un Grammy Award nella categoria Best Pop Instrumental Performance.\nOltre al suo ruolo stabile negli U2, Larry ha collaborato con altri artisti come Nancy Griffith, Emmylou Harris, B.B. King, Daniel Lanois, Robbie Robertson, Alice Cooper e altri."}
{"id": "81843", "revid": "110157", "url": "https://it.wikipedia.org/wiki?curid=81843", "title": "Serie B 1996-1997", "text": "La Serie B 1996-1997 fu la 65\u00aa edizione dalla manifestazione e la cinquantunesima organizzata dalla Lega Calcio.\nStagione.\nAvvenimenti.\nVincitore di questo campionato cadetto fu il , allenato da Edoardo Reja, di ritorno in Serie A dopo due anni di assenza: un \"exploit\" decisamente inaspettato alla vigilia, dato che l'anno precedente le rondinelle avevano evitato solo \"in extremis\" la retrocessione in Serie C1, salvandosi in Serie B. Ad accompagnare i lombardi in massima categoria ci furono due neopromosse dalla terza serie: il di Gian Piero Ventura (che mancava in massima serie da tre stagioni e che occup\u00f2 anche la vetta della classifica sino all'inizio del girone di ritorno) e l' di Luciano Spalletti (reduce da nove anni nelle categorie inferiori), mentre il quarto e ultimo posto utile alla promozione fu ad appannaggio del , squadra appena declassata dalla A, che risal\u00ec all'ultima giornata beffando il , quinto classificato a un solo punto dai pugliesi: fatale per i rossobl\u00f9 si rivel\u00f2 il pareggio sul campo del neopromosso (1-1) al penultimo turno.\nRest\u00f2 fuori dai giochi il neoretrocesso e favorito , che, dopo un avvio incerto, riusc\u00ec a risalire la classifica fino ad arrivare a quota 40 punti alla ventiquattresima giornata, ma ne totalizz\u00f2 solo altri 10 nei restanti turni, chiudendo il campionato con il nono piazzamento finale. Nella zona bassa della graduatoria retrocessero, in ordine cronologico, , , e : i grigiorossi subirono la seconda retrocessione consecutiva, tornando in C1 dopo sedici anni con l'ultimo posto; i rosanero, dopo quattro stagioni consecutive disputate in Serie B, retrocedettero in Serie C1 con il penultimo di posto; successivamente, a fare loro compagnia si aggiunsero, nel giugno 1997, i cesenati di Dario H\u00fcbner e i cosentini, che tornavano in terza serie dopo, rispettivamente, 29 anni giocati tra B e A e 9 anni di cadetteria. Riusc\u00ec invece a salvarsi l'esordiente assoluto , una piccola matricola abruzzese allenata da Osvaldo Jaconi, chiamata a superare anche la tragedia della morte di due suoi giocatori, Danilo Di Vincenzo e Filippo Biondi, scomparsi in un incidente d'auto il 10 dicembre 1996.\nA vincere la classifica dei cannonieri fu Davide Dionigi della con 24 gol; tra i giovani attaccanti si misero in luce Claudio Bellucci del e Cristiano Lucarelli del : entrambi avrebbero poi avuto una buona carriera in Serie A.\nDurante la dodicesima giornata di campionato, Ravenna-Brescia, un petardo scagliato dalla curva giallorossa colp\u00ec il portiere azzurro Giacomo Zunico, costringendolo alla sostituzione; i ravennati vinceranno la partita sul campo (2-1), ma i tre punti guadagnati verranno successivamente tolti alla squadra romagnola.\nClassifica finale.\nLegenda:\nRegolamento:\nNote:"}
{"id": "81844", "revid": "1086846", "url": "https://it.wikipedia.org/wiki?curid=81844", "title": "Serie B 1997-1998", "text": "La Serie B 1997-1998 fu la 66\u00aa edizione della manifestazione e la cinquantaduesima organizzata dalla Lega Calcio.\nIl torneo fu vinto dalla per la prima volta.\nStagione.\nIl campionato venne vinto agevolmente dalla Salernitana che mise in bacheca il primo torneo di Serie B a \"girone unico\" della sua storia, e il secondo in totale, ritornando in massima serie a mezzo secolo di distanza dal suo fin l\u00ec unico precedente. Dopo aver inizialmente rincorso da vicino il , la netta vittoria nello scontro diretto del 14 dicembre 1997 al Penzo (3-0) diede ai campani la testa della classifica; la squadra di Delio Rossi mantenne ininterrottamente il primo posto fino al termine del campionato, stabilendo una striscia stagionale di 17 risultati utili e conquistando la promozione con ben 5 turni di anticipo, giunta matematica il 10 maggio 1998 proprio nella sfida di ritorno contro i veneti all'Arechi. Per l'ippocampo ci fu anche la soddisfazione di portare il suo \"numero undici\", l'emergente Marco Di Vaio, in cima alla classifica marcatori del torneo grazie a un bottino di 21 gol.\nIn zona-promozione, dei restanti tre \"pass\", i primi due furono appannaggio del succitato Venezia, allenato da un Walter Novellino alla prima di quattro promozioni in massima categoria che otterr\u00e0 nel lustro seguente, e del ; mentre i lagunari, similmente alla Salernitana, posero fine a un lungo digiuno che li vedeva assenti dalla massima categoria da trentuno anni, i sardi di Gian Piero Ventura si riaffacciarono in Serie A dopo una sola annata tra i cadetti. Le due compagini giovarono della prolificit\u00e0 sottoporta dei loro attaccanti, l'arancioneroverde Schwoch e il rossobl\u00f9 Muzzi, che toccarono entrambi quota 17 centri.\nPer il quarto e ultimo posto utile alla promozione, e chiusero il torneo a pari punti, distanziando abbastanza nettamente le pi\u00f9 dirette inseguitrici. I granata di Edy Reja parvero per larghi tratti i maggiori candidati al ritorno in A, tuttavia nelle giornate conclusive occorsero in un deciso rallentamento di cui giovarono gli umbri, che, nonostante ben quattro avvicendamenti tecnici nell'arco della stagione, con un ottimo ruolino finale riuscirono non senza sorpresa ad agganciare i piemontesi.\nIl campionato ebbe cos\u00ec un'appendice nello spareggio-promozione del 21 giugno 1998 a Reggio Emilia \u2014 la cui disputa rimase peraltro in forse per qualche giorno, dato che sul 2-1 biancorosso nello scontro diretto del precedente 7 giugno pendeva un \"sub iudice\" per un ricorso (poi non accolto) del Torino \u2014, che vide il Perugia di Ilario Castagner prevalere ai rigori e fare cos\u00ec ritorno in massima serie dopo dodici mesi di assenza. I grifoni centrarono il salto di categoria nonostante la mancanza di un \"bomber\" nel reparto avanzato; non bastarono invece ai granata le 18 reti di Ferrante.\nLa lotta per non retrocedere vide l'epilogo della favola del piccolo , fanalino di coda della classifica, e di ritorno in Serie C1 dopo un biennio in cui si era guadagnato la simpatia trasversale del calcio nazionale. A far compagnia agli abruzzesi anche l', appena un anno dopo avere ritrovato la cadetteria, mentre ben pi\u00f9 rumorose furono le cadute di un ormai lontano dai fasti \"zemaniani\" d'inizio decennio, e di un ripiombato in C1 dopo undici stagioni.\nClassifica finale.\nLegenda:\nRegolamento:\nSpareggi.\nSpareggio promozione.\nLo spareggio promozione si \u00e8 reso necessario per l'arrivo a pari punti di Perugia e Torino. Lo spareggio si disput\u00f2, in gara unica, a Reggio nell'Emilia il 21 giugno 1998."}
{"id": "81845", "revid": "2730", "url": "https://it.wikipedia.org/wiki?curid=81845", "title": "Louis Armstrong", "text": "Armstrong \u00e8 stato uno tra i pi\u00f9 famosi musicisti jazz del XX secolo, raggiungendo la fama inizialmente come trombettista, per poi affermarsi come uno dei pi\u00f9 importanti cantanti jazz anche presso il grande pubblico, soprattutto verso la fine della carriera. Viene considerato una delle pi\u00f9 grandi e influenti personalit\u00e0 in campo musicale del '900, e le sue innovazioni interpretative hanno permesso alla musica jazz di evolversi ed espandersi, aiutandola a diventare un genere celebre in tutto il mondo.\nBiografia.\nI primi anni.\nArmstrong affermava di essere nato il 4 luglio 1900, data annotata in molte biografie. Sebbene sia morto nel 1971, fu solo verso la met\u00e0 degli anni ottanta che la sua vera data di nascita (il 4 agosto del 1901) fu scoperta grazie all'esame dei documenti battesimali. Nacque in una famiglia povera a New Orleans ed era nipote di schiavi. Trascorse la sua infanzia in un sobborgo residenziale di New Orleans, noto come \"Back of Town\". Suo padre, William Armstrong (1881-1922), abbandon\u00f2 la famiglia quando Louis era ancora neonato e se ne and\u00f2 con un'altra donna. Sua madre, Mayann Armstrong (1886-1942), lasci\u00f2 cos\u00ec Louis e la sorella Beatrice Armstrong Collins (1903-1987) alla nonna, Josephine Armstrong, e a volte allo zio Isaac Armstrong.\nA cinque anni torn\u00f2 a vivere con la madre e i suoi parenti, e rivide il padre solo in poche circostanze. Frequent\u00f2 la Fisk School per ragazzi. Portava a casa pochi soldi raccogliendo carta e trovando resti di cibo che vendeva a vari ristoranti ma ci\u00f2 non era abbastanza per allontanare la madre dalla prostituzione. Armstrong crebbe nel fondo della scala sociale, in una citt\u00e0 caratterizzata da una forte discriminazione razziale, ma anche appassionata a quel tipo di musica che ai tempi veniva chiamato \u201cragtime\u201d e non ancora \u201cjazz\u201d. Pur avendo avuto una difficile giovent\u00f9 (fin\u00ec in riformatorio giovanissimo), Armstrong non considerava quegli anni come negativi e ne trasse ispirazione. In un'intervista Armstrong dichiar\u00f2: \u201cOgni volta che chiudo gli occhi per soffiare nella mia tromba, guardo nel cuore della buona vecchia New Orleans\u2026 Mi ha dato qualcosa per cui vivere.\u201d\nDopo essere stato espulso dalla Fisk School a undici anni, Armstrong si un\u00ec a un quartetto di ragazzi che avevano una vita simile alla sua e cant\u00f2 insieme a loro per le strade per avere dei soldi. Inoltre cominci\u00f2 a cacciarsi nei guai. Dapprima impar\u00f2 a suonare la cornetta nella banda musicale di un riformatorio per ragazzi neri, l'Home for Colored Waifs di New Orleans, dove venne mandato molte volte per delinquenza, in particolare per un lungo periodo, dodicenne, per aver festeggiato il Capodanno del 1913 sparando in aria con un revolver rubato al patrigno, come confermano alcuni documenti della polizia.\nIl professor Peter Davis insegn\u00f2 un po' di disciplina ad Armstrong e lo istru\u00ec musicalmente. Louis divent\u00f2 intanto il leader della band. La Home Band suon\u00f2 nei dintorni di New Orleans e il tredicenne Louis inizi\u00f2 a concentrarsi sulla sua cornetta, iniziando la sua carriera musicale. A quattordici anni lasci\u00f2 la Home Band, andando a vivere prima con il padre e con la matrigna, poi di nuovo con la madre e nelle strade. Armstrong ebbe il suo primo impiego alla Dance Hall di Henry Ponce's, dove Black Benny divenne il suo protettore e la sua guida. Di notte il giovane Louis suonava la cornetta.\nSeguiva con passione le frequenti esibizioni della banda cittadina e non perdeva occasione per ascoltare i musicisti pi\u00f9 grandi, imparando da Bunk Johnson, Buddy Petit, Kid Ory, e soprattutto Joe \"King\" Oliver, il quale divenne mentore e figura paterna per il giovane musicista. Successivamente Armstrong suon\u00f2 nelle bande e sui battelli di New Orleans, iniziando con la rinomata \"band\" di Fate Marable. Louis descriveva il suo periodo con Marable come \"una via per l'Universit\u00e0\", dato che gli diede molta pi\u00f9 esperienza. Quando Joe Oliver lasci\u00f2 la citt\u00e0 nel 1919, Armstrong prese il suo posto nella band, allora divenne la migliore jazz band della citt\u00e0.\nCarriera.\nLa carriera e l'ascesa.\nIl 19 marzo del 1918 Louis spos\u00f2 una ragazza dello Stato della Louisiana, Daisy Parker. Adottarono un bimbo di tre anni, Clarence Armstrong, la cui madre, cugina di Louis, mor\u00ec dopo aver partorito. Il piccolo Clarence era mentalmente disabile (risultato di un incidente in giovanissima et\u00e0) e Louis avrebbe speso il resto della sua vita a prendersi cura di lui. Il matrimonio con Daisy fall\u00ec velocemente e si separarono. Daisy mor\u00ec poco dopo la separazione.\nAttraverso varie esibizioni, le abilit\u00e0 musicali di Armstrong maturarono. A vent'anni riusciva a leggere bene la musica e inizi\u00f2 ad essere incluso in vari assoli di tromba, diventando uno dei primi jazzisti che avevano questa capacit\u00e0, riuscendo per\u00f2 ad inserire, negli assoli, la sua personalit\u00e0 ed il suo stile. Cre\u00f2 un proprio suono, unico e fortemente caratterizzato, e inoltre inizi\u00f2 a cantare nelle sue esibizioni. Fu nel 1922 che Armstrong si un\u00ec alla grande immigrazione nella citt\u00e0 di Chicago, dove venne invitato dal suo mentore Joe \"King\" Oliver a unirsi alla sua band. Avrebbe guadagnato abbastanza con la sua musica da non doversi pi\u00f9 arrangiare con lavori di vario tipo. In quegli anni ci fu a Chicago un grande boom economico e la citt\u00e0 era letteralmente piena di occasioni di lavoro per i neri.\nNei primi anni venti la band di Oliver fu la pi\u00f9 importante di Chicago, in un periodo la citt\u00e0 stessa era capitale del jazz pi\u00f9 di New Orleans. Armstrong incide i suoi primi dischi suonando come seconda cornetta nella band di Oliver. Eccitato della sua vita a Chicago, inizi\u00f2 a scrivere delle lettere nostalgiche ai suoi amici di New Orleans. La reputazione di Armstrong aument\u00f2, tanto che venne sfidato in varie gare da persone che volevano mostrare alla gente il nuovo fenomeno. Armstrong incise i suoi primi dischi alla Gennett Records e all'Okeh Records. A quei tempi, incontr\u00f2 Hoagy Carmichael (con il quale avrebbe collaborato successivamente) che gli venne presentato da Bix Beiderbecke, il quale aveva una sua band propria.\nArmstrong amava molto lavorare con Oliver, ma la seconda moglie, la pianista Lil Hardin Armstrong, lo incit\u00f2 a cercare pi\u00f9 guadagni e a sviluppare il suo nuovo stile, lontano dall'influenza di Joe. La presenza di Lil influenz\u00f2 cos\u00ec l'amicizia tra Louis e il suo mentore. Nel 1924 Armstrong ader\u00ec a un invito per andare a New York a suonare con l'orchestra di Fletcher Henderson, la band afro-americana pi\u00f9 famosa a quei tempi. Armstrong pass\u00f2 cos\u00ec alla tromba per lavorare meglio con gli altri musicisti. La sua influenza sul sassofonista della band pu\u00f2 essere giudicata ascoltando le registrazioni della band durante questo periodo. Louis si adatt\u00f2 rapidamente allo stile musicale di Henderson, suonando con la sua tromba e tentando perfino di suonare il trombone. Ben presto inizi\u00f2 anche a cantare e raccontare le storie di New Orleans. L'orchestra di Henderson suonava nei migliori luoghi frequentati da bianchi, tra cui il famoso Roseland Ballroom, con la classe di Don Redman. Perfino l'orchestra di Duke Ellington si rec\u00f2 a Roseland, solo per assistere alle magnifiche prestazioni del trombettista.\nDurante questo periodo Armstrong fece molte registrazioni, organizzate da un suo vecchio amico di New Orleans, il pianista Clarence Williams; queste includevano parti suonate da piccole band jazz e dal Williams Blue Five (alcune delle migliori vedevano Armstrong collaborare con un suo \"rivale\" in campo di musica e serie di accompagnamenti con cantanti blues come Bessie Smith, Ma Rainey, e Alberta Hunter). Dopo il periodo newyorkese del 1924, Armstrong torn\u00f2 a Chicago nel 1925 per occuparsi della moglie, che voleva nuovamente dare una spinta alla sua carriera e aumentare i guadagni. Lui per\u00f2 era stato bene a New York, ma dovette seguire ci\u00f2 che gli chiedeva la moglie e lasciare l'orchestra di Henderson che, sempre secondo la moglie Lil, limitava, in qualche modo, la sua crescita artistica. Lei usava definirlo \"il pi\u00f9 grande trombettista del mondo\". In realt\u00e0, era solo un membro della band della moglie.\nIn ogni caso, in questo periodo incise brani proprio firmati a suo nome, sia con la band di Lil che con gli Hot Five e gli Hot Seven, producendo hits come \"Potato Head Blues\", \"Muggles\" (un riferimento alla marijuana), e \"West End Blues\". Il gruppo includeva Kid Ory (trombone), Johnny Dodds (clarinetto), Johnny St. Cyr (banjo), la moglie Lil al piano, e di solito non c'era un batterista. Lo stile di leadership di Armstrong fu molto buono per i suoi compagni della band, come disse St. Cyr in un'intervista: \"Lavorare con lui era cos\u00ec rilassante e ha sempre dato il suo meglio\". Suon\u00f2 anche col quintetto di Erskine Tate, che si esibiva, di solito, al Vendome Theatre. Fecero anche delle colonne sonore per alcuni film e per degli show, con versioni jazz di musica classica come \"Madame Butterfly\". Inizi\u00f2 anche a usare lo \"scat sing\" (dicendo per\u00f2 parole non sensate) e fu uno dei primi a registrarlo nel 1926. Il gruppo divenne ben presto famoso e divent\u00f2 uno dei pi\u00f9 celebri d'America. Giovani musicisti, sia neri che bianchi, erano affascinati dal nuovo tipo di jazz di Louis.\nI dissapori con Lil, che lo voleva sempre stretto a s\u00e9, lo portarono a separarsi da lei nel 1927. Dopo questo periodo, Armstrong inizi\u00f2 a suonare per il Sunset Caf\u00e9, di propriet\u00e0 di Joe Glaser (che in quegli anni si poteva considerare una sorta di \"manager\" di Armstrong), con la Carroll Dickerson Orchestra, che venne presto rinominata \"Louis Armstrong and his Stompers\", con Hines (direttore musicale) al piano. Hines e Armstrong divennero in seguito amici. Negli anni seguenti, il locale ebbe fra i soci proprietari anche Al Capone, il boss della malavita. Durante la Grande Depressione del 1929, Armstrong torn\u00f2 a New York, dove suon\u00f2 nell'orchestra del musical \"Hot Chocolate\", scritto da Andy Razaf e dal pianista/compositore Fats Waller. Fece anche un cameo come cantante, con \"Ain't Misbehavin\"', versione diventata poi famosissima..\nInizi\u00f2 a lavorare ad Harlem al Connie's Inn, il locale notturno pi\u00f9 famoso dopo il Cotton Club (che era anche una sorta di rifugio per il boss ebreo della malavita newyorkese Dutch Schultz). Inizialmente, Armstrong ebbe anche un discreto successo con le sue registrazioni vocali, incluse versioni di famose canzoni composte dal suo vecchio amico Hoagy Carmichael. Le sue registrazioni degli anni trenta ebbero un grande vantaggio soprattutto con l'introduzione dell'RCA nel 1931 che aiut\u00f2 molto i cantanti e i loro vari stili, come quello di Bing Crosby. La famosa interpretazione di Louis della canzone \"Stardust\" divenne una delle versioni pi\u00f9 famose, grazie alle abilit\u00e0 vocali di Armstrong e al suo approccio nel cantare queste canzoni. Anche la sua versione di \"Lazy River\" (registrata nel 1931) ebbe un discreto successo. Il singolo All of Me (brano musicale) del 1932 nel 2005 entra nella Grammy Hall of Fame Award.\nLa Grande Depressione ebbe un grande impatto anche nel mondo del jazz. Il Cotton Club chiuse nel 1936 e molti musicisti smisero di suonare. Bix Beiderbecke mor\u00ec e la band di Fletcher Henderson and\u00f2 in pezzi. King Oliver fece alcune registrazioni ma ormai gli anni d'oro erano passati. Sidney Bechet divenne un sarto e Kid Ory ritorn\u00f2 a New Orleans e si mise ad allevare polli. Armstrong si spost\u00f2 a Los Angeles alla ricerca di nuove opportunit\u00e0. Suon\u00f2 al nuovo Cotton Club di Los Angeles, con Lionel Hampton come batterista. Bing Crosby e molte altre celebrit\u00e0 divennero ospiti frequenti al club. Nel 1931 Armstrong apparve nel suo primo film, \"Ex-Flame\". Venne in seguito condannato per possesso di marijuana, ma alla fine venne solo sospeso. Sempre nel 1931 torn\u00f2 a Chicago e suon\u00f2 con altre band e orchestre. Quando Louis and\u00f2 a visitare New Orleans venne accolto come un eroe e rivide i suoi vecchi amici. Fece da sponsor a una squadra di baseball locale nota come \"Armstrong's Secret Nine\" e vide una mascotte ricevere il suo stesso nome. Successivamente inizi\u00f2 un tour attraverso l'Europa.\nTornato quindi negli Stati Uniti, inizi\u00f2 una serie di tour nel paese, durante i quali il suo agente, Johnny Collins, lasci\u00f2 regolarmente Armstrong senza soldi. Collins venne in seguito licenziato. Infine scelse Joe Glaser come suo nuovo manager e inizi\u00f2 subito a occuparsi dei debiti e degli altri problemi che lo affliggevano. Armstrong incontr\u00f2 inoltre un problema alle dita e alle labbra, deformate a causa del suo modo di suonare. Inizi\u00f2 cos\u00ec a usare pi\u00f9 spesso la voce e ad apparire in alcuni teatri. Apparve inoltre in un altro film, diventando una sorta di attore. Nel 1937, Armstrong sostitu\u00ec Rudy Vallee in un programma radio della CBS, diventando la prima persona di colore ad avere una parte in radio. Divorzi\u00f2 da Lil nel 1938 e spos\u00f2 la fidanzata Alpha, con la quale avrebbe divorziato in seguito. Nel 1943, dopo molti anni in tour, si stabil\u00ec definitivamente a New York, al numero 3456 della 107sima strada nel nord del quartiere \"Corona\", nel Queens, dove oggi c'\u00e8 un museo in suo onore. Qui spos\u00f2 la sua quarta moglie, Lucille e continu\u00f2 a sviluppare il suo stile musicale. Registr\u00f2 un'altra canzone di Carmichael, intitolata Rockin' Chair. Nei trent'anni successivi, Armstrong si esib\u00ec per oltre trecento serate l'anno.\nGli All Stars.\nDopo un concerto al New York Town Hall il 17 maggio 1947, che vide la collaborazione tra Satchmo e il trombonista Jack Teagarden, Joe Glaser sciolse la grande band di Pops e cre\u00f2 una nuova, piccola formazione di sei membri, formata da Armstrong, Teagarden (inizialmente), Earl Hines e altri famosi musicisti. Il nuovo gruppo venne annunciato all'apertura del Billy Berg's Supper Club. La formazione, che nel febbraio 1948 fu invitata come headliner all'inaugurazione del Festival del Jazz di Nizza, venne chiamata All Stars' e includeva Earl \"Fatha\" Hines, Barney Bigard, Edmond Hall, Jack Teagarden, Trummy Young, Arvell Shaw, Billy Kyle, Marty Napoleon, Big Sid Catlett, Cozy Cole, Tyree Glenn, Barrett Deems e il percussionista filippino Danny Barcelona. Durante questo periodo Armstrong comparve in molti film, spesso come comparsa o, pochissime volte, come co-protagonista. Apparve inoltre sulla copertina del \"Time Magazine\" il 21 febbraio 1949.\nNel 1964, registr\u00f2 una delle sue canzoni pi\u00f9 famose, \"Hello, Dolly!\". \nIl singolo scal\u00f2 subito le classifiche, \"cacciando\" i Beatles dalla prima posizione della Billboard Hot 100, raggiungendo la seconda posizione in Norvegia e l'ottava in Germania ed Olanda.\nNel 1965 vinse il Grammy Award alla canzone dell'anno e Armstrong vinse il Grammy Award for Best Vocal Performance, Male.\nNel 1969 esegu\u00ec il brano con Barbra Streisand nel film \"Hello, Dolly!\". La canzone venne premiata nel 2001 con il Grammy Hall of Fame Award. Louis Armstrong mantenne la sua agenda sempre piena fino a pochi anni dalla morte. Negli ultimi anni suon\u00f2 talvolta in alcuni locali e show. Fece inoltre dei tour in Africa, Europa e Asia. i suoi appuntamenti col pubblico, a causa dell'et\u00e0, divennero meno frequenti, ma continu\u00f2 egualmente a suonare fino al giorno della morte.\nPersonalit\u00e0.\nDa giovane era anche conosciuto come \"Dippermouth\", per l'abitudine che aveva nel rinfrescarsi con un mestolo da un secchio d'acqua, sempre presente sul palcoscenico con la band di Joe \"King\" Oliver a Chicago nei primi anni venti. Il danno provocato alla bocca fu causato proprio dalla pressione con cui era solito suonare e ci\u00f2 \u00e8 ben visibile in molte foto degli anni venti; proprio in seguito a questo suo stile fu costretto ad interrompere la sua attivit\u00e0 per alcuni periodi di tempo. Tuttavia, dopo le pause forzate, miglior\u00f2 la sua tecnica, e ci\u00f2 gli permise di continuare la sua carriera da trombettista. Amici e musicisti lo chiamavano affettuosamente \"Pops\", che \u00e8 il nome con cui Armstrong si riferiva a loro, eccetto Pops Foster, che lui chiamava \"George\".\nFu anche criticato per aver accettato il titolo di \"Re degli Zulu\" nella comunit\u00e0 afro-americana di New Orleans, un ruolo onorevole come capo del Carnevale nero ma offensivo nei confronti degli estranei, con i loro costumi tradizionali. Fu un attivo massone, membro della Loggia Montgomery n\u00ba 18 di New York.. Armstrong era un importante sostenitore finanziario di Martin Luther King Jr. e di altri attivisti per i diritti civili, ma di solito preferiva lavorare silenziosamente dietro le quinte, senza mischiare i suoi ideali politici con il lavoro. Proprio per questo, fecero notizia le poche occasioni in cui rese pubbliche le proprie idee: l'episodio pi\u00f9 importante in questo senso fu la violenta critica che Armstrong rivolse al Presidente Eisenhower, in occasione del conflitto tra segregazionisti e anti-segregazionisti che ebbe luogo a Little Rock (Arkansas) nel 1957.\nIn quell'occasione Armstrong defin\u00ec Eisenhower \"falso\" e \"smidollato\" a causa della sua inattivit\u00e0; Armstrong cancell\u00f2 inoltre un tour gi\u00e0 pianificato in Unione Sovietica dichiarando che il governo statunitense poteva \"andare all'inferno\" per il modo in cui stava trattando i neri nel sud degli Stati Uniti, e che lui non avrebbe mai voluto rappresentare all'estero un governo che si trovava in conflitto con la gente di colore.\nEra un uomo estremamente generoso, tanto che si dice che abbia donato pi\u00f9 soldi di quanti se ne sia tenuti per s\u00e9. Armstrong curava molto anche la sua salute. Faceva uso frequente di lassativi, segno di una cura del peso, e praticava anche programmi dietetici che definiva \"diete alla Satchmo\". Amava anche il cibo, come si pu\u00f2 vedere nelle canzoni \"Cheesecake\", \"Cornet Chop Suey\", e soprattutto \"Struttin' with Some Barbecue\". Mantenne anche una forte connessione tra la sua vita e la cucina di New Orleans, terminando le sue lettere con \"Red beans and ricely yours\".\nPur non avendo avuto figli amava i bambini, li intratteneva e incoraggiava i giovani musicisti. Coltivava una passione per la scrittura, che lo portava a scrivere costantemente, anche in viaggio. Nei suoi scritti parlava di tutto: musica, sesso, cibo, ricordi della sua giovent\u00f9, i suoi medicinali e perfino del suo intestino. Armstrong era inoltre un avido appassionato di musica. Aveva grandi collezioni dei suoi brani, incluse cassette che portava sempre con s\u00e9 anche nei suoi tour. Gli piaceva ascoltare le sue registrazioni e comparare le sue \"performance\". Tale passione lo port\u00f2 ad acquistare per la sua abitazione l'attrezzatura audio pi\u00f9 \"moderna\" che fosse disponibile ai tempi.\nNella sua autobiografia Armstrong dice che \u00e8 stato iniziato in Massoneria nella loggia \u201cLos Caballeros de Pitias\u201d, \u00e8 stato pure affiliato alla loggia \"Montgomery n\u00ba 18\" (Prince Hall di Nuova York).\nMorte.\nArmstrong mor\u00ec il 6 luglio 1971 per un infarto, undici mesi dopo aver suonato al famoso show nell'Empire Room del Waldorf-Astoria. Poco prima della morte aveva detto: \"Penso di aver avuto una bella vita. Non ho pregato per ci\u00f2 che non potevo avere e ho avuto all'incirca tutto ci\u00f2 che desideravo perch\u00e9 ci ho lavorato\". Al momento della morte abitava nel Queens, New York City. Fu sepolto al Flushing Cemetery, Flushing.\nAi funerali assistettero Nelson Rockefeller, all'epoca Governatore dello Stato di New York, John Lindsay, allora sindaco di New York, e personalit\u00e0 del mondo della musica e dello spettacolo quali Bing Crosby, Ella Fitzgerald, Guy Lombardo, Duke Ellington, Dizzy Gillespie, Pearl Bailey, Count Basie, Harry James, Frank Sinatra, Ed Sullivan, Earl Wilson, Alan King, Johnny Carson, David Frost, Merv Griffin, Dick Cavett e Bobby Hackett. Peggy Lee, una delle cantanti preferite di Louis, cant\u00f2 \"The Lord's Prayer\" al servizio funebre, mentre Fred Robbins, un vecchio amico di Louis, diede il suo elogio a \"Satchmo\".\nMusica.\nColleghi e duetti.\nDurante la sua lunga carriera ha suonato e cantato con molti cantanti e musicisti famosi, tra cui Jimmie Rodgers, Bing Crosby, Duke Ellington, Fletcher Henderson, Bessie Smith, e soprattutto Ella Fitzgerald. La sua influenza su Bing Crosby \u00e8 particolarmente importante: quest'ultimo ammirava e imitava Armstrong, come si pu\u00f2 vedere in molte registrazioni, e in particolare nella canzone \"Just One More Chance\" del 1931. Il \"New Grove Dictionary Of Jazz\" evidenzia proprio questa influenza che Crosby ha ricevuto da Armstrong e descrive anche il suo modo di cantare, molto simile a quello del Satchmo. Nel 1961 ha duettato con Claudio Villa e l'orchestra di Carlo Loffredo esibendosi con la canzone napoletana Maria mar\u00ec (Ohi Mar\u00ec).\nArmstrong registr\u00f2 tre album con Ella Fitzgerald: \"Ella and Louis\", \"Ella and Louis Again\", e \"Porgy and Bess\" per la Verve Records con il trio di Oscar Peterson e con il batterista Buddy Rich. Le sue registrazioni \"Satch Plays Fats\", \"Fats Waller\", e \"Louis Armstrong Plays W.C. Handy\" degli anni cinquanta sono probabilmente tra le sue ultime opere pi\u00f9 creative, ma anche stranezze come \"Disney Songs the Satchmo Way\" possono rientrare nella categoria. Anche la sua partecipazione al musical \"The Real Ambassadors\" di Dave Brubeck \u00e8 stata applaudita. Per gran parte dello show, tuttavia, le sue esibizioni sono state criticate e definite \"troppo semplici\" o \"ripetitive\".\nLe hits e gli ultimi anni.\nTra le canzoni pi\u00f9 conosciute di Armstrong ricordiamo: \"What a Wonderful World\", \"Stardust\", \"When the Saints Go Marching In\", \"Dream a Little Dream of Me\", \"Ain't Misbehavin\"' e \"Stompin' at the Savoy\". Nel 1964, Armstrong spodest\u00f2 i Beatles dalla prima posizione della Billboard Top 100 con \"Hello, Dolly!\", la quale diede al trombettista sessantatreenne il record per essere l'artista pi\u00f9 anziano ad avere una canzone in prima posizione. La sua canzone \"Bout Time\" del 1964 venne inclusa nel film \"Bewitched\" (2005).\nLe esibizioni in Italia e in Europa.\nLouis Armstrong venne a suonare in Italia nel corso di tre tourn\u00e9e internazionali, nel 1935, nel 1949 e nel 1952. Durante quest'ultima visita, Armstrong incise alcuni pezzi in trio con Nunzio Rotondo e Nini Rosso, prendendo inoltre parte al programma radiofonico \"Variet\u00e0 internazionale\" andato in onda dagli studi RAI di Firenze il 25 ottobre del 1952. Decenni dopo la registrazione di quel programma \u00e8 stata pubblicata su un CD intitolato \"Satchmo Live in Florence '52\".\nArmstrong partecip\u00f2 anche al Festival di Sanremo 1968, accompagnato da una band guidata dal maestro Henghel Gualdi, col brano \"Mi va di cantare\" in abbinamento alla sua amica di origini eritree Lara Saint Paul. Nel febbraio del 1968 apparve inoltre con la sua amica in un altro show della Rai, dove si esib\u00ec con la canzone \"Grassa e bella\", che cant\u00f2 egualmente in italiano.. Sempre in Italia incise in lingua italiana un 45 della CDI, Company Discografica Italiana, \"Dimmi, Dimmi\" (Alberto Testa - Virgilio Panzuti - Pier Quinto Cariaggi); in questo caso, ironizzando sulla sua scarsa padronanza della lingua italiana (non di rado Armstrong doveva infatti esibirsi leggendo le strofe trascritte foneticamente in modo affine all'inglese), sulla copertina venne stampata la dicitura autografa \u00abScusatemi se la mia pronuncia non \u00e8 perfetta, ma so che voi mi volete bene e che al vecchio Zio Satchmo perdonerete volentieri! Con tanto affetto\u00bb.\nNel 1968 Armstrong realizz\u00f2 un'ultima hit nel Regno Unito: la canzone \"What a Wonderful World\" rimase al top delle classifiche inglesi per un mese; pi\u00f9 difficoltosa fu invece la penetrazione nel mercato americano. La canzone venne utilizzata nel film \"Good Morning, Vietnam\" nel 1987 e scal\u00f2 nuovamente molte classifiche in tutto il mondo. Armstrong apparve inoltre nello show di Johnny Cash il 28 ottobre 1970, dove cant\u00f2 la hit \"Rambling Rose\" di Nat King Cole. La sua ultima incisione fu \"We Have All the Time in the World\" per la colonna sonora della serie di James Bond \"Al servizio segreto di Sua Maest\u00e0\"; composta da John Barry, la canzone ottenne un successo postumo.\nPremi e riconoscimenti.\nGrammy Awards.\nNel 1972 Armstrong ottenne un importante riconoscimento postumo, venendo omaggiato con il Grammy Lifetime Achievement Award dalla Academy of Recording Arts and Sciences. Questo merito speciale gli venne concesso per il significativo contributo alla storia della musica, ed all'importante influenza esercitata su di essa.\nGrammy Hall of Fame.\nNumerose registrazioni di Armstrong furono premiate con il Grammy Hall of Fame Award, una speciale onorificenza concessa alle registrazioni musicali considerate storicamente o culturalmente importanti.\nRock and Roll Hall of Fame.\nIl brano West End Blues, nella versione di Armstrong, venne inserito nella Rock and Roll Hall of Fame tra le 500 canzoni importanti per la nascita del rock and roll.\nOnorificenze.\nNel 1995, l'ufficio postale degli Stati Uniti, dedic\u00f2 ad Armstrong un francobollo commemorativo da 32 centesimi.\nLascito.\nL'influenza di Armstrong sullo sviluppo del jazz \u00e8 virtualmente incommensurabile. Eppure, la sua personalit\u00e0 prorompente, sia come performer che come figura pubblica (specialmente nella seconda parte della sua carriera), \u00e8 stata cos\u00ec forte da mettere in ombra i suoi contributi come musicista e cantante. Vero virtuoso della tromba, Armstrong aveva un tono unico e uno straordinario talento per l'improvvisazione melodica. Attraverso la sua tecnica, la tromba emerse come strumento solista di primo piano nel jazz, e divenne uno degli strumenti simbolo del genere, venendo ampiamente utilizzata da molti successivi esponenti del genere. Accompagnatore magistrale, dotato di capacit\u00e0 straordinarie come solista; grazie alle sue innovazioni, ha gettato importanti basi per molti jazzisti venuti dopo di lui.\nIl suo stile vocale ha esercitato un\u2018importante influenza su molti altri cantanti come Billie Holiday o Frank Sinatra, e le sue improvvisazioni e invenzioni vocali, lo hanno reso uno dei pionieri dello scat (secondo alcuni l'inventore di fatto, sebbene oggi questa credenza sia stata smentita; \u00e8 comunque accertato che fu grazie al suo contributo che lo scat divenne celebre e imitato). Musicisti importanti come Duke Ellington, lo hanno elogiato attraverso dichiarazioni del tipo: \"Se qualcuno \u00e8 stato un maestro, quello era Louis Armstrong.\" Nel 1950, Bing Crosby, il vocalist di maggior successo della prima met\u00e0 del XX secolo, riferendosi ad Armstrong disse: \"\u00c8 l'inizio e la fine della musica in America\". Nell'estate del 2001, in commemorazione del centenario della nascita di Armstrong, il principale aeroporto di New Orleans venne rinominato \"Louis Armstrong New Orleans International Airport\".\nNel 2002, le registrazioni effettuate da Armstrong con le band d'accompagnamento \"Hot Five\" e \"Hot Seven\", tra il 1925 e il 1928, sono state introdotte nella United States National Recording Registry, e conservate nel Registro Nazionale della Biblioteca del Congresso; motivo di questa scelta, \u00e8 stato il riconoscimento dell'importanza e influenza esercitata da queste registrazioni, sul successivo sviluppo della musica jazz. Lo stadio principale del torneo di tennis US Open, \u00e8 stato rinominato \"Louis Armstrong Stadium\" in onore di Armstrong, il quale aveva vissuto a pochi isolati dal luogo. Oggi, esistono molte band in tutto il mondo volte a preservare e onorare la musica e lo stile di Armstrong, tra le quali figura la \"Louis Armstrong Society\" di New Orleans, in Louisiana."}
{"id": "81847", "revid": "110157", "url": "https://it.wikipedia.org/wiki?curid=81847", "title": "Serie B 1998-1999", "text": "La Serie B 1998-1999 fu la 67\u00aa edizione dalla manifestazione e la cinquantatreesima organizzata dalla Lega Calcio.\nAvvenimenti.\nAd arrivare in volata, al termine di una stagione molto combattuta, ci furono quattro squadre racchiuse in tre punti. A chiudere al primo posto fu il (tornato in Serie A dopo due anni di assenza), il (a 3 anni dall'ultimo palcoscenico in massima categoria), il neoretrocesso e, infine, la (promossa in massima serie per la prima volta nella sua storia e che aveva gi\u00e0 sfiorato in quattro occasioni), che mantenne il punto di vantaggio sul : decisiva fu la vittoria per 2-1 ottenuta dagli amaranto in casa del Torino, gi\u00e0 promosso nella giornata precedente, all'ultimo turno e firmata da una marcatura di Tonino Martino, nato in provincia di Pescara (Turrivalignani), anche se la vittoria che ha spianato la strada per la promozione della Reggina a discapito del Pescara fu quella ottenuta proprio in casa degli abruzzesi per 2-0 alla trentaseiesima giornata.\nQuesta edizione di Serie B, oltre alle blasonate Napoli (neoretrocesso dalla A e al suo primo anno di cadetteria dal 1965) e Genoa, con il resto dei club partecipanti, ha ospitato 3 delle 4 squadre che solo due anni prima erano retrocesse in Serie C1, ovvero , Cesena e Cosenza (nuovo record per la storia delle squadre provenienti dalla C alla B): i grigiorossi, tuttavia, subirono nuovamente la retrocessione con l'ultimo posto, con molti mesi di anticipo nonostante un buon inizio di campionato. I cesenati raggiunsero la permanenza intorno al centro della classifica, mentre i cosentini ottennero la salvezza a discapito della (di ritorno in C1 dopo nove anni di assenza), della e della , che completarono il quadro delle retrocesse nella terza divisione calcistica.\nClassifica finale.\nLegenda:\nRegolamento:"}
{"id": "81849", "revid": "287204", "url": "https://it.wikipedia.org/wiki?curid=81849", "title": "Serie B 1999-2000", "text": "La Serie B 1999-2000 fu la 98\u00aa edizione del secondo livello del campionato italiano di calcio, la 91\u00aa dall'istituzione del livello (il 68\u00ba a girone unico).\nStagione.\nNovit\u00e0.\nIl tornava in B dopo cinquantuno anni (all'epoca aveva la denominazione di \"Torrese\"), mentre per e si trattava dell'esordio assoluto.\nAvvenimenti.\nGirone di andata.\nLa partenza venne fissata per il 29 agosto 1999; dopo due giornate l' si ritrov\u00f2 sola al comando, rimanendovi fino al 31 ottobre quando, cadendo a Monza, sub\u00ec il sorpasso dai rivali del . Intanto anche il , appena declassato dalla Serie A, si inser\u00ec nella lotta per la testa della classifica, arrivando a conquistarla il 5 dicembre. A inseguire il trio di testa rimasero e . I blucerchiati mantennero il ritmo di testa nonostante una lunga squalifica del campo (6 giornate, poi ridotte a 4) per le intemperanze dei propri tifosi nell'incontro casalingo di Coppa Italia contro il .\nIl girone di andata si concluse il 16 gennaio 2000, con Vicenza e Atalanta campioni d'inverno a pari merito, seguite dal Brescia a due lunghezze, dal Napoli a tre e dalla Sampdoria a cinque; negativi fin qui i ruolini di , e , ben lontane dagli obiettivi di inizio stagione e coinvolte nella lotta per non retrocedere.\nGirone di ritorno.\nIl 23 gennaio il Vicenza agganci\u00f2 definitivamente il primo posto; una leggera flessione delle due lombarde, che non reggevano pi\u00f9 il passo della capolista, lanciarono la Sampdoria, la quale, il 5 marzo, risult\u00f2 appaiata ai berici al comando. Nella seconda met\u00e0 del girone di ritorno, il netto calo dei blucerchiati (appena 2 punti in sette partite, innescato da una rimonta da 1-3 a 3-3 subita negli ultimi minuti nello scontro diretto con i bergamaschi) avvantaggi\u00f2 le due lombarde in ripresa e, soprattutto, il Napoli che, il 22 aprile, si aggiudic\u00f2 lo scontro diretto al Ferraris e stacc\u00f2 i liguri, che vennero sconfitti, poche settimane dopo, anche a Pescara dai padroni di casa, ai quali poi risult\u00f2 fondamentale tale successo per l'obiettivo minimo della permanenza.\n\u00c8 il Vicenza di Edoardo Reja, grazie al miglior attacco del campionato e a un ottimo rendimento casalingo (16 vittorie, 2 pareggi e una sola sconfitta, contro un altalenante ma infine salvo) la prima squadra a conquistare la promozione in massima serie, archiviando inoltre la vittoria del campionato. Seguirono, con una giornata di anticipo, il Napoli e, al termine dell'ultima giornata, Atalanta e Brescia. Quest'ultimi tre club solo due anni prima erano retrocessi dalla massima divisione alla cadetteria.\nIn fondo alla classifica retrocessero in Serie C1 tre delle quattro neopromosse: con largo anticipo la Fermana e, dopo un discreto avvio di campionato, il Savoia, alla sua prima retrocessione in terza serie dopo oltre mezzo secolo, mentre una crisi di risultati condann\u00f2 alla retrocessione l'Alzano Virescit, che, partito molto bene tanto da inserirsi costantemente a ridosso della zona promozione, and\u00f2 incontro a un repentino calo di rendimento nel girone di ritorno.\nInvece, la quarta neopromossa, la , nell'ultima giornata riusc\u00ec ad agganciare il : il conseguente doppio spareggio-salvezza diede ragione ai toscani, che, penalizzati all'inizio del torneo di quattro punti, furono l'unica squadra proveniente dalla Serie C1 a salvarsi, mentre i romagnoli retrocedettero dopo due anni, nonostante 9 sconfitte subite, 45 gol al passivo (gli stessi del Vicenza campione) e una differenza reti positiva.\nClassifica finale.\nLegenda:\nRegolamento:\nNote:\nSpareggi.\nSpareggio salvezza.\nLo spareggio si rese necessario per l'arrivo al quart'ultimo posto di due squadre a pari punti: il Cesena e la Pistoiese. Lo spareggio si articol\u00f2 su una sfida di andata, a Pistoia, 16 giugno 2000 e una di ritorno, a Cesena, 18 giugno 2000."}
{"id": "81850", "revid": "287204", "url": "https://it.wikipedia.org/wiki?curid=81850", "title": "Magadino", "text": "Magadino () \u00e8 una frazione di 1\u00a0642 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nMagadino si affaccia sul Lago Maggiore. .\nStoria.\nGi\u00e0 comune autonomo istituito nel 1843 per scorporo dal comune di Vira Gambarogno e che si estendeva per 7,3\u00a0km\u00b2, nel 2010 \u00e8 stato accorpato agli altri comuni soppressi di Caviano, Contone, Gerra Gambarogno, Indemini, Piazzogna, San Nazzaro, Sant'Abbondio e Vira Gambarogno per formare il comune di Gambarogno, del quale Magadino \u00e8 sede comunale. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Magadino-Vira della ferrovia Cadenazzo-Luino; presso Magadino sorge l'aeroporto di Locarno-Magadino, civile e militare.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "81853", "revid": "6265", "url": "https://it.wikipedia.org/wiki?curid=81853", "title": "Goatse", "text": ""}
{"id": "81854", "revid": "6265", "url": "https://it.wikipedia.org/wiki?curid=81854", "title": "Goatsex", "text": ""}
{"id": "81855", "revid": "2175", "url": "https://it.wikipedia.org/wiki?curid=81855", "title": "Satchmo", "text": ""}
{"id": "81858", "revid": "287204", "url": "https://it.wikipedia.org/wiki?curid=81858", "title": "Robasacco", "text": "Robasacco \u00e8 l'unica frazione di Cadenazzo, nel Cantone Ticino nel distretto di Bellinzona: conta 109 abitanti\nStoria.\nL'abitato medioevale di San Leonardo apparteneva anticamente ai comuni di Medeglia, Bironico, Rivera e Camignolo. Nel 1805 Robasacco divenne comune autonomo per scorporo dal comune di Medeglia; si estendeva per 2,78\u00a0km\u00b2. 2005 \u00e8 stato accorpato al comune di Cadenazzo; anche la comunanza Medeglia/Robasacco \u00e8 cos\u00ec confluita nella nuova comunanza Cadenazzo/Monteceneri."}
{"id": "81860", "revid": "198277", "url": "https://it.wikipedia.org/wiki?curid=81860", "title": "Serie B 2000-2001", "text": "La Serie B 2000-2001 fu la 69\u00aa edizione dalla manifestazione e la cinquantacinquesima organizzata dalla Lega Calcio.\nStagione.\nLa partenza non positiva delle grandi vede emergere inizialmente in vetta delle sorprese: il 1\u00ba ottobre 2000 il neopromosso e, successivamente, il che guid\u00f2 la classifica fino al 3 dicembre, giorno dell\"exploit\" del di Luigi Delneri; i veneti, che gi\u00e0 avevano battuto il il 12 novembre relegandolo in zona-retrocessione, vinsero in Calabria e guadagnarono il comando, arrivando a chiudere in vetta il girone di andata. A inseguire, nel giro di pochi punti, , , , Cosenza, e il ritrovato Torino, alla cui guida c'era dalla 9\u00aa giornata Giancarlo Camolese, tutte racchiuse nell'arco di pochi punti. A met\u00e0 classifica la spenta , in ritardo ed .\nIl girone di ritorno inizi\u00f2 sotto il segno della marcia della \"banda Delneri\": i giallobl\u00f9 rimasero in vetta fino al 1\u00ba aprile, quando cedettero il primato a un Venezia in crescita. La rincorsa del Torino (40 punti in 17 giornate) permise ai granata di recuperare il \"deficit\" iniziale, mentre accenn\u00f2 a un tentativo di recupero la Sampdoria che, pur aggiudicandosi quasi tutti gli scontri diretti (2-0 al Torino, 4-1 al Venezia), non riusc\u00ec a inserirsi in modo concreto cos\u00ec come aveva saputo fare un determinato Piacenza. I cali di rendimento di Cosenza, Ternana e oltrech\u00e9 la crisi del Cagliari permisero la fuga del quartetto di testa e le scalate della matricola e di un ritrovato Empoli. Furono il Piacenza e il Torino ad agguantare per primi la promozione con due giornate di anticipo; la settimana successiva festeggiarono il Chievo, per la prima volta in Serie A, e il Venezia. L\"undici\" di Camolese vinse il campionato coronando una rimonta impressionante che l\u00ec port\u00f2 dal quart'ultimo al primo posto finale.\nFu meno vivace la lotta per evitare la retrocessione: le squadre neopromosse (tra queste figurava anche la matricola ) si salvarono con diverse giornate di anticipo; invece, caddero presto in Serie C1 un deludente ancorato sul fondo sin dalle giornate iniziali, che raggranell\u00f2 appena 22 punti tornando in terza serie a distanza di diciotto anni e chiudendo, di fatto, un capitolo della storia del club, dopo aver cambiato invano ben quattro tecnici nell'arco della stagione, un in crisi finanziaria e destinato al fallimento, che lasciava il palcoscenico della Serie B dopo un lustro, ai quali poi fecero compagnia e , che salutarono i cadetti dopo quattro anni a testa.\nClassifica finale.\nLegenda:\nRegolamento:"}
{"id": "81864", "revid": "125342276", "url": "https://it.wikipedia.org/wiki?curid=81864", "title": "Serie B 2001-2002", "text": "La Serie B 2001-2002 fu la 70\u00aa edizione dalla manifestazione e la cinquantaseiesima organizzata dalla Lega Calcio.\nStagione.\nLa 70\u00aa edizione del campionato cadetto vide la partecipazione di squadre illustri, tra cui la , il , il e le retrocesse , e .\nI piazzamenti validi per la promozione furono invece appannaggio delle meno quotate (assente dal 1988-89), (la cui ultima apparizione risaliva al 1963-64), ed . Caddero in C1 il , la , il e la : in estate, gli umbri furono tuttavia ripescati per il fallimento della (gi\u00e0 retrocessa sul campo dalla Serie A).\nTra le \"grandi\" il miglior risultato fu del Napoli, che giunse quinto; Fra le altre rappresentanti del Sud, il raggiunse la salvezza al primo anno di cadetteria dal 1997, mentre la Salernitana, allenata da Zeman, termin\u00f2 sesta insieme al Bari (53 punti)\nClassifica finale.\nLegenda:\nRegolamento:\nNota:\nStatistiche.\nIndividuali.\nClassifica dei marcatori.\nfonte:"}
{"id": "81870", "revid": "88740", "url": "https://it.wikipedia.org/wiki?curid=81870", "title": "Ferdinandea", "text": ""}
{"id": "81873", "revid": "1858327", "url": "https://it.wikipedia.org/wiki?curid=81873", "title": "Lugaggia", "text": "Lugaggia () \u00e8 una frazione di 1102 abitanti del comune svizzero di Capriasca, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 3,5\u00a0km\u00b2, nel 2008 \u00e8 stato accorpato al comune di Capriasca assieme agli altri comuni soppressi di Bidogno e Corticiasca. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nInfrastrutture e trasporti.\nDal 1909 al 1967 \u00e8 stata attiva una linea ferroviaria che univa Lugano al comune di Tesserete; nell'attuale territorio comunale sorgeva la fermata di Lugaggia."}
{"id": "81893", "revid": "709565", "url": "https://it.wikipedia.org/wiki?curid=81893", "title": "Canuto II d'Inghilterra", "text": "Era figlio di Canuto il Grande ed Emma di Normandia. Quando suo padre mor\u00ec nel 1035 Canuto combatt\u00e9 per mantenere sotto il proprio controllo i domini paterni e se Magnus I di Norvegia riusc\u00ec a prendere il controllo della Norvegia egli riusc\u00ec a mantenere le corone d'Inghilterra e Danimarca rispettivamente nel 1040, a seguito della morte del fratellastro Aroldo I d'Inghilterra e 1035, detenendo l'impero fattuale del Mare del Nord (questo titolo \"imperiale\" costituisce tuttavia una convenzione storiografica ed egli non port\u00f2 mai un titolo imperiale). Canuto mor\u00ec improvvisamente nel 1042 e venne succeduto da Magnus in Danimarca e da Edoardo il Confessore, suo fratellastro per parte di madre, in Inghilterra, egli fu l'ultimo re danese a governare le isole britanniche\nLa famiglia allargata.\nCanuto nacque poco tempo dopo il matrimonio dei propri genitori, Canuto I d'Inghilterra ed Emma di Normandia, nel luglio o agosto del 1017. Emma era la seconda moglie di Canuto I, vedova di Etelredo II d'Inghilterra, era stata presa in sposa dal nuovo re nel 1016 quando egli era gi\u00e0 sposato con \u00c6lfgifu di Northampton che gli aveva gi\u00e0 dato almeno due figli maschi, tuttavia secondo il libro Encomium Emmae i due avevano stretto un accordo secondo il quale i loro figli avrebbero avuto la precedenza su quelli nati dalle prime nozze di Canuto I. Nel 1023 Emma e il figlio Canuto giocarono un ruolo di primo piano nella traslazione delle spoglie di Elfego di Canterbury da Londra a Canterbury e in quell'occasione Canuto I ne approfitt\u00f2 per rendere chiaro che considerava Canuto il suo erede.\nNel decennio del 1020 la Danimarca venne minacciata dalla Svezia e dalla Norvegia e nel 1026 Canuto I decise di rafforzare le proprie difese presentando il figlio di soli otto anni, che doveva succedergli al trono, al consiglio capeggiato dal proprio fratello Ulf Thorgilsson. Comunque Ulf si alien\u00f2 il fratello convincendo le provincie danesi a riconoscere Canuto quale erede senza sottomettere la questione all'autorit\u00e0 di Canuto I e per aver fallito nell'intraprendere le necessarie misure per fronteggiare le imminenti invasioni norvegesi e svedesi decidendo invece di attendere l'aiuto del fratello. Nel 1027 Canuto I arriv\u00f2 con una flotta e se il figlio venne perdonato in virt\u00f9 della sua giovane et\u00e0 suo fratello Ulf venne invece assassinato. Canuto I riusc\u00ec a cacciare gli invasori dalla Danimarca e a prendere il controllo di Norvegia e Svezia e, nel 1028, torn\u00f2 in Inghilterra lasciando la Danimarca sotto la guida dell'undicenne Canuto.\nCanuto I aveva lasciato la Norvegia al conte H\u00e5kon Eiriksson, ma egli anneg\u00f2 attorno al 1029 ed egli decise quindi di affidare il paese al figlio Svein di Norvegia perch\u00e9 la reggesse insieme alla madre \u00c6lfgifu. I due presto si resero impopolari sia per l'elevata tassazione che imposero sia perch\u00e9 prestarono pi\u00f9 ascolto ai consiglieri danesi che ai nobili norvegesi e quando Magnus, figlio illegittimo del deposto re Olaf II di Norvegia, invase il paese i due furono costretti a rifugiarsi presso la corte di Canuto. Questi era un fedele alleato del fratellastro, ma sentiva di non avere abbastanza risorse per fare fronte a un'invasione di tale portata, Svein cerc\u00f2 quindi aiuto presso il padre, ma scopr\u00ec che Canuto I era morto il 12 novembre 1035.\nLa corona d'Inghilterra.\nMorto Canuto I, Canuto gli succedette come Re di Danimarca regnando come Canuto III, ma il conflitto con Magnus I di Norvegia gli imped\u00ec di salpare per l'Inghilterra per mettere al sicuro la sua posizione in quel paese. Di conseguenza, venne concordato che il suo fratellastro maggiore illegittimo, Harold Harefoot, sarebbe stato reggente in carica in Inghilterra, mentre sua madre Emma avrebbe retto il Wessex per suo conto. \nNel 1037 Aroldo era ormai considerato re e divenne infatti noto come Aroldo I d'Inghilterra e Canuto era ormai dimenticato perch\u00e9, secondo la \"Cronaca anglosassone\", passava troppo tempo in Danimarca. L'ascesa al trono di Aroldo non fu indolore, i fratellastri di Canuto, tutti figli di Emma, patirono gravi conseguenze, Alfred Aetheling venne catturato e mor\u00ec per le ferite riportate, Edoardo fugg\u00ec in Normandia e la stessa Emma scapp\u00f2 a Bruges. Nel 1039 Canuto and\u00f2 a trovare la madre nelle Fiandre e bench\u00e9 avesse organizzato una spedizione per detronizzare il fratellastro la cancell\u00f2 quando fu chiaro che questi era malato e che presto sarebbe morto, Aroldo infatti mor\u00ec nel marzo del 1040 all'et\u00e0 di circa venticinque anni. Subito dopo la sua morte inviati inglesi salparono per la Danimarca per offrire il trono a Canuto.\nSe la panoramica generale degli eventi dopo la morte di Canuto I \u00e8 chiara, non si pu\u00f2 dire altrettanto dei dettagli. Alcuni storici ritengono che non sia chiaro se Canuto aveva sotto il proprio controllo sia la Danimarca che l'Inghilterra, ma questo derivava probabilmente da un accordo formale per il quale le zecche al di sotto del Tamigi battevano moneta in suo nome, mentre quelle a nord la battevano, quasi interamente, a nome di Aroldo. \u00c8 comunque probabile che Canuto avesse scelto di stare in Danimarca per fronteggiare la minaccia rappresentata da Magnus e si pensa che i due avessero alla fine concluso un accordo per il quale se l'uno fosse morto senza eredi avrebbe passato il regno all'altro e viceversa e questo avrebbe fatto s\u00ec che si spianasse la strada a Canuto per reclamare il trono d'Inghilterra.\nSecondo altri Canuto accord\u00f2 al fratellastro Svein gli aiuti necessari per riprendersi la Norvegia, e quando questi mor\u00ec nel 1036 Canuto decise di procedere comunque, alla fine la guerra venne evitata da una tregua che Canuto accett\u00f2 perch\u00e9 non aveva nessun candidato papabile per il trono norvegese e non si sentiva di affrontare una guerra dall'esito tanto incerto. Alcuni storici datano tale trattato al 1036 e altri al 1039 data che coinciderebbe con la progettata invasione in Inghilterra, resa ora possibile per via della pace con la Norvegia.\nMentre sua madre Emma era in esilio si occup\u00f2 di favorire l'ascesa di Canuto alla corona inglese e per questo promosse la stesura dell'Encomium Emmae un'opera che elogiava lei e dissacrava Aroldo specialmente per aver organizzato la morte del proprio figlio Alfredo che si era recato in Inghilterra da lei ed era stato quindi catturato e ucciso. L'opera descriveva l'orrore che aveva provato Canuto nel sapere che il suo fratellastro era stato ucciso e secondo alcuni storici furono questi resoconti che alla fine influenzarono Canuto e lo indussero ad assumere un approccio pi\u00f9 cauto circa l'invasione dell'Inghilterra. Sempre secondo l'Encomium furono proprio gli inglesi ad avvicinarsi a Canuto nel 1039 quando Aroldo si ammal\u00f2 e c'era la necessit\u00e0 di trovare un successore.\nIl regno.\nCanuto si diresse quindi verso l'Inghilterra insieme alla madre e i due attraccarono a Sandwich il 17 giugno e portando con s\u00e9 62 navi da guerra. Per quanto fosse stato invitato ad assumersi la corona egli non volle correre rischi e and\u00f2 in Inghilterra come un conquistatore. Per pagare il suo equipaggio egli aument\u00f2 notevolmente le tasse, misura che lo rese alquanto impopolare bench\u00e9 egli le avesse innalzate soltanto di un quarto rispetto a quanto aveva fatto suo padre in circostanze analoghe circa vent'anni prima.\nApparentemente Canuto era rimasto davvero impressionato dalla morte di Alfred per mano di Aroldo e sia lui che la madre volevano vendetta, con l'approvazione dei consiglieri del precedente re Aroldo venne dissotterrato dal proprio sepolcro all'Abbazia di Westminster e fu pubblicamente decapitato. Venne quindi posto in un canale, ma venne recuperato e gettato di nuovo nel Tamigi e fuoron i marinai a trarlo fuori e a seppellirlo nel cortile di una chiesa. Godwin del Wessex, potente nobile inglese, era coinvolto nella morte di Alfred giacch\u00e9 era stato lui a consegnarlo ad Aroldo ed Emma lo accus\u00f2 della sua morte e lo port\u00f2 a processo in una corte presieduta da Canuto e da altri membri del concilio. Il re permise a Godwin di salvarsi dalla condanna portando dei testimoni che attestassero che egli aveva agito su ordine di Aroldo, pi\u00f9 tardi Godwin diede a Canuto una nave tanto riccamente adornata che ammontava al Guidrigildo che avrebbe dovuto pagare alla famiglia di Alfred se fosse stato trovato colpevole.\nAnche l'arcivescovo Lyfing di Winchester (morto 1046) venne considerato complice e privato dell'arcivescovado come punizione, ma nel 1041 fece pace con Canuto che gli ridiede l'incarico. In Inghilterra ormai era costume che il re governasse insieme ai propri consiglieri, ma in Danimarca Canuto aveva governato come un autocrate e non aveva nessuna intenzione di cambiare, tanto pi\u00f9 che non si fidava affatto dei propri conti. All'inizio egli ebbe successo nel sottomettere i propri sudditi, Canuto raddoppi\u00f2 la grandezza della flotta portandola da 16 a 32 navi, in parte per avere una capacit\u00e0 militare in grado di fronteggiare qualunque emergenza in ogni parte del regno e in parte per avere la possibilit\u00e0 di innalzare di parecchio le tasse. Questo aumento coincise con un raccolto assai povero che port\u00f2 alla carestia. \nNel 1041 due esattori delle tasse erano in rapporti tanto tesi con la popolazione di e dei dintorni di Worcester che vennero assaliti e uccisi dalla folla. Canuto decise quindi di imporre una punizione che, sebbene legale, fu molto impopolare, diede l'ordine di bruciare la citt\u00e0 e ucciderne la popolazione, le vittime alla fine furono poche, molti seppero dell'arrivo della milizia e fuggirono via. Si ritiene che la storia di Lady Godiva che cavalca nuda attraverso le vie di Coventry per persuadere il Conte locale ad abbassare le tasse, potrebbe avere origine nel regno di Canuto.\nIl nord dell'Inghilterra era diviso fra due conti assai potenti, Siward, conte di Northumbria ed Eadulf III di Bernicia che governava in uno stato di semi-indipendenza, un regime che non piaceva all'autocratico Canuto. Nel 1041 i due litigarono per un motivo che non \u00e8 giunto fino a noi, e apparentemente si rinconciliarono tanto che Canuto gli garant\u00ec un salvacondotto, tuttavia Canuto maneggi\u00f2 in modo da uccidere Eadulf con l'aiuto del cognato di questi, Siward, che a seguito della sua morte divenne conte dell'intera Northumbria. Tale delitto fu ampiamente condannato e la \"Cronaca anglosassone\" descrisse il re come un violatore di giuramenti.\nPare che con la chiesa Canuto sia stato pi\u00f9 generoso, non sono molti i documenti sopravvissuti, ma ne esiste ancora uno che attesta un trasferimento di terre a favore del vescovo \u00c6lfwine di Winchester (morto 1047) e altri che testimoniano le diverse rendite che vennero donate all'Abbazia di Ramsey le cui cronache parlano di quanto il re fosse generoso.\nLa salute di Canuto non era mai stata buona, egli aveva avuto diversi periodi di malattia gi\u00e0 prima di diventare re, \u00e8 possibile che egli soffrisse di Tubercolosi e che sapesse di non avere molto da vivere.\nNel 1041 invit\u00f2 il fratellastro Edoardo il Confessore (avuto da Emma con Etelredo II d'Inghilterra) a rientrare dall'esilio in Normandia per diventare suo co-regnante ed erede ed \u00e8 possibile che tale decisione sia stata influenzata dalla madre che aveva avuto Edoardo dal primo marito Etelredo II d'Inghilterra.\nCanuto mor\u00ec celibe e non \u00e8 nota alcuna sua discendenza.\nLa morte.\nL'8 giugno 1042 Canuto era a Lambeth per assistere al matrimonio fra il Thegn danese Tovi l'Orgoglioso e Gytha figlia del nobile Osgod Clapa (morto 1054), secondo le cronache egli stava bevendo alla salute della sposa quando \"egli mor\u00ec mentre stava bevendo, cadde a terra improvvisamente in preda a terribili convulsioni e coloro che gli erano vicino lo sostennero, ma egli non parl\u00f2 pi\u00f9\". La causa che appare pi\u00f9 probabile \u00e8 un Ictus forse dovuto all'ingestione di alcol. Altri suggeriscono che la morte sia stata dovuta a un Arresto cardiaco.\nCanuto venne sepolto, a circa ventiquattro anni, nella cattedrale di Old Minster a Winchester insieme al padre e la madre don\u00f2 un'importante reliquia, la testa di , all'abbazia di New Minster per la salvezza dell'anima del figlio. Nel 1052 anche Emma raggiunse il marito e il figlio. Come programmato al trono gli successe Edoardo il Confessore che riport\u00f2 la casa di Wessex al potere.\nCome detto si \u00e8 supposto che Canuto fosse affetto da una malattia come la tubercolosi e questo spiegherebbe perch\u00e9 Emma avesse spinto perch\u00e9 Edoardo gli succedesse, era improbabile che Canuto avrebbe mai avuto dei figli, e perch\u00e9 Magnus si aspettava di potergli succedere senza troppa difficolt\u00e0 al trono di Danimarca. Gi\u00e0 quando era giovane si cercava qualcuno che avrebbe ereditato i domini di Canuto, un atteggiamento che si spiega se si crede che le persone attorno a lui sapessero che egli non sarebbe vissuto a lungo e che sarebbe morto senza eredi. Alcuni storici notano come nella Dinastia normanna vi fossero state parecchie morti improvvise, nel 1027 Riccardo III di Normandia era morto a ventisei anni senza apparenti ragioni tanto che si era sussurrato che fosse stato avvelenato dal fratello ed erede Roberto I di Normandia. \nNel 1035 egli stesso era morto a Nicea mentre tornava da un pellegrinaggio a Gerusalemme a 35 anni d'et\u00e0. Anche per lui si parl\u00f2 di avvelenamento. Nel 1040 mor\u00ec, poco pi\u00f9 che quarantenne, suo cugino Alano III di Bretagna e ancora si sussurr\u00f2 di veleno e nel 1066 fu la volta del suo trentatreenne figlio Conan II, duca di Bretagna (1033circa-11 dicembre 1066) della cui morte fu incolpato Guglielmo I d'Inghilterra.\nAlcuni storici sottolineano come, per secoli, il veleno sia stata la spiegazione pi\u00f9 seguita per le morti apparentemente senza motivo, che potrebbero invece essere spiegate con malattie di origine genetica. Bench\u00e9 si ammetta che Guglielmo I, che pure era di quella dinastia, mor\u00ec cinquantanovenne e parve godere di buona salute, cadde comunque ammalato dopo la Battaglia di Hastings del 1066 e dovette restare a letto per un mese e in seguito torn\u00f2 in Normandia per ulteriori cure. I suoi problemi di salute erano spiegati con eccessivo affaticamento, dissenteria e gotta cronica, vent'anni dopo Guglielmo fu schiacciato da coliche addominali che si ritenevano causate dall'arco della sua sella. In quel frangente egli rest\u00f2 in un monastero di Rouen per tre settimane prima di morire. D'altro canto \u00e8 anche possibile che Canuto sia stato realmente avvelenato, forse su mandato di Edoardo che ne avrebbe certamente beneficiato."}
{"id": "81894", "revid": "125704301", "url": "https://it.wikipedia.org/wiki?curid=81894", "title": "Serie B 2003-2004", "text": "La Serie B 2003-2004 fu la 72\u00aa edizione dalla manifestazione e la cinquantottesima organizzata dalla Lega Calcio.\nStagione.\nNovit\u00e0.\nLa vicenda relativa al Catania insorta nella primavera 2003 conobbe il proprio epilogo solamente in agosto, quando la FIGC dispose in via straordinaria l'annullamento delle retrocessioni per la stagione passata: la serie cadetta fu pertanto ampliata a 24 compagini, registrando l'ammissione della Fiorentina \u2014 impostasi nel recente torneo di C2 ma ulteriormente promossa \u2014 in luogo di un Cosenza dichiarato fallito. L'estensione dell'organico incorse nel disappunto delle societ\u00e0, gran parte delle quali rifiutatasi di scendere in campo nelle giornate calendarizzate al 31 agosto e 7 settembre 2003. \nIl regolare avvio del campionato si verific\u00f2 quindi il 10 settembre, contestualmente ad una riforma \"in itinere\" varata dalla FIGC e volta a riassestare l'intero equilibrio del sistema nazionale: per la sola annata corrente furono previste 5 promozioni in Serie A e 3 retrocessioni dalla stessa, con l'appendice di uno spareggio da disputarsi tra la quartultima classificata del massimo torneo e la sesta piazzata in cadetteria. Immutato invece il criterio di ricambio con la C1, sempre fissato in 4 squadre: nel caso in cui tra la 20\u00aa e 21\u00aa classificata fosse intercorso un margine al di sotto dei 5 punti, le suddette formazioni avrebbero sostenuto un play-out.\nAvvenimenti.\nLe 46 giornate in programma \u2014 numero mai raggiunto da nessun'altra categoria \u2014 segnalarono un'iniziale accorpamento in testa, situazione apparsa favorevole a Ternana e Atalanta: in ambito bergamasco degno di nota anche l'esordio tra i cadetti dell'AlbinoLeffe, la cui stagione si concluse con una sofferta salvezza. \nIl comando risult\u00f2 successivamente appannaggio del Palermo, tra le cui fila militava il capocannoniere Luca Toni: i rosanero conobbero nuovamente il palcoscenico della Serie A \"ex aequo\" con il Cagliari, terminando entrambe alla quota di 83 punti. Egualmente promosse a pari merito Livorno e Messina, cui s'aggiunsero i succitati orobici; notevoli sul piano statistico i ben 26 pareggi raccolti dal Napoli, cifra che consent\u00ec di replicare quanto compiuto dal Perugia \u2014 sebbene su un totale di 38 incontri \u2014 nella stagione 1984-85.\nAccumulato un grave ritardo dalla zona-salvezza, Como e Avellino sprofondarono in terza serie: a tener compagnia a lariani e irpini furono poi Pescara e Bari, quest'ultimo condannato dalla differenza-reti nello spareggio col Venezia. Mentre un confronto interdivisionale restitu\u00ec alla Fiorentina la massima serie a scapito del Perugia, abruzzesi e pugliesi videro la retrocessione annullata dai guai finanziari occorsi a Napoli e Ancona (questa retrocessa dalla divisione superiore): nell'agosto 2004 partenopei e dorici conobbero infatti una simultanea bancarotta, determinando un duplice ripescaggio in vista del torneo seguente (cui presero parte 22 squadre in ragione della riforma operata nel settembre 2003).\nClassifica finale.\nLegenda:\nRegolamento:\nNote:"}
{"id": "81895", "revid": "983767", "url": "https://it.wikipedia.org/wiki?curid=81895", "title": "Platanus", "text": "Platanus ( \u00e8 l'unico genere di piante appartenente alla famiglia delle Platanacee , originario di America centro-settentrionale e bacino del Mediterraneo orientale.\nI platani sono alberi monumentali molto apprezzati come piante ornamentali per decorare viali, parchi e giardini di notevoli dimensioni, nonch\u00e9 per l'arredo urbano grazie alla notevole resistenza allo smog delle metropoli.\nTassonomia.\nAll'interno del genere \"Platanus\" sono attualmente comprese 9 specie:\nNonostante ci\u00f2 il platano comune (\"Platanus x hispanica\" , erroneamente noto anche come \"Platanus acerifolia\"), ovvero la specie pi\u00f9 diffusa, \u00e8 in realt\u00e0 un ibrido spontaneo tra le specie \"P. occidentalis\" e \"P. orientalis\", prodottosi probabilmente in Spagna nel XVII sec. (a volte \u00e8 invece considerato come una variet\u00e0 di \"P. orientalis\")."}
{"id": "81900", "revid": "1305772", "url": "https://it.wikipedia.org/wiki?curid=81900", "title": "Platano", "text": ""}
{"id": "81905", "revid": "46291", "url": "https://it.wikipedia.org/wiki?curid=81905", "title": "Liriodendron", "text": "Liriodendron \u00e8 un genere di alberi della famiglia delle Magnoliacee.\nDescrizione.\nComprende alberi di notevoli dimensioni (\"Liriodendron tulipifera\" supera a volte i 30 m di altezza) con fiori a coppa simili esteriormente a quelli del tulipano.\nLe foglie hanno una speciale forma quadrata lobata con apici, sono decidue, in autunno diventano giallo crema.\nI fiori grandi sono di un verde molto pallido e compaiono in giugno-luglio.\nI frutti secchi, lunghi 6\u20137\u00a0cm, ricordano delle pigne strette e piccole.\nDistribuzione e habitat.\nCresce nel Nordamerica orientale e in Asia, segnatamente in Cina.\nIl Liriodendro cresceva anche in Europa prima delle glaciazioni.\nTassonomia.\nIl genere \"Liriodendron\" comprende due specie:\nUsi.\nViene piantato come albero ornamentale, anche in climi freddi (in Europa fino alla Norvegia).\nUn esemplare di \"Liriodendrum tulipifera\" situato nel parco di Villa Besana a Sirtori in provincia di Lecco \u00e8 uno tra i 10 alberi pi\u00f9 alti d'Italia, raggiungendo i 52 metri d'altezza (come un palazzo di 17 piani).\nIl particolare aspetto delle foglie, dei fiori e della coloritura autunnale consigliano il suo inserimento in un giardino in posizione centrale."}
{"id": "81914", "revid": "88740", "url": "https://it.wikipedia.org/wiki?curid=81914", "title": "Lemoine", "text": ""}
{"id": "81915", "revid": "1379212", "url": "https://it.wikipedia.org/wiki?curid=81915", "title": "Cephalotaxus", "text": "Cephalotaxus \u00e8 un genere di alberi e arbusti sempreverdi simili al Tasso ma con aghi pi\u00f9 lunghi, originario della Cina e del Giappone, introdotti in Europa nel XIX secolo come piante ornamentali. \u00c8 l'unico genere relitto della famiglia Cephalotaxaceae.\nDescrizione.\nHanno foglie aghiformi morbide, disposte a pettine sui rametti, di colore verde; sono piante generalmente dioiche con fiori maschili formati da microsporofilli riuniti in piccoli strobili coniformi o pseudoamenti lungo i rametti all'ascella delle foglie, i fiori femminili sono formati da macrosporofilli disposti a coppie, contenenti ciascuno due ovuli e posti alla base dei rami; i frutti sono delle pseudodrupe carnose generalmente di colore rossastro.\nTassonomia.\nIl genere comprende le seguenti specie:\nColtivazione.\nRichiedono posizione a mezz'ombra, terreno fertile e fresco, si possono potare anche drasticamente senza pregiudicarne la vitalit\u00e0."}
{"id": "81916", "revid": "39692", "url": "https://it.wikipedia.org/wiki?curid=81916", "title": "Cefalotasso", "text": ""}
{"id": "81919", "revid": "1858327", "url": "https://it.wikipedia.org/wiki?curid=81919", "title": "Bidogno", "text": "Bidogno () \u00e8 una frazione di 540 abitanti del comune svizzero di Capriasca, nel Cantone Ticino (distretto di Lugano).\nGeografia fisica.\nBidogno \u00e8 situato al confine della Val Colla.\nStoria.\nGi\u00e0 comune autonomo che si estendeva per 3,48\u00a0km\u00b2, nel 2008 \u00e8 stato accorpato al comune di Capriasca assieme agli altri comuni soppressi di Corticiasca e Lugaggia. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "81921", "revid": "46291", "url": "https://it.wikipedia.org/wiki?curid=81921", "title": "Rhapis", "text": "Rhapis \u00e8 un genere della famiglia delle Arecacee.\nDescrizione.\nComprende palme che raggiungono l'altezza di 5 m, di aspetto fitto e compatto, con foglie a forma di ventaglio.\nDistribuzione e habitat.\nIl genere \u00e8 diffuso in Cina meridionale e in Indocina.\nTassonomia.\nIl genere \"Rhapis\" comprende le seguenti specie:"}
{"id": "81923", "revid": "287204", "url": "https://it.wikipedia.org/wiki?curid=81923", "title": "Cimadera", "text": "Cimadera, con la frazione di Treci\u00f2, () \u00e8 una frazione del comune svizzero di Lugano, nel Cantone Ticino (distretto di Lugano). Fa parte del quartiere di Val Colla, si trova a circa 19\u00a0km dal centro di Lugano, raggiungibile dalla strada cantonale che da Lugano porta verso la Valcolla, passando da Sonvico.\nStoria.\nGi\u00e0 comune autonomo istituito nel 1878 per scorporo dal comune di Sonvico e che si estendeva per 5,25\u00a0km\u00b2, nel 2013 \u00e8 stato accorpato al comune di Lugano assieme agli altri comuni soppressi di Bogno, Certara e Valcolla. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale ed ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "81924", "revid": "34119", "url": "https://it.wikipedia.org/wiki?curid=81924", "title": "Balilla (storia di Genova)", "text": ""}
{"id": "81936", "revid": "1858327", "url": "https://it.wikipedia.org/wiki?curid=81936", "title": "Corticiasca", "text": "Corticiasca () \u00e8 una frazione di 540 abitanti del comune svizzero di Capriasca, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 2,2\u00a0km\u00b2, nel 2008 \u00e8 stato accorpato al comune di Capriasca assieme agli altri comuni soppressi di Bidogno e Lugaggia. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "81938", "revid": "46291", "url": "https://it.wikipedia.org/wiki?curid=81938", "title": "Buddleja", "text": "Buddleja \u00e8 un genere di arbusti e alberi sempreverdi o caducifoglie appartenenti alla famiglia delle Buddlejaceae (Scrophulariaceae secondo la classificazione APG II) notevoli per le infiorescenze i cui fiori si raccolgono in lunghe pannocchie.\nSistematica.\nIl genere \"Buddleja\" \u00e8 costituito da circa un centinaio di specie sia sempreverdi che spoglianti (alcune sono alberi anche di 30 metri) originarie in prevalenza dell'Asia orientale, ma anche del sud Africa e dell'America.\nLa sistemazione del genere nell'ambito della famiglia, ma anche dell'ordine, non \u00e8 pienamente concorde nei vari autori di classificazioni tassonomiche botaniche. Questo probabilmente per le caratteristiche filogenetiche peculiari del genere che ne rendono difficile (e opinabile) la sua classificazione.\nInizialmente il genere \"Buddleja\" venne assegnato alla famiglia delle Buddlejaceae nell'ordine delle Contortae (vedi classificazioni di Wettsein \u2013 1911 oppure Engler \u2013 1915). Alcuni autori per\u00f2 elevando a valore di specie diverse variet\u00e0 preferirono declassare la famiglia a genere (genere \"Buddleia\", quindi) e inserire il nuovo genere nella famiglia delle Loganiaceae sempre nell'ordine delle Contortae. A seguito della ristrutturazione dell'ordine delle Contortae (che venne soppresso), la famiglia Buddlejaceae pass\u00f2 nell'ordine delle Lamiales. Con il Sistema Cronquist si cambi\u00f2 nuovamente l'ordine: famiglia Buddlejaceae \u2013 ordine Scrophulariales. Con l'ultima classificazione APG si cambia ulteriormente: famiglia Scrophulariaceae \u2013 ordine Lamiales.\n\u00c8 quindi facile riscontrare una diversa posizione di appartenenza del genere alle famiglie a seconda delle classificazioni.\nNell'ambito del genere \"Buddleja\" le varie specie si usano dividere in sezioni e sottosezioni secondo la dimensione della corolla, il tipo d'infiorescenza e il colore dei fiori.\nI giardinieri a queste distinzioni trovano comodo aggiungerne altre: \u201cspecie rustiche\u201d o \u201cspecie non rustiche\u201d, oppure da \u201cserra fredda\u201d o \u201cserra temperata\u201d, oppure ancora a \u201cfoglie caduche\u201d o \u201cfoglie persistenti\u201d.\nUn'altra particolarit\u00e0 \u00e8 data dalle piante dell'America che sono dioiche (piante che presentano fiori di un solo sesso); mentre quelle Asiatiche sono monoiche (piante che portano fiori di entrambi i sessi).\nEtimologia.\nIl nome del genere \"Buddleja\" deriva dal pastore inglese Adam Buddle (1662 \u2013 1715), medico e botanico per passione nonch\u00e9 rettore nell'Essex. Il primo ad usare tale nome fu il dottor William Houston (1695 \u2013 1733), medico e botanico scozzese, ma si \u00e8 consolidato dopo che il naturalista svedese Linneo (1707 \u2013 1778) lo us\u00f2 (anche se storpiato) nei suoi cataloghi.\nMorfologia del genere.\nLa forma tipica di questo genere \u00e8 quella di un arbusto o di un piccolo albero.\nRadici.\nLa dimensione e la forma delle radici dipendono dall'altezza della pianta.\nFusto.\nIl fusto pu\u00f2 essere tomentoso (di tipo stellato, lanoso o anche glanduloso) e di sezione quadrangolare. L'altezza pu\u00f2 andare da pochi metri a qualche decina di metri (alberi alti fino a 30 metri); normalmente la maggioranza delle specie sono sotto i 5 metri di altezza.\nFoglie.\nLe foglie a seconda della specie possono essere caduche o persistenti. Generalmente a disposizione opposta (raramente alterna). Sono brevemente picciolate e il pi\u00f9 delle volte sono presenti delle stipole. I margini laminari sono interi o lievemente seghettati.\nInfiorescenza.\nI fiori sono raccolti in infiorescenze di tipo cimoso, globoso o corimboso, ma anche pannocchie, spighe o capolini.\nProducono un odore persistente e mieloso.\nFiori.\nI fiori sono tetrameri, ermafroditi e attinomorfi; il calice e la corolla sono concresciuti; in genere sono ricchi di nettare e spesso sono fortemente profumati.\nFrutti.\nIl frutto \u00e8 una capsula biloculare e pu\u00f2 contenere diversi semi minuti (in qualche specie anche diversi milioni). In alcune specie (classificate da qualche autore nel genere separato \"Nicodemia\") la capsula \u00e8 molle e carnosa dalla forma di una bacca.\nDistribuzione e habitat.\nL'area nella quale vivono le specie del genere \"Buddleja\" allo stato spontaneo \u00e8 molto ampia: dall'Estremo Oriente all'America del Sud. In quest'ultima regione \u00e8 diffusa la \"Buddleja globosa\" (originaria del Cile) una delle prime ad essere importata nei giardini europei. Dall'Asia invece provengono diverse specie native dell'Himalaya e del Giappone (oltre che dalla Cina). Si sono trovate specie anche nel Madagascar.\nIn Europa tutte le specie del genere \"Buddleja\" sono alloctone, ma si sono naturalizzate con grande facilit\u00e0 e sono considerate altamente invasive e da tenere sotto controllo dall'Unione internazionale per la conservazione della natura.\nUsi.\nGiardinaggio.\nL'utilizzo principale delle specie di questo genere \u00e8 nel giardinaggio per la formazione di gruppi arbustivi sui prati, contro i muri, o nei boschetti. L'introduzione delle prime specie, nel giardinaggio europeo, risale alla fine del Settecento. In genere nei giardini le \u201cbuddleje\u201d sono disposte in modo sparso in quanto la forma (pi\u00f9 arborea che arbustiva) si presta meglio ad una disposizione isolata.\nSono piante poco esigenti, gradiscono posizioni calde e soleggiate, al riparo dai venti gelidi in terreno sciolto e permeabile e richiedono un'energica potatura primaverile prima della ripresa vegetativa per mantenere una forma compatta alla chioma e per ottenere un'abbondante fioritura.\nSi moltiplicano per talea erbacea durante l'estate, o con la semina. \nL'unica attenzione \u00e8 che non possono sopravvivere agli inverni duri dei climi continentali nordici, in quanto non resistono a temperature sotto i \u221215\u00a0\u00b0C, \u221220\u00a0\u00b0C."}
{"id": "81941", "revid": "1656773", "url": "https://it.wikipedia.org/wiki?curid=81941", "title": "Torquato Taramelli", "text": "Biografia.\nCompiuti i quattro anni di studio universitario a Pavia, come alunno del Collegio Ghislieri, ottenne la laurea in Scienze Naturali a Palermo, divenendo poi assistente di Antonio Stoppani al Politecnico di Milano. Dopo la partecipazione alla terza guerra d'indipendenza, divenne professore di Storia Naturale nell'Istituto Tecnico di Udine. Dedic\u00f2 i suoi studi al territorio del Friuli, dove divenne anche fondatore e presidente della Societ\u00e0 Alpina Friulana, sezione locale del Club Alpino Italiano, nel 1874.\nNello stesso anno divenne professore presso l'Universit\u00e0 di Genova, trasferendos\u00ec per\u00f2 gi\u00e0 nel 1875 all'Universit\u00e0 di Pavia, come professore straordinario di Mineralogia e Geologia (ordinario dal 1878). Negli anni successivi insegn\u00f2 anche Paleontologia e Geologia applicata e materiali da costruzione per il primo anno della Scuola di Applicazione per gli ingegneri, allora attivo a Pavia. Fu rettore dell'Universit\u00e0 di Pavia tra il 1888 e il 1891.\nFond\u00f2 l'Istituto geologico italiano, presiedette la Societ\u00e0 geologica italiana, fu membro fondatore della Societ\u00e0 sismologica Italiana, membro della Commissione reale geodinamica e, dal 1887, al Ministero dell'agricoltura, dell'industria e del commercio, prese parte al consiglio direttivo dell'Ufficio centrale di meteorologia e geodinamica, dove organizz\u00f2 una rete di osservatori geodinamici.\nTra i suoi lavori pi\u00f9 importanti \u00e8 la Carta geologica d'Italia e i suoi studi in sismologia, dedicati ai campi macrosismici di alcuni eventi tellurici importanti. A partire dalla fine dell'Ottocento fino alla morte, diede un contributo rilevante a progetti di grandi opere di ingegneria civile e di sviluppo dell'agricoltura. Il gruppo di geologi di cui fece parte diede origine alla cosiddetta \"nuova geologia\", che port\u00f2 la geologia italiana ai livelli europei.\nSuo figlio, Antonio Taramelli \u00e8 noto per le ricerche archeogeologiche svolte in Sardegna, tra la fine dell'Ottocento e i primi del Novecento."}
{"id": "81942", "revid": "287204", "url": "https://it.wikipedia.org/wiki?curid=81942", "title": "Valcolla", "text": "Valcolla \u00e8 stato un comune svizzero del Cantone Ticino, nel distretto di Lugano.\nStoria.\nIl comune di Valcolla era stato istituito nel 1956 con la fusione dei comuni soppressi di Colla, Insone, Piandera, Scareglia e Sign\u00f4ra ed \u00e8 stato soppresso nel 2013, quando \u00e8 stato aggregato agli altri comuni soppressi di Bogno, Certara e Cimadera per formare il nuovo quartiere di Lugano denominato Val Colla. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "81943", "revid": "287204", "url": "https://it.wikipedia.org/wiki?curid=81943", "title": "Buxus", "text": "Buxus \u00e8 un genere di piante appartenente alla famiglia delle Buxacee, presente in America centro-meridionale, Africa, Europa e Asia meridionale.\nDescrizione.\n\u00c8 un arbusto cespuglioso sempreverde, ramoso compatto con fusto, rami e legno giallastri, pianta moderatamente velenosa, foglie generalmente opposte picciolate o sessili, ellissoidali, coriacee di colore verde pi\u00f9 o meno scuro e lucente, fiori monoici piccoli sessili, i frutti sono capsule coriacee con pochi semi oblunghi.\nDistribuzione e habitat.\nSi trova spontaneo in luoghi rocciosi, aridi anche calcarei, in Europa, Asia e Africa.\nTassonomia.\nIl genere \"Buxus\" \u00e8 stato descritto per la prima volta nel 1753 da Linneo nel suo Species Plantarum come composto da tre sole specie. Ad oggi, all'interno del genere \"Buxus\" ne sono invece incluse un centinaio.\nAlcune specie.\nLe specie maggiormente coltivate in Italia come piante ornamentali sono:\nColtivazione.\nRichiedono terreno asciutto e sassoso, senza ristagni d'acqua, si moltiplica facilmente con la semina, o nelle variet\u00e0 per via agamica con la divisione dei cespi o le talee, la regolare potatura deve essere prevista per dare la forma voluta alla pianta, soprattutto nei giardini all'italiana.\nUsi.\nCome pianta ornamentale nei giardini per fitte siepi o nelle variet\u00e0 nane per basse bordure, in vaso come alberelli dalla forma obbligata per decorare appartamenti e terrazzi; quasi indispensabile nei giardini all'italiana con varie fogge ottenute con l'arte topiaria.\nIl legno di bosso, di colore giallastro e molto duro, \u00e8 pregiato e di facile lavorabilit\u00e0; viene utilizzato per lavori di ebanisteria, pezzi degli scacchi, bocce da gioco, intaglio, strumenti musicali e nel modellismo navale.\nIn forma di stecchi, il legno di bosso \u00e8 ampiamente utilizzato in orologeria per la pulizia dei movimenti d'orologio.\nIl bosso \u00e8 utilizzato anche come pianta medicinale: vengono utilizzate le foglie e la corteccia che, per la presenza di alcaloidi e altre sostanze, hanno propriet\u00e0 lassative, sudorifere, antireumatiche e febbrifughe.\nParassiti.\nDal 2006 in Europa e dal 2010 anche in Italia \u00e8 comparso un lepidottero importato accidentalmente dall'Asia, la piralide del bosso, che ha provocato ingenti danni, in particolare al genere Buxus."}
{"id": "81944", "revid": "31789", "url": "https://it.wikipedia.org/wiki?curid=81944", "title": "Bosso", "text": ""}
{"id": "81946", "revid": "287204", "url": "https://it.wikipedia.org/wiki?curid=81946", "title": "Villa Luganese", "text": "Villa Luganese (anticamente Villa) \u00e8 un quartiere di 565 abitanti del comune svizzero di Lugano, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 2,21\u00a0km\u00b2, nel 2008 \u00e8 stato accorpato a Lugano assieme agli altri comuni soppressi di Barbengo e Carabbia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere. ."}
{"id": "81948", "revid": "1745361", "url": "https://it.wikipedia.org/wiki?curid=81948", "title": "Taramelli", "text": ""}
{"id": "81949", "revid": "13825", "url": "https://it.wikipedia.org/wiki?curid=81949", "title": "Buddleia", "text": ""}
{"id": "81953", "revid": "287204", "url": "https://it.wikipedia.org/wiki?curid=81953", "title": "Certara", "text": "Certara () \u00e8 una frazione del comune svizzero di Lugano, nel Cantone Ticino (distretto di Lugano). Fa parte del quartiere di Val Colla.\nGeografia fisica.\nPiccolo villaggio prealpino situato sul versante sinistro dell'alta Val Colla, tra , i Denti della Vecchia e il Gazzirola, sorge vicino al confine italiano con la Val Cavargna.\nOrigini del nome.\nIl nome del paese \u00e8 di origine : \"serta hara\" = \"stalla cintata\".\nStoria.\nNel 1591 il villaggio, era trattato come un comune indipendente .\nGi\u00e0 comune autonomo che si estendeva per 2,7\u00a0km\u00b2, nel 2013 \u00e8 stato accorpato al comune di Lugano assieme agli altri comuni soppressi di Bogno, Cimadera e Valcolla. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale ed ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "81956", "revid": "38120", "url": "https://it.wikipedia.org/wiki?curid=81956", "title": "Fucsia (disambigua)", "text": ""}
{"id": "81957", "revid": "104485", "url": "https://it.wikipedia.org/wiki?curid=81957", "title": "Isone", "text": "Isone () \u00e8 un comune svizzero di 385 abitanti del Cantone Ticino, nel distretto di Bellinzona.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nSindaco di Isone \u00e8 Loris Pal\u00e0, mentre Roberto Guggia \u00e8 Vice Sindaco.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81958", "revid": "1342360", "url": "https://it.wikipedia.org/wiki?curid=81958", "title": "Albo d'oro del campionato di Lega Pro Seconda Divisione", "text": "Questa pagina raccoglie l'elenco delle squadre vincitrici della Lega Pro Seconda Divisione (Serie C2 fino al 2007-2008) e delle altre promosse in Lega Pro Prima Divisione (Serie C1 fino al 2007-2008) dal 1978-79 al 2013-14, stagioni di introduzione e di soppressione della categoria.\nDati statistici.\nSquadre plurivincitrici.\nDi seguito si riporta l'elenco delle squadre vincitrici di due o pi\u00f9 campionati di Serie C2/Lega Pro Seconda Divisione.\nSquadre pluripromosse.\nDi seguito si riporta l'elenco delle squadre promosse in due o pi\u00f9 occasioni nella categoria superiore. Sono escluse dal conteggio le ammissioni per completamento organici."}
{"id": "81959", "revid": "125690894", "url": "https://it.wikipedia.org/wiki?curid=81959", "title": "Clematis", "text": "Clematis \u00e8 un genere di piante appartenente alla famiglia delle Ranunculaceae, dall'aspetto cespuglioso e con copiose infiorescenze. \u00c8 un genere cosmopolita, diffuso in tutti i continenti ad eccezione dell'Antartide.\nEtimologia.\nIl nome di questo genere (\"Clematis\") viene normalmente attribuito a Dioscoride e deriva dalla radice greca \"klema\" (= \u201cviticcio\u201d o anche =\u201cpianta volubile\u201d o anche =\"legno flessibile\").\nNella nomenclatura scientifica questo genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nQueste piante perenni di tipo arbustivo, volubile o rampicante possono essere alte (o lunghe nel caso di specie lianose) fino a diversi metri (10 e pi\u00f9). La forma biologica \u00e8 suddivisa tra emicriptofite scapose (H scap) oppure fanerofite lianose (P lian) (specie rampicanti). Tutti i loro tessuti, come del resto in altre \u201cranuncolacee\u201d, sono percorsi da un succo acre.\nRadici.\nIn genere l'apparato radicale \u00e8 fascicolato. Alcune specie hanno anche la capacit\u00e0 pollonifera, cio\u00e8 sono in grado di riprodurre altre piante dalla radice stessa.\nFusto.\nIl fusto pu\u00f2 essere sia erbaceo che lianoso e quindi legnoso con portamento volubile e rampicante. In questo caso la corteccia \u00e8 fibrosa e si distacca in lamelle.\nFoglie.\nLe foglie sono disposte con fillotassi opposta o verticillata. La lamina fogliare \u00e8 pennato-composta con 3 o pi\u00f9 segmenti generalmente impari-pennata (raramente in alcune specie sono anche intere). I segmenti possono essere interi o lobati o dentati, normalmente a forma lanceolata con apice acuto. Le foglie sono picciolate o meno spesso sessili. Nelle zone temperate le foglie sono decidue, mentre le specie dei climi pi\u00f9 caldi sono sempreverdi. \nInfiorescenza.\nLe infiorescenza sono dei racemi corimbosi, ma anche fiori solitari terminali. All'ascella del peduncolo del corimbo sono presenti delle piccole brattee di tipo fogliaceo (che non fanno da involucro), mentre ogni fiore ha un suo pedicello.\nFiori.\nI fiori di queste piante sono caratterizzati da una certa assenza di coesione tra i vari organi fiorali. Non esiste una corolla vera e propria e se i petali sono presenti si tratta quasi sempre di organi rudimentali, mentre \u00e8 il calice colorato che ha la funzione vessillifera (quindi i sepali del calice possono essere indicati come petaloidei). In questa pianta il perianzio \u00e8 quindi formato da un solo verticillo di elementi pi\u00f9 o meno indifferenziati (perianzio apoclamidato). I fiori in genere sono bisessuali (ermafroditi) e raramente sono unisessuali; sono attinomorfi e tetrameri (formati cio\u00e8 da 4 sepali \u2013 raramente 5). I colori di varie tonalit\u00e0 sono vivaci e vistosi (verde-giallognolo, rosso, viola o bianco). Emettono un debole profumo lievemente mielato. Questi fiori non producono nettare.\nFrutti.\nI frutti sono costituiti da numerosi acheni riuniti in un capolino. Ogni achenio, fusiforme, con un breve becco \u00e8 indeiscente e contiene un solo seme. Lo stilo \u00e8 persistente alla fruttificazione e si trasforma in una piuma lunga e sericea per favorire la disseminazione tramite il vento (disseminazione anemocora). Quest'ultima caratteristica accomuna questo genere a quello degli \u201canemoni\u201d.\nRiproduzione.\nLa riproduzione di questa pianta avviene attraverso l'impollinazione del vento (anemofila); comunque questi fiori sono frequentati anche da diversi insetti (api e vespe) per appropriarsi del polline, per cui non \u00e8 esclusa anche una certa impollinazione di tipo entomofilo.\nDistribuzione e habitat.\nLe \"Clematis\" sono originarie delle zone temperate e temperato-fredde dell'America, Cina, Europa e Siberia. Sono distribuite in entrambi gli emisferi e coltivate particolarmente per l'abbondante fioritura (sono stati prodotti diversi ibridi e cultivar).\nSistematica.\nIl genere \"Clematis\" comprende oltre 250 specie (325 secondo alcuni autori), sette delle quali sono spontanee della flora italiana, appartenenti sia dell'emisfero boreale che quello australe. La famiglia delle Ranunculaceae invece comprende oltre 2000 specie distribuite su circa 35 generi.\nQui di seguito viene proposta una possibile classificazione scientifica di questo genere tratto da USDA (United States Department of Agriculture):\nFilogenesi.\nDa un punto di vista filogenetico il genere \"Clematis\" (insieme ai generi \"Ranunculus\", \"Trauttveteria\" e \"Anemone\") formano probabilmente un clade sostenuto da sinapomorfie quali la forma degli acheni, la presenza del glicoside ranunculina e da alcuni studi sul DNA. Alcune caratteristiche morfologiche e anatomiche tipiche delle \"Clematis\" come la riduzione ad uno del numero degli ovuli per carpello, l'evoluzione degli acheni oppure la presenza di staminodi petaloidi (la corolla rudimentale) si sono presentate pi\u00f9 volte nell'ambito delle \"Ranunculaceae\"; mentre il portamento legnoso di alcune Clematidi \u00e8 probabilmente un'acquisizione secondaria.\nStruttura del genere.\nIl genere \u00e8 molto vasto e attende ancora uno studio completo che metta d'accordo i vari botanici. Magnus Johnson suddivide il genere in 19 sezioni principali; Christopher Grey-Wilson suddivide il genere in 9 sottogeneri a loro volta ulteriormente dettagliati in sezioni e sottosezioni (vedere tabella seguente). Il botanico John Howell ha invece suddiviso il genere in 12 gruppi. Per le specie europee la \"Checklist\" dei Royal Botanic Garden Edinburgh riconoscono valide le seguenti sezioni: \"Atragene\" , \"Cheiropsis\" , \"Clematis\", \"Viorna\" e \"Viticella\" .\nIn Italia, Adriano Fiori (botanico fiorentino, 1865 \u2013 1950) in riferimento soprattutto alle specie spontanee della flora italiana, ha diviso il genere in due sezioni:\nNella tabella seguente viene proposta una possibile suddivisione del genere \"Clematis\" secondo l'USDA (United States Department of Agriculture)\nUna buona chiave analitica comprensiva della maggioranza delle \"Clematis\" europee (ma anche extraeuropee) \u00e8 la seguente:\nI floricoltori, anche a causa delle moltissime cultivar e ibridi introdotti sul mercato, semplicisticamente suddividono le \"Clematis\" in (1) piante legnose con grandi fiori, (2) piante legnose a piccoli fiori e (3) Clematidi erbacee.\nSpecie spontanee italiane.\nPer meglio comprendere e individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nSpecie alpine italiane.\nDelle 7 specie spontanee della flora italiana solo 4 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione di questi fiori relativamente allo specifico areale alpino.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nGeneri simili.\nGruppi molto vicini al genere \"Clematis\" sono i generi: \"Anemone\" e \"Pulsatilla\" . Le somiglianze si trovano sia nella struttura dei frutti (gli acheni sono sormontati da un lungo pappo piumoso) ma anche in altre caratteristiche come la crescita dei sepali o altre similitudini anatomiche come la formazione degli ovuli nei carpelli.\nUsi.\nFarmacia.\nSono piante velenose (contiene il glicoside ranunculina): irrita gli occhi e al contatto della pelle pu\u00f2 produrre irritazione e vesciche. Le foglie e i fiori hanno un sapore acre che brucia; l'asprezza pu\u00f2 essere notevolmente ridotta con l'essiccazione della pianta. Anticamente erano usate dalla medicina popolare per diverse cure. Attualmente alcune specie sono usate nella medicina omeopatica.\nGiardinaggio.\nL'unico impiego che queste piante trovano normalmente \u00e8 nel giardinaggio. Esistono oltre 1400 cultivar e ibridi.\nAltre notizie.\nLe clematidi in Europa e il loro \"linguaggio\":\nLe clematidi, pur essendo presenti da millenni in territorio europeo, comparvero nei nostri giardini soltanto nel medioevo\u2026 e proprio al ritorno dei crociati. Probabilmente i coltivatori pi\u00f9 o meno professionisti (una bella fetta di terra era una ricompensa ambita per chi si ritirava dalle armi) pensarono di riprodurre con le clematidi nostrane i padiglioni che in Oriente erano realizzati col gelsomino\u2026 certo edera e rose, piante nostrane, s'arrampicano bene e resistono al freddo, ma sono anche lente, tenaci e l'edera \u00e8 addirittura sempreverde! Perfetta per mascherare un vecchio muro o l'ingresso di una cantina, ma del tutto inadatta ad un padiglione estivo, da rimuovere ai primi venti autunnali. La clematide invece \u00e8 perfetta e fa ombra solo quando serve, cio\u00e8 nel cuore dell'estate. Cos\u00ec venne coltivata in abbondanza (ne esistono 250 specie) e i contadini presero l'abitudine di tagliarne i rami e adornarne i campi, assicurando che la cosa favoriva i raccolti. In Inghilterra fu soprannominata addirittura \u201cgioia del viandante\u201d perch\u00e9 cresceva libera anche nei boschi e ai margini delle strade. Una curiosit\u00e0 culinaria: i germogli servono a preparare ottime frittate! La clematide alpina, detta anche azzurra, per quanto la tinta tenda a virare verso il violetto, \u00e8 attualmente una delle pi\u00f9 diffuse, perch\u00e9 i montanari furono tra i primi a coltivare questo fiore in giardino, dato che ne usavano le foglie per curare le piaghe di difficile cicatrizzazione, le ulcere e addirittura i tumori ulcerati cutanei, sia degli uomini che degli animali domestici. Troppo amata nel medioevo per non finire sul rogo delle streghe nella cosiddetta et\u00e0 della Ragione! Studiando metodicamente ci si accorse infatti che la pianta appartiene alla famiglia delle ranuncolacee, ed \u00e8 quindi potenzialmente velenosa. Le clematidi che oggi crescono nei nostri giardini (che pi\u00f9 nessuno usa per frittate e men che meno per curare le ferite), provengono tutte dall'America, dalla Siberia, se non addirittura dalla Cina, perch\u00e9, dopo tre secoli abbondanti d'oblio, furono reintrodotte come piante ornamentali esotiche, esclusivamente per la suggestione dei colori; i fiori, come spesso accade, sono leggermente pi\u00f9 grandi di quelli nostrani e oggi si trovano sul mercato anche specie sempreverdi. I mendicanti di Parigi s'accorsero presto che le barbe di vecchio sono urticanti e producono delle escoriazioni che, a prima vista, possono far pensare ad una piaga vera. Questo non giov\u00f2 alla reputazione della pianta, poveretta, che da \u201cgioia del viandante\u201d fu retrocessa a simbolo d'artificio e menzogna.\ntratto da: https://web.archive.org/web/20080919222421/http://www.daltramontoallalba.it/archeomitologia/clematidi.htm con autorizzazione dell'autore: Mary Falco"}
{"id": "81960", "revid": "21880", "url": "https://it.wikipedia.org/wiki?curid=81960", "title": "Clematide", "text": ""}
{"id": "81963", "revid": "287204", "url": "https://it.wikipedia.org/wiki?curid=81963", "title": "Medeglia", "text": "Medeglia () \u00e8 una frazione di 351 abitanti del comune svizzero di Monteceneri, nel Cantone Ticino (distretto di Lugano).\nStoria.\nGi\u00e0 comune autonomo appartenente al distretto di Bellinzona dal quale nel 1805 era stata scorporata la localit\u00e0 di Robasacco, divenuta comune autonomo, e che si estendeva per 6,2\u00a0km\u00b2, il 2010 \u00e8 stato accorpato agli altri comuni soppressi di Bironico, Camignolo, Rivera e Sigirino per formare il comune di Monteceneri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nI membri delle famiglie originarie del luogo fanno parte del Patriziato, che amministra le propriet\u00e0 comuni. ."}
{"id": "81965", "revid": "1501558", "url": "https://it.wikipedia.org/wiki?curid=81965", "title": "Niente di vero tranne gli occhi", "text": "Niente di vero tranne gli occhi \u00e8 la seconda prova narrativa - dopo \"Io uccido\" - di Giorgio Faletti, cantautore, cabarettista e giallista.\nIn un noir dallo stile hollywoodiano con effetti speciali ed elaborati piani sequenza mirati a mantenere la suspense, Faletti ha inserito gli eroi di Schulz, dal timido Linus alla petulante Lucy, dal megalomane Snoopy al disadattato Pig-pen. La storia \u00e8 ambientata a New York, con una breve parentesi in una Roma da cartolina vista con gli occhi di un turista \"yankee\". Il punto focale su cui si impernia l'azione \u00e8 un'operazione di trapianto della cornea effettuata in una clinica oculistica (e il titolo, sotto questo aspetto, \u00e8 gi\u00e0 eloquente).\nIn questo suo romanzo Faletti dimostra di essere appassionato del fumetto d'autore e del cinema di Hollywood. Come nel precedente \"Io uccido\", lo stile della sua scrittura sembra opera di una traduzione volutamente un po' trasandata e molte delle sue frasi potrebbero essere inserite in un fumetto o servire come spunto per un disegno di Manara o di Toppi. Si nota in questo libro come abbia affinato le sue abilit\u00e0 di scrittore e come le descrizioni siano pi\u00f9 scorrevoli.\nTrama.\nJordan Marsalis \u00e8 un ex tenente della polizia e fratello da parte di padre dell'attuale sindaco di New York, Christopher; si era ritirato dal corpo di polizia a seguito di un incidente causato mentre era in stato di ebbrezza (si scoprir\u00e0 in seguito che la colluttazione era in realt\u00e0 avvenuta perch\u00e9 il guidatore con cui Christopher si era scontrato era deceduto qualche attimo prima a causa di un infarto miocardico acuto, ma Jordan si era preso la colpa per salvare la carriera del fratello). Jordan viene per\u00f2 chiamato a investigare sull'omicidio di suo nipote Gerald, alias Jerry Kho, celebre artista visionario figlio di Christopher; il corpo viene ritrovato incollato al muro e messo in posa con il pollice nella bocca e in mano una coperta incollata sull'orecchio, segno che \u00e8 stato sistemato in maniera simile a Linus, personaggio di Snoopy, mentre sul muro \u00e8 stato dipinto un messaggio in codice, decifratolo il quale Jordan capisce che l'assassino uccider\u00e0 ancora e che la prossima sar\u00e0 una donna che egli considera la sua Lucy. Jordan viene quindi temporaneamente reintegrato per seguire e aiutare nelle indagini, affiancato controvoglia dal detective James Burroni, anche lui con un passato macchiato. Poco dopo essere stato incaricato del caso, Jordan viene pestato per strada da un vecchio criminale che aveva catturato anni prima, DeRay Lonard, in arte Lord, e perci\u00f2 \u00e8 costretto a tornare alla sua vecchia casa (che aveva messo in vendita con l'intenzione di partire definitivamente) per medicarsi; l\u00ec far\u00e0 la conoscenza della nuova inquilina, la misteriosa e bellissima Lysa Guerrero.\nNel frattempo, a Roma, il commissario Maureen Martini \u00e8 preoccupata per via di un'indagine interna sul suo conto: \u00e8 infatti sospettata di aver sparato allo spacciatore Avenir Gallani a sangue freddo, mentre lei sostiene di aver risposto al fuoco e di aver sparato per difendersi. L'unica cosa che sembra tirarle su il morale e calmarla \u00e8 la sua relazione con Connor Slave, un cantante americano della quale \u00e8 innamorata. Poco dopo, per\u00f2, Arben Gallani, il fratello di Avenir, rapisce lei e Connor e, per vendicarsi della morte del fratello, uccide l'uomo davanti alla donna che poi, per umiliarla ulteriormente, violenta fino a farle perdere i sensi. A seguito della violenta aggressione, Maureen perde l'uso della vista e su consiglio della madre, una celebre avvocata di New York, decide di recarsi nella Grande Mela per sottoporsi a un trapianto delle cornee, effettuato dal simpatico dottor William Roscoe, esperto nel campo della chirurgia oculistica. Dopo l'intervento, Maureen ha per\u00f2 delle strane visioni della vita di qualcuno, senza sapere di chi.\nIntanto il serial killer miete un'altra vittima, trattasi di Chandelle Stuart, una ninfomane ex regista di teatro e cinema, nonch\u00e9 erede di una ricca famiglia che per\u00f2 era sul lastrico a causa della mala gestione dei soldi. La donna viene ritrovata incollata a un pianoforte in maniera analoga a come Lucy veniva rappresentata assieme a Schroeder, e Jordan trova anche un altro indizio da parte del killer, ossia un foglio in cui annuncia che il suo prossimo obiettivo sar\u00e0 Snoopy. Dalle indagini, per\u00f2, Jordan sembra scoprire che a quanto pare, secondo la guardia del corpo, Jerry Kho e Chandelle si conoscessero, almeno di vista; perquisendo la casa, l'ex poliziotto trova una foto della vittima ai tempi in cui frequentava il Vassar College, in cui indossava una spilla sul petto che rappresentava proprio Lucy dei Peanuts. Seguendo questa pista, Jordan e Lysa si recano al Vassar e scoprono, grazie al rettore del college e a un'ex-amica di Chandelle, che esiste un quarto individuo che potrebbe essere una futura vittima, o forse addirittura l'assassino, ma che al momento \u00e8 identificato come un altro personaggio dei Peanuts: Pig Pen. Oltre a ci\u00f2, Jordan deve anche fare i conti con la sua infatuazione nei confronti di Lysa, per la quale prova sia attrazione sia repulsione a causa della natura di lei.\nMentre parla nell'ufficio di suo fratello, Maureen Martini si presenta dal sindaco in persona e da Jordan e rivela loro, dopo aver saputo degli omicidi in TV, cosa le sta succedendo: le sue visioni sono parti della vita di Gerald (che era infatti un donatore di organi), le cui cornee sono state trapiantate al commissario, avendo riconosciuto l'uomo nelle visioni come il figlio del sindaco. Dapprima increduli, i due fratelli si ricredono non appena Maureen racconta alcuni eventi della vita del ragazzo di cui solo Christopher era a conoscenza. Colpiti, i due decidono di farsi aiutare dalla donna nelle indagini, ma poco dopo ella ha un'altra visione, in cui vede due individui vestiti di scuro e con le maschere di Snoopy e Lucy, poi un uomo con un coltello chino su un tavolo, dove \u00e8 stato messo il corpo di un bambino, e per finire il viso di Snoopy, che si era tolto la maschera e si era messo a piangere. Con l'episodio avvenuto davanti ai loro occhi e con queste nuove informazioni, Maureen e Jordan, pensando forse di salvare una vita, consultano il database degli studenti del Vassar ai tempi in cui lo frequentavano Gerald e Chandelle, e trovano Snoopy, alias Alistair J. Campbell, figlio di un campione di golf e scrittore. L'assassino per\u00f2 li precede e cattura Alistair mentre tornava a casa. L'uomo per\u00f2 riesce a scappare dopo essere stato denudato e ad arrivare a un luogo abitato dove trova due poliziotti, ma muore poco dopo a causa dei suoi problemi di cuore, non prima di aver rivelato a uno dei due agenti l'identit\u00e0 del suo rapitore: Julius Wong, alias Pig Pen. Dopo averlo prelevato da casa, cominciano a uscire fuori alcuni dettagli importanti che sembrano provare che Julius sia il killer: oltre alla testimonianza in punto di morte di Alistair Campbell, nella vagina di Chandelle Stuart \u00e8 stato trovato del liquido seminale che risulta essere proprio quello di Wong. Inoltre, egli aveva subito un'operazione alla gamba che lo aveva reso temporaneamente zoppo, e i pochi che avevano visto qualcuno sulle scene del crimine parlavano appunto di un uomo dall'andatura zoppicante. Sembra cos\u00ec che la polizia abbia il suo killer, ma Jordan e Maureen non sembrano essere d'accordo, anche perch\u00e9 ci sono molti interrogativi ancora da risolvere, a cominciare dal misterioso uomo che ha ucciso il bambino nella visione di Maureen, e cosa c'entrano i Peanuts in tutta questa storia. Una telefonata di Lysa a Jordan lo porta a interrompere la discussione con il commissario e si reca a casa. Lysa \u00e8 preoccupata, ma mentre i due parlano, dalla strada due individui in moto sparano a Jordan e Lysa, e quest'ultima rimane ferita gravemente. Dopo averla affidata alla sua vicina di casa giunta sul posto, Jordan si precipita all'inseguimento dei due a bordo della sua moto, ma avviene un incidente ed entrambi i tizi muoiono. Jordan scopre che uno dei due \u00e8 Lord. Maureen scopre intanto che la madre ha deciso di rappresentare al processo nientedimeno che Julius Wong per conto di suo padre Caesar. Dopo una discussione con la madre circa la dubbia innocenza dell'uomo, Maureen ha un'altra visione, in cui Gerald indossa una maschera e si trova nel bel mezzo di una rapina, ma come rapinatore, e che un uomo mascherato da Pig Pen lo obbliga a andare via; poi la visione si sposta in una casa, dove Lucy sta legando una donna di colore. Finita la visione, Maureen contatta Jordan, il quale era stato informato che, tra i vari crimini commessi in passato da Julius Wong, figurava proprio una rapina a Troy, vicino ad Albany nel 1993 dove, neanche a farla apposta, i rapinatori erano mascherati da personaggi dei Peanuts. Oltre a ci\u00f2, l'uomo aveva nel frattempo scoperto mezzi assegni intestati sia a Lord sia a Lysa, entrambi emessi dalla Chase Manhattan Bank, chiedendo a Burroni di trovare chi avesse richiesto l'emissione.\nCon queste nuove informazioni, assieme a quelle di Maureen, i due partono alla volta di Troy, dove, consultando il giornale elettronico di quell'anno, scoprono che assieme alla rapina era accaduta anche una tragedia: la giovane Thelma Ross aveva provato invano di salvare il figlio Lewis, praticandogli una tracheotomia d'emergenza a seguito di uno shock anafilattico dovuto alla puntura di calabroni. Riconoscendo nella donna colei che era stata legata e imbavagliata dai giovani rapinatori e nel bambino quello disteso sul tavolo, i due cercano di contattare Thelma, ma, a seguito della morte del figlio, la sua salute mentale \u00e8 degenerata fino a finire in uno stato semicatatonico. Dopo un vano tentativo di parlarle nella clinica psichiatrica in cui \u00e8 internata, Jordan e Maureen capiscono che la situazione \u00e8 pi\u00f9 complicata del previsto, e che la rapina e la morte del bambino sono indissolubilmente legate tra loro. In ospedale, Lysa sopravvive, e quando Jordan la va a trovare, lei gli rivela che era venuta a New York perch\u00e9 qualcuno le aveva pagato una cospicua somma per avere un rapporto sessuale con Julius Whong e prendere il profilattico con lo sperma di quest'ultimo. Julius Whong \u00e8 stato quindi incastrato e Lord mirava a uccidere Lysa, non lui come lo stesso Jordan credeva. Jordan contatta quindi Burroni e gli chiede di riferire alla stampa che Lysa \u00e8 morta a seguito della sparatoria e di mettere qualcuno a guardia della donna per proteggerla, e il detective, dal canto suo, rivela che un certo John Rydley Evenge ha chiesto l'emissione degli assegni, e che quindi l'esecutore materiale, nonch\u00e9 la mente dietro questi omicidi, \u00e8 un altro. Maureen invece viene contattata e incontra il signor Caesar Whong, il quale dichiara l'innocenza del figlio e vuole che Maureen scopra la verit\u00e0, indipendentemente da quale essa sia; in cambio, Whong si sdebiter\u00e0 in qualunque modo. A casa della madre, la donna cerca di mettere insieme i pezzi e di capire chi, se non Julius Whong, possa aver ucciso tre persone, quando di colpo ha un'illuminazione al seguito della quale, dopo aver preso la pistola della madre, si reca a casa dell'assassino, che a quanto pare ella conosce molto bene, e lo affronta a casa di lui. Quando per\u00f2 le cose sembrano volgere a suo favore, Maureen ha un'altra visione che le riconferma i sospetti su quell'uomo che credeva essere il vero colpevole, e questi approfitta della situazione per prenderle la pistola e tenerla sotto tiro. Jordan si reca intanto allo Stuart Building, e arriva alla stessa conclusione di Maureen tramite i video di sorveglianza della notte in cui Chandelle Stuart fu uccisa: il killer \u00e8 il dottor William Roscoe, alias John R. Evenge, che egli aveva avuto modo di conoscere attraverso Maureen. Roscoe obbliga Maureen a scendere nel suo laboratorio, la immobilizza e si fa spiegare cosa c'entri lei in questa faccenda. Maureen \u00e8 costretta a raccontare lo strano caso legato ai suoi nuovi occhi e delle sue visioni, raccontando per filo e per segno a uno scettico Roscoe come egli abbia ucciso Marsalis. Stupefatto, l'uomo cerca di dare una spiegazione scientifica al fatto, e decide di tenere Maureen per degli esperimenti, minacciandola di privarla delle colture di cellule staminali che servono per la sua terapia, senza le quali la donna perder\u00e0 la vista. Le rivela poi, per questa ragione, tutta la storia che ha portato a compiere quegli omicidi.\nAnni prima, egli conobbe Thelma Ross con la quale, sebbene fosse sposato, aveva intrecciato una relazione clandestina, dalla quale era nato anche il figlio Lewis. Quando divorzi\u00f2 dalla moglie, William si rec\u00f2 da Thelma per comunicarglielo, ma quel giorno il piccolo Lewis fu punto dai calabroni e and\u00f2 in stato di shock. I due furono in procinto di andare in ospedale, ma i quattro Peanuts rapinatori scelsero proprio la loro casa per sfuggire alla polizia che stava loro alle costole. Intanto che i quattro Peanuts tenevano sotto tiro i tre, le condizioni del bambino peggiorarono e per colpa dei rapinatori, insensibili alle condizioni del bambino, William fu costretto a effettuare una tracheotomia d'emergenza in casa, ma nulla serv\u00ec a salvare il bambino, e i quattro scapparono appena si calmarono le acque. Alla vista del bambino morto, Thelma fu presa da un forte dolore e fece promettere a William di uccidere quei quattro per impedir loro di continuare a fare del male ancora, chiudendosi poi in s\u00e9 stessa e impazzendo definitivamente. Per vendicarsi della perdita della donna che amava e di suo figlio, William impieg\u00f2 anni per trovare coloro che avevano distrutto la sua vita. Quando infine ogni speranza sembrava perduta, William aveva trovato una flebile traccia da seguire grazie a un aiuto involontario di Chandelle Stuart: recatasi da lui per farsi curare la miopia, questa aveva chiesto a Roscoe il nome di un chirurgo plastico cui rivolgersi per farsi togliere un tatuaggio fatto all'altezza dell'inguine, e mostrando a Roscoe il tatuaggio (che raffigurava un demone con delle ali da farfalla, che per caso lo stesso Roscoe aveva visto per un breve momento su un braccio di Julius al momento della rapina) aveva senza volerlo rivelato al medico anche alcuni dei responsabili della morte del figlio. Roscoe riusc\u00ec pian piano a scoprire chi faceva parte del gruppo che aveva causato la morte del figlio, e decise di ucciderli tutti, tranne Whong, che invece doveva soffrire di pi\u00f9 in quanto sarebbe marcito in prigione per poi essere giustiziato senza sapere perch\u00e9. Cominci\u00f2 quindi con Jerry Kho, approfittando del fatto che fosse figlio del sindaco e che la cosa fosse tenuta nel massimo riserbo; poi tocc\u00f2 a Chandelle, usando poi il liquido seminale datogli da Lysa per incastrare Whong (in quanto quest'ultimo amava l'esplorazione sessuale), e poi ingaggiare Lord per eliminare la donna. Invece Alistair, essendo stato plagiato da Whong e essendo quello che implorava gli altri di andarsene quel giorno, doveva vivere, facendogli credere che l'assassino fosse Whong per convergere tutti i sospetti sull'uomo. Non appena Roscoe finisce il racconto, Maureen gli fa notare che Julius Whong potrebbe comunque farla franca e qualcuno avrebbe potuto scoprire la verit\u00e0, ma Roscoe rivela di avere un piano di riserva, e che qualcuno si occuper\u00e0 di Whong in caso le cose andassero storte; non fa per\u00f2 in tempo a finire la frase che Jordan, recatosi sul posto dopo aver appreso la verit\u00e0, si getta su di lui. Durante la colluttazione, Maureen si libera e rientra in possesso della sua arma, sparando ad un tubo di azoto liquido del frigorifero medico che esplode uccidendo Roscoe, mentre i due fuggono dal laboratorio.\nAlla fine le cose si concludono per tutti: Jordan incomincia una relazione con Lysa, indipendentemente dal suo sesso (in quanto si scopre il cambio di sesso di Lysa stessa, che era nata maschio), mentre Christopher Marsalis si dimette da sindaco, ammettendo pubblicamente la sua colpa nell'incidente che ha incastrato Jordan. Maureen torna a Roma, incerta se continuer\u00e0 a vedere o no, visto ci\u00f2 che le ha detto Roscoe; tornata a casa, Maureen riceve un pacchetto da parte di un corriere inviato da Caesar Whong e, nel rientrare i casa, una lettera dal fratello di Connor, che le regala una traccia scritta dal cantante per lei. Il pacchetto contiene un orecchio che appartiene ad Arben Gallani, e Maureen capisce che Ceasar Whong l'ha ripagata per aver scarcerato il figlio, e in qualche modo lui ha fatto mozzare l'orecchio di Gallani per darlo a lei (la donna pensa che possa essere la sua guardia del corpo, e che con molta probabilit\u00e0 sia il piano di riserva di Roscoe per uccidere Julius). Dopo essersi sbarazzata dell'orecchio, Maureen ascolta il brano di Connor, mentre cala la notte."}
{"id": "81970", "revid": "287204", "url": "https://it.wikipedia.org/wiki?curid=81970", "title": "Sant'Antonio (Bellinzona)", "text": "Sant'Antonio () \u00e8 una frazione di 234 abitanti del comune svizzero di Bellinzona, nel Cantone Ticino (distretto di Bellinzona).\nGeografia fisica.\n ed \u00e8, insieme a Pianezzo, uno dei due quartieri di Bellinzona in Valle Morobbia.\nStoria.\n\u00c8 stato un comune autonomo, che si estendeva per 33,6\u00a0km\u00b2, dal 1831, quando fu istituito con la divisione del comune soppresso di Vallemorobbia nei nuovi comuni di Pianezzo, Sant'Antonio e Vallemorobbia in Piano, fino al 1\u00ba aprile 2017; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "81972", "revid": "116076393", "url": "https://it.wikipedia.org/wiki?curid=81972", "title": "Boleslao II", "text": ""}
{"id": "81978", "revid": "2028514", "url": "https://it.wikipedia.org/wiki?curid=81978", "title": "Magliaso", "text": "Magliaso (in dialetto ticinese \"Majas\") \u00e8 un comune svizzero di 1\u00a0633 abitanti del Cantone Ticino, nel distretto di Lugano.\nGeografia fisica.\nMagliaso \u00e8 situato nel Malcantone, affacciato sul Lago di Lugano nella piana alluvionale del torrente Magliasina.\nStoria.\nCitato come \"de Maliacis\" (769), \"de vico Maliaci\" (854), e formato da due nuclei abitati, il capoluogo, sviluppatosi lungo un'antica via di comunicazione, sotto la chiesa e il castello, e la frazione Castellaccio, sulla riva del lago. Un tempo erano numerosi i mulini costruiti lungo la roggia e le masserie sparse. In epoca longobarda a Magliaso sorgeva una corte del monastero di San Pietro in Ciel d'Oro di Pavia. Non vi sono prove documentate sulle origini dell'antica chiesa di San Quirico e del castello di San Giorgio, citato dal 1033 e nel fu catturato Landolfo da Carcano, vescovo di Como all'origine della guerra decennale fra Como e Milano (1118-1127). Risale a quell'epoca l'affresco che si trova sulla torre e che costituisce una delle poche testimonianze di pittura romanica profana di tutta la Svizzera. Il castello nel XIII secolo fu propriet\u00e0 di un ramo dei Rusca di Como. Karl Konrad von Beroldingen, cancelliere del baliaggio di Lugano, acquis\u00ec diritti signorili sul villaggio, nel 1668, contribu\u00ec all'edificazione dell'attuale chiesa parrocchiale e fece trasformare i ruderi del castello in un sontuoso palazzo, ora in abbandono. Magliaso sub\u00ec gli effetti di una forte emigrazione verso la Lombardia, l'America meridionale e, fino alla seconda guerra mondiale, verso la Svizzera interna. \nSimboli.\nLo stemma comunale \u00e8 cos\u00ec blasonato: \"inquartato d'oro, nel primo e nel quarto, al globo imperiale d'azzurro, caricato da due stelle raggiate di sei, d'oro, alla croce latina, patente, di nero, attraversante il globo; nel terzo e nel quarto, al leone di nero, portante al collo la sciarpa d'azzurro, legata e svolazzante sul retro.\"\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalle stazioni di Magliaso e di Magliaso Paese della ferrovia Lugano-Ponte Tresa.\nAmministrazione.\nOgni famiglia originaria del luogo faceva parte del cosiddetto comune patriziale e aveva la responsabilit\u00e0 della manutenzione di ogni bene ricadente all'interno dei confini del comune.\nDa sempre assai ridotta la propriet\u00e0 patriziale, questa fu definitivamente alienata nel 1863. "}
{"id": "81979", "revid": "287204", "url": "https://it.wikipedia.org/wiki?curid=81979", "title": "Mikrokosmos Poesie 1951-2004", "text": "Mikrokosmos Poesie 1951-2004 \u00e8 una antologia poetica \"omnia\" nella quale il poeta Edoardo Sanguineti, appartenente al Gruppo 63, raccoglie una sintesi delle raccolte poetiche compiute e una serie rappresentativa dei generi e degli stili praticati.\nMikrokosmos \u00e8 il titolo di un'opera pianistica di B\u00e9la Bart\u00f3k e ben si adatta alla poesia di Sanguineti fatta d'incontri, occasioni, sentimenti che si intrecciano a formare una partitura musicale.\nLe sue poesie, fatte di acrostici e filastrocche, sonetti e ballate, sono il risultato di almeno sette lingue europee formate da neologismi nati dall'immaginazione del poeta che riprende il gusto letterario dei padri della patafisica da Alfred Jarry a Raymond Queneau.\nNelle poesie di Sanguineti si trovano autoritratti sarcasticamente sinceri, osservazioni a volte crudeli sui rapporti che intercorrono tra padri e figli, insieme a osservazioni e bilanci che coinvolgono la storia e la politica dell'ultimo secolo."}
{"id": "81980", "revid": "2152050", "url": "https://it.wikipedia.org/wiki?curid=81980", "title": "Enric Valor i Vives", "text": "\u00c8 stato tra coloro che hanno dato un contributo fondamentale al recupero ed alla riorganizzazione della lessicografia valenciana, inoltre uno dei maggiori promotori della standardizzazione del catalano nel territorio valenciano, in Spagna.\nBiografia.\nEnric Valor nasce nel 1911, figlio di una famiglia benestante di Castalla, nella contea valenciana di \"l'Alcoi\u00e0\". Nel 1930, all'et\u00e0 di diciannove anni, diventa giornalista ad Alicante, scrivendo in valenciano per il giornale satirico \"El Tio Cuc\". Durante la Seconda Repubblica Spagnola \u00e8 attivo anche come politico. La sua principale battaglia \u00e8 per uno status autonomo dello Paese Valenciano. In questo periodo lavora inoltre per quotidiani nazionalisti della citt\u00e0 di Valencia: \"La Rep\u00fablica de les Lletres\", \"El Cam\u00ed\", \"El Pa\u00eds Valenci\u00e0\". Allo scoppio della Guerra Civile Spagnola appoggia la repubblica.\nDopo la guerra riduce la sua attivit\u00e0 politica per concentrarsi sulla letteratura. All'inizio degli anni cinquanta inizia a pubblicare le \"rondalles\", un tipo di racconto popolare valenciano, che appare in \"Rondalles valencianes\" (1950-1958). Durante gli anni sessanta ritorna ad un'attivit\u00e0 politica sotterranea a favore del nazionalismo valenciano e, come risultato, diventa prigioniero politico della dittatura di Francisco Franco dal 1966 al 1968. Una volta uscito di prigione, per usare le sue parole, \"nessuna lezione \u00e8 stata appresa\", egli fonda quello che \u00e8 tra i primissimi periodici in valenciano del periodo post-bellico; \"Gorg\" (\"Gorgo\", in catalano). Quando termina la dittatura di Franco, Enric Valor riesce a diffondere liberamente le sue opinioni e le sue opere letterarie. Inizia ad essere onorato con molti importanti premi letterari e linguistici da tutti i paesi di lingua catalana. Durante gli anni novanta si ha un movimento interno alla societ\u00e0 e ai gruppi culturali valenciani per proporre Valor come candidato per il Premio Nobel per la letteratura, ma egli muore all'improvviso nel 2000. Oggi, diverse vie, piazze, scuole e associazioni in tutta la Comunit\u00e0 Valenciana sono a lui intitolate.\nOpere linguistiche.\nIl suo primo lavoro linguistico compare nel settimanale \"El Tio Cuc\" edito ad Alicante, che era scritto in un catalano \"spagnoleggiante\", e con alcuni errori ortografici, ma gradualmente Valor inizia ad incorporare nei suoi scritti le lezioni di ortografia e grammatica. Egli contribuisce inoltre allo sviluppo di un Dizionario Catalano-Valenciano-Balearico (un dizionario intradialettale catalano), che includeva anche un vocabolario del valenciano meridionale, sotto la direzione di Francesc de Borja Moll. Come Carles Salvador e Sanchis Guarner, \u00e8 stato uno dei principali promotori della standardizzazione del catalano nel Paese Valenciano, dove era diffusa la grammatica di Pompeu Fabra, attraverso opere come \"Curs de la llengua valenciana\" (\"Gorg\", 1961), \"Millorem el llenguatge\" (1971), e \"Curso medio de gram\u00e1tica catalana referida especialmente al Pa\u00eds Valenciano\" (1973).\nNel 1983 pubblica \"La flexi\u00f3 verbal\" dove mette ordine tra i verbi valenciani ampiamente dialettizzati. Questo lavoro diviene il riferimento principale per l'uso normativo dei verbi, ed \u00e8 utilizzato come materiale essenziale d'insegnamento per gli studenti valenciani. Oltre a ci\u00f2, si deve notare la ricca lessicografia derivabile dalle sue opere letterarie, specialmente dai \"rondalles\", che raccolgono lessico e leggende di molti paesi valenciani.\nOpere letterarie.\nla sua opera pi\u00f9 nota \u00e8 \"Rondalles valencianes\" (1950-1958), dove 36 racconti popolari valenciani vengono raccolti come narrazione letteraria. Altre opere con uno stile simile sono \"Narracions de la Foia de Castalla\" (1953), e \"Meravelles i picardies\" (1964-1970). Il suo primo romanzo \u00e8 stato \"L'ambici\u00f3 d'Aleix\", iniziato tra gli anni quaranta e '50, ma riscritto fino alla sua pubblicazione nel 1960. Forse la sua opera narrativa pi\u00f9 importante \u00e8 il \"Cicle de Cassana\" che \u00e8 composto da tre romanzi: \"Sense la terra promesa\" (1960), \"Temps de batuda\" (1983), ae \"Enll\u00e0 de l'horitz\u00f3\" (1991). La trilogia del \"Cicle de Cassana\" mira alla riconquista della memoria collettiva del periodo tra il 1916 e il 1939, che era stato represso e tenuto nascosto a causa della dittatura. nel 1982 pubblica \"La idea de l'emigrant\"."}
{"id": "81981", "revid": "69156", "url": "https://it.wikipedia.org/wiki?curid=81981", "title": "Acronimia", "text": ""}
{"id": "81985", "revid": "2606", "url": "https://it.wikipedia.org/wiki?curid=81985", "title": "Tursiope troncato", "text": ""}
{"id": "81986", "revid": "1610933", "url": "https://it.wikipedia.org/wiki?curid=81986", "title": "Bertuccia", "text": ""}
{"id": "81987", "revid": "1610933", "url": "https://it.wikipedia.org/wiki?curid=81987", "title": "Orango", "text": ""}
{"id": "81989", "revid": "228587", "url": "https://it.wikipedia.org/wiki?curid=81989", "title": "Aralia", "text": "Aralia \u00e8 un genere di piante della famiglia Araliaceae, che comprende 68 specie arboree arbustive ed erbacee perenni, a foglie decidue o sempreverdi, utilizzate come piante ornamentali nei giardini, in zone riparate, e negli appartamenti.\nDescrizione.\nLe piante del genere \"Aralia\" variano molto per dimensione, con alcune specie erbacee che non superano i 50\u00a0cm di altezza, mentre alcuni alberi raggiungono i 20 m. Delle araliacee fa parte in particolare anche l'Hedera helix con la quale si sono ottenuti anche incroci (fatsiedera).\nEsse presentano grandi foglie bipennate, raggruppate alle estremit\u00e0 dei loro steli o rami. In alcune specie, le foglie sono ricoperte di setole.\nGli steli di alcune specie legnose sono alquanto spinosi, come ad esempio nell\"'Aralia spinosa\". \nI fiori sono biancastri o verdognoli e si ritrovano raggruppati in pannocchie terminali. I frutti, di forma sferica e simili a bacche, sono di colore viola scuro e sono molto apprezzati dagli uccelli.\nLe specie di \"Aralia\" sono utilizzate come piante nutrici dalle larve di alcune specie di Lepidotteri, tra le quali la \"Hemithea aestivaria\".\nSi propaga facilmente, oltre che per seme, anche per margotta o per talea.\nDistribuzione e habitat.\nIl genere \"Aralia\" \u00e8 originario del Nord America, dell'Asia e dell'Australia. La maggior parte delle specie \u00e8 presente nelle foreste di montagna.\nTassonomia.\nLa definizione tassonomica del genere \"Aralia\" ha subito nel tempo molte variazioni. Specie precedentemente incluse per una pi\u00f9 ampia definizione del genere sono ora classificate in generi separati, come ad esempio \"Fatsia\", \"Macropanax\", \"Oreopanax\", \"Panax\", \"Polyscias\", \"Pseudopanax\", \"Schefflera\" e \"Tetrapanax\".\nIl genere \"Dimorphanthus\", in precedenza considerato distinto da alcuni autori, \u00e8 ora incluso nel genere \"Aralia\" come sua sezione."}
{"id": "81991", "revid": "125674899", "url": "https://it.wikipedia.org/wiki?curid=81991", "title": "Serie B 2002-2003", "text": "La Serie B 2002-2003 fu la 71\u00aa edizione dalla manifestazione e la cinquantasettesima organizzata dalla Lega Calcio.\nStagione.\nNovit\u00e0.\nIn ragione del fallimento occorso alla Fiorentina \u2014 retrocessa dalla Serie A ma ulteriormente declassata in C2 per il dissesto finanziario \u2014 e dichiarato ufficialmente il 1\u00ba agosto 2002, la Ternana fu ripescata tra i cadetti dopo la caduta in terza serie conosciuta sul campo pochi mesi addietro.\nIl mancato raggiungimento di un accordo tra la Lega e le televisioni circa i diritti di trasmissione comport\u00f2 il rinvio delle prime due giornate, col torneo partito quindi il 14 settembre.\nAvvenimenti.\nUn \u00abtesta a testa\u00bb tra Sampdoria e Lecce contraddistinse le battute embrionali, a fronte di animi opposti per l'altro versante della Lanterna: mentre le pur quotate Verona e Napoli abitarono a propria volta i bassifondi, destarono interesse il rendimento dei summenzionati umbri e soprattutto di una Triestina impossessatasi del comando in dicembre. \nCon l'asse Cagliari-Palermo a reggere l'orgoglio di un meridione la cui gran parte delle rappresentanti fu altrimenti confinata alla zona-salvezza, lievi risultarono gli acuti provenienti dal Veneto. La prima posizione, occupata al giro di boa dai giuliani che incamerarono in tal modo il riconoscimento d'inverno, divenne in seguito terreno di caccia per anconetani e blucerchiati: un calo in fatto di risultati precipit\u00f2 contestualmente i salentini a ridosso del vertice, traguardo gi\u00e0 ambito dal brillante Siena e dai rosanero.\nDel rallentamento conosciuto dagli alabardati nella fase conclusiva benefici\u00f2 la squadra doriana, matematicamente riaffacciatasi in A dopo un quadriennio il 17 maggio 2003: un ulteriore verdetto emesso con largo anticipo riguard\u00f2 il getto della spugna da parte della Salernitana, coi senesi \u2014 loro malgrado protagonisti di una vicenda che avrebbe finito per intaccare la classifica \u2014 capaci di cogliere una storica promozione a 180' dal termine. Il trionfo bianconero si consum\u00f2 sul terreno di un derelitto Genoa, sprofondato in C1 al culmine di un'annata sofferta: il \"Grifone\" accompagn\u00f2 nella discesa i succitati granata e il Cosenza, il cui avvenire fu posto in dubbio dalla grave situazione economica.\nUn torneo senza eccessivi assilli garant\u00ec la permanenza ad Ascoli e Livorno, quest'ultima distintasi per la presenza in organico del cannoniere Igor Protti: il 7 giugno 2003 festeggiarono l'approdo in massima serie anche Lecce \u2014 prevalso a danno di un Palermo che nutriva speranze residue per l'aggancio al treno \u2014 e Ancona, coi marchigiani che ottennero proprio in terra labronica il punto decisivo. A definire la classifica occorse quindi la retrocessione del Catania, circostanza da ritenersi tuttavia \"sub iudice\" in ragione degli accadimenti che sconvolsero l'esito del campo.\nUn reclamo sporto dagli etnei circa lo schieramento di Luigi Martinelli \u2014 del quale veniva ritenuta irregolare la posizione per un provvedimento di squalifica a suo carico \u2014 da parte del Siena nella gara del 12 aprile era stato infatti respinto dalla Commissione Disciplinare, omologando la situazione di parit\u00e0 maturata sul rettangolo erboso a scapito della vittoria a tavolino richiesta dai siciliani: sul verdetto si era poi pronunciata la Commissione d'Appello Federale, assegnando il 2-0 in favore dei rosazzurri. Il ricorso toscano era stato quindi accolto dalla Corte Federale, riportando in auge la sentenza di primo grado: rivolgendosi al TAR locale i catanesi conobbero la restituzione del successo, col definitivo giudizio spettante per\u00f2 al CONI.\nLa domanda sottoposta dalla FIGC al Consiglio di giustizia siciliano \u2014 e volta a riconoscere come ufficiale la sentenza della Corte Federale \u2014 incorse nella bocciatura, col punteggio della gara in questione tramutato nella sconfitta senese: i punti oggetto del dibattito avrebbero infatti comportato la salvezza per il Catania, decretando di conseguenza uno spareggio tra Venezia e Napoli (quintultime a pari merito) al fine di sancire l'ultima condanna. L'ipotesi, gi\u00e0 osteggiata da lagunari e partenopei in quanto formalmente estranea al regolamento, decadette il 30 giugno essendo occorso il termine ufficiale dell'annata agonistica: l'ente regionale procedette pertanto alla riammissione della squadra in B, ora estesa a 21 partecipanti per effetto di tale ripescaggio.\nI conseguenti appelli presentati da altre societ\u00e0 ai TAR competenti sfociarono in una lunga \"bagarre\", risoltasi solamente nell'agosto 2003 con la decisione da parte della FIGC di congelare le retrocessioni: il torneo successivo si svolse cos\u00ec con 24 squadre, registrando peraltro l'ammissione della Fiorentina in luogo del Cosenza dichiarato fallito.\nClassifica finale.\nLegenda:\nRegolamento:\nNote:"}
{"id": "81992", "revid": "1869172", "url": "https://it.wikipedia.org/wiki?curid=81992", "title": "Texas Instruments", "text": "Texas Instruments (Texas Instruments Incorporated), in precedenza Geophysical Service Incorporated, \u00e8 un'azienda statunitense fondata nel 1930 con sede a Dallas in Texas.\nRappresenta una delle principali aziende multinazionali produttrici di dispositivi a semiconduttori, nonch\u00e9 di tecnologia informatica in genere. Insieme alla Intel e alla Samsung, risulta essere il terzo produttore mondiale di dispositivi elettronici e possiede centri di produzione, sviluppo e commercializzazione in 3 diversi continenti.\nStoria.\nLa \"Geophysical Service Incorporated\".\nNacque come ufficialmente \"Geophysical Service Incorporated\" nel 1930 e si occupava di rilevazioni geologiche per l'industria petrolifera e utilizza particolari tecniche di analisi dei segnali rivelati da sensori sismici con i quali vengono monitorate delle esplosioni sotterranee. Nel corso della seconda guerra mondiale, la \"GSI\" entra nel settore militare ed inizia a realizzare apparecchiature elettroniche per le trasmissioni e per la caccia ai sommergibili.\nIl cambio di nome.\nNel 1951 \"GSI\" cambia la denominazione e diventa \"Texas Instruments Incorporated\". \nNel 1954 l'azienda statunitense lancia una vera e propria rivoluzione tecnologica realizzando il primo transistor al silicio, e la prima radio su di esso basata, la \"Regency TR-1\". Nel 1955 la TI realizza il primo sensore di immagini ad infrarossi e nel 1958, per opera di Jack St. Clair Kilby, sviluppa il primo circuito integrato (\"chip\"), ovvero una serie di componenti elettronici passivi ed attivi diversi ma connessi in modo circuitale, in grado di adempiere ad una specifica funzione e realizzati su un'unica piattaforma di materiale semiconduttore, mediante un unico processo di lavorazione. L'invenzione del circuito integrato varr\u00e0 a Kilby nel 2000 il Premio Nobel per la fisica. Sempre nel 1958 la TI realizza il primo convertitore analogico-digitale.\nGli anni '60 e le calcolatrici.\nNel 1964 la TI introduce sul mercato una nuova \"famiglia\" di dispositivi logico-digitale (serie 7400), in tecnologia TTL (\"Transistor-transistor logic\"), l'ampia variet\u00e0 di funzioni logiche disponibili offerte da questi dispositivi, ne decretano il successo mondiale e diventer\u00e0 uno standard adottato dalla maggior parte delle aziende di semiconduttori.\nNel 1967 la TI sviluppa il primo prototipo di una calcolatrice tascabile. Si tratta del progetto denominato \"Cal Tech\" ed \u00e8 rappresentato da una calcolatrice a circuiti integrati in grado di eseguire le 4 operazioni aritmetiche fondamentali con una precisione di 12 cifre decimali. La tastiera \u00e8 composta da 18 tasti e il risultato dei calcoli viene visualizzato su un nastro cartaceo da una piccola stampante termica incorporata. La \"Cal Tech\" non rappresenta comunque la prima calcolatrice tascabile commerciale in quanto il primo modello di \"pocket calculator\", sviluppato in collaborazione proprio con la TI, verr\u00e0 messo in vendita dalla Canon nel 1970, al prezzo non trascurabile per quel periodo di 400 dollari.\nL'ingresso ufficiale della azienda statunitense nel settore commerciale delle calcolatrici tascabili, settore al quale la TI deve certamente gran parte della sua popolarit\u00e0, \u00e8 del 1972 con il modello \"TI-2500 Datamath\", del costo di soli 150 dollari. La calcolatrice impiega per la prima volta un singolo \"chip\" per la esecuzione di tutte le funzioni matematiche. Il dispositivo costituisce il progenitore del moderno microprocessore, l'invenzione del quale \u00e8 attribuita parimenti sia alla TI che alla Intel.\nGli anni '70 ed 80 e gli home computers.\nNel 1978 TI sviluppa il primo microprocessore per la sintesi vocale dando il via alla produzione dei primi traduttori linguistici portatili e di una linea di supporti didattici parlanti tra i quali lo \"Speak &amp; Spell\", il gioco elettronico commercializzato in Italia con il nome de \"Il Grillo Parlante\" e immortalato nel celebre film di Steven Spielberg, E.T.\nNel 1981 TI esordisce nel mondo degli home computer con il modello \"TI 99\" fornito di un microprocessore TI a 16 bit, il \"TMS9900\". Il computer, fornito di un monitor a 13 pollici \u00e8 progettato per funzionare con speciali cassette di memoria magnetica che contengono programmi di gestione, intrattenimento o di software didattico e viene fornito di un interessante modulo vocale che pu\u00f2 essere utilizzato per riprodurre documenti memorizzati. La reazione del mercato al lancio del TI 99 \u00e8 buona ma il prezzo iniziale del computer (525 dollari) \u00e8 giudicato ancora eccessivo. Nello stesso anno viene avviata una grossa operazione di promozione commerciale e di marketing che prevede il coinvolgimento di scuole e universit\u00e0. Il numero di utilizzatori del TI 99 cresce velocemente e cresce di pari passo la libreria delle applicazioni software disponibili. Sotto la spinta dell'aumentato volume di vendite e soprattutto della concorrenza sempre pi\u00f9 agguerrita, la TI riduce il prezzo del TI 99 a soli 299 dollari e nell'aprile del 1982 risulta essere la principale produttrice di \"home computer\".\nAgli inizi del 1983 la TI riduce ulteriormente il prezzo del suo computer a 100 dollari e vende il suo milionesimo esemplare, la rete di distribuzione prevede ormai pi\u00f9 di 20.000 negozi sparsi in tutto il mondo e sono pi\u00f9 di 2000 i pacchetti software sviluppati, ma \u00e8 nello stesso 1983 che alcuni test di qualit\u00e0 interni effettuati sul computer riportano inequivocabilmente che, in determinate circostanze, un malfunzionamento dell'alimentatore utilizzato dal TI 99 pu\u00f2 provocare gravi lesioni all'utilizzatore. La TI comunica la notizia agli organismi istituzionali di controllo americani, blocca per due mesi la produzione, provvede a ritirare dal mercato gran parte degli apparecchi e a sostituirli con un alimentatore pi\u00f9 sicuro. Viene istituita una \"task force\" per cercare di recuperare il danno economico (quantificabile in circa 50 milioni di dollari) e di immagine provocati dall'inconveniente ma la distanza che separa TI dai principali concorrenti \u00e8 divenuta ormai incolmabile e alla fine del 1983 la compagnia comunica ufficialmente la sua uscita da quello che \u00e8 divenuto un settore commerciale importante e in rapidissima crescita.\nNel 1982 la TI produce il suo primo dispositivo DSP (\"Digital signal processor\"), un microprocessore dalle funzioni estremamente specializzate in grado di eseguire in tempi velocissimi elaborazioni di segnali digitali. La compagnia statunitense conquista in breve tempo importanti fette di mercato di quello che si afferma essere un settore applicativo molto importante della elettronica digitale e alla fine degli anni novanta diviene leader assoluto nella progettazione e vendita di questo tipo di dispositivi anche grazie all'acquisizione di alcune piccole societ\u00e0 concorrenti. Nel 1988 vede la luce il primo dispositivo Digital Light Processing (DLP).\nLa crisi degli anni '90.\nA met\u00e0 degli anni novanta la compagnia visse forse uno dei suoi momenti pi\u00f9 difficili, poich\u00e9 l'andamento ciclico del mercato dei semiconduttori sembrava accentuarsi e a momenti di grossa euforia seguirono rapidamente momenti di profonda depressione e instabilit\u00e0. L'azienda, analogamente a quanto accadde per diverse compagnie concorrenti, decise di uscire dai settori commerciali a maggiore volatilit\u00e0, tra i quali quello dei personal computer, quello militare, quello del software e delle memorie DRAM e di concentrarsi su quei settori strategici nei quali poteva vantare e mantenere una posizione di supremazia commerciale e tecnologica. Numerosi centri di produzione vennero chiusi o venduti alla concorrenza e migliaia di dipendenti furono licenziati in tutto il mondo. In questo periodo si ebbe la chiusura e la vendita di alcuni stabilimenti industriali in Italia, come ad esempio quelli di Rieti e di Avezzano e nel 1993 la chiusura del sito di Aversa.\nGli anni 2000 e l'acquisizione di \"National Semiconductor\".\nNel settembre 2011 TI formalizza l'acquisizione dell'impresa concorrente National Semiconductor incrementando la propria presenza nel mercato degli amplificatori operazionali (OpAmp), convertitori DC/DC, DAC, ADC ed interfacce.\nPresenza nel mondo.\nI siti di progettazione, produzione e commercializzazione sono concentrati negli Stati Uniti (circa 16.000 dipendenti), in Asia (circa 11.700 dipendenti tra Giappone, India, Filippine, Cina e Taipei) e in Europa (circa 3.300 dipendenti tra Germania, Francia, Inghilterra, Norvegia e Svezia ai quali vengono assoggettati per una organizzazione interna anche quelli della sede israeliana).\nAttivit\u00e0.\nLa produzione spazia in diversi ambiti e copre numerose aree di applicazione tipiche per i moderni circuiti integrati: dispositivi analogici e digitali, amplificatori di potenza, \"data converter\" e dispositivi RFID per l'identificazione in radio-frequenza. La TI \u00e8 l'azienda leader nel particolare settore dei dispositivi DSP utilizzati in gran parte dei telefoni cellulari, delle applicazioni elettroniche domestiche dette di \"consumer electronics\", per la multimedialit\u00e0 e il settore automobilistico.\nTI inoltre, \u00e8 l'unica azienda produttrice di una particolare tecnologia utilizzata prevalentemente nei videoproiettori e denominata Digital Light Processing (DLP) che, integrando microprocessori e dispositivi MEMS, riesce a pilotare una matrice costituita da milioni di microscopici specchi utilizzati per la riflessione del fascio di luce.\nIl comparto calcolatrici, definito all'interno della azienda \"Education and Technology\", ha fatto registrare nel 2006 un fatturato di 0,5 miliardi di dollari, pari a circa il 3,5% del totale.\nLa TI risulta aver investito nel 2006 2,2 miliardi di dollari in ricerca e sviluppo e 1,27 miliardi di dollari in infrastrutture. \nLa rivista \"Fortune\", per il 2006, ha classificato la TI al 167\u00ba posto tra le aziende valutate nella speciale classifica \"Fortune 500\"."}
{"id": "81994", "revid": "1342360", "url": "https://it.wikipedia.org/wiki?curid=81994", "title": "Albo d'oro del campionato di Lega Pro Prima Divisione", "text": "Questa pagina raccoglie l'elenco delle squadre vincitrici della Lega Pro Prima Divisione (Serie C1 fino al 2007-2008) e delle altre promosse in Serie B dal 1978-79 al 2013-14, stagioni di introduzione e di soppressione della categoria.\nDati statistici.\nSquadre plurivincitrici.\nDi seguito si riporta l'elenco delle squadre vincitrici di due o pi\u00f9 campionati di Serie C1/Lega Pro Prima Divisione.\nSquadre pluripromosse.\nDi seguito si riporta l'elenco delle squadre promosse in due o pi\u00f9 occasioni nella categoria superiore. Sono escluse dal conteggio le ammissioni per completamento organici."}
{"id": "81998", "revid": "496876", "url": "https://it.wikipedia.org/wiki?curid=81998", "title": "Orologio al quarzo", "text": "L'orologio al quarzo \u00e8 un tipo di orologio in cui la misura dello scorrere del tempo \u00e8 determinata dalle oscillazioni di un cristallo di quarzo.\nStoria.\nLa prima applicazione del quarzo per il computo del tempo risale al 1927 ad opera di J. W. Horton e W. A. Morrison (Stati Uniti) e la prima applicazione importante \u00e8 avvenuta nell'osservatorio di Greenwich nel 1939. Come spesso accade nella tecnica, i primi apparecchi erano molto ingombranti, costosi ed inaffidabili. Successivi perfezionamenti hanno portato alla realizzazione dei primi orologi portatili al quarzo negli anni sessanta. Il primo orologio da polso con display digitale (a LED) \u00e8 entrato in commercio nel 1971.\nIn epoca contemporanea gli orologi cosiddetti al quarzo sono in effetti basati su di un oscillatore di tipo ceramico estremamente economico. Produttore di livello mondiale la giapponese Murata Manufacturing. Da qui il prezzo che \u00e8, in alcuni casi, intorno ai 5$ per meccaniche considerate pregiate come quelle della svizzera ETA SA. Il pi\u00f9 grande costruttore di movimenti al quarzo \u00e8 la giapponese Seiko, con movimenti molto precisi e pregiati tipo l\u2019Astron che presenta +/- 5 sec al mese di precisione oppure il famoso movimento Seiko 7a38 chronograph quartz.\nPrincipio di funzionamento.\nUn cristallo di quarzo sottoposto a compressione produce una differenza di potenziale elettrico: viceversa, se gli viene applicata una tensione elettrica, manifesta deformazione meccanica. \u00c8 il fenomeno noto come piezoelettricit\u00e0.\nSe un cristallo viene opportunamente tagliato, \u00e8 in grado di comportarsi come un diapason, vibrando, se percosso, ad una frequenza caratteristica dipendente solo dalla sua forma e dimensione, frequenza detta di risonanza. In genere, minori sono le dimensioni, pi\u00f9 alta \u00e8 la frequenza.\nCombinando i due fenomeni, si ottiene un risuonatore al quarzo, il quale da un punto di vista elettronico appare del tutto equivalente ad un circuito RLC, con una frequenza di risonanza molto precisa e stabile nel tempo (variazioni nell'ordine di poche parti per milione all'anno). La dipendenza dalla temperatura \u00e8 limitata ma non trascurabile, per cui nelle applicazioni pi\u00f9 critiche si usa mantenere il quarzo a temperatura costante con un termostato: questo tipo di oscillatore \u00e8 denominato TCXO.\nIl quarzo \u00e8 inserito come componente in un circuito oscillatore che mantiene il cristallo in perenne vibrazione alla sua frequenza caratteristica. In alcuni casi si preferisce fare oscillare il quarzo ad una frequenza armonica della fondamentale, in genere per utilizzare quarzi meno ingombranti. Solitamente nei comuni orologi da polso la frequenza di oscillazione \u00e8 fissata a 32768 Hertz.\nA partire dalla frequenza di base (base dei tempi) un successivo stadio visualizza lo scorrere del tempo in un modo comprensibile per l'uomo. I metodi principalmente usati sono:\nUna serie di circuiti divisori dimezza la frequenza iniziale fino ad un impulso al secondo, quindi diversi contatori in sequenza conteggiano secondi, minuti ed ore. Il valore \u00e8 visualizzato su una serie di display a sette segmenti a LED. Poich\u00e9 l'emissione di luce da parte di questo tipo di display comporta un cospicuo consumo di energia elettrica, il sistema non \u00e8 pi\u00f9 impiegato negli orologi portatili, ma \u00e8 comune in quelli alimentati dalla rete elettrica: radiosveglie, orologi su spazi pubblicitari ecc.\nUn microprocessore, la cui frequenza di clock \u00e8 determinata dal quarzo, esegue le operazioni di conteggio e presentazione dei dati su un display a cristalli liquidi. In realt\u00e0, tale dispositivo pu\u00f2 essere usato per due scopi. Il primo \u00e8 la determinazione del tempo intercorso tra due eventi: a tal fine il segnale elettrico cos\u00ec ridotto \u00e8 inviato al contatore, che conta i picchi di tensione in modo da presentare sull'indicazione digitale il numero di impulsi ricevuti dal sistema oscillante; l'inizio e la fine del conteggio avvengono chiudendo ed aprendo un contatto tra contatore e circuiti divisori detto cancello, operazione comandata da due ulteriori segnali esterni oppure manualmente. Volendo, invece, impiegare lo strumento per misurare il numero di eventi esterni, baster\u00e0 scegliere un periodo temporale in cui effettuare il conteggio, che avviene sempre nello stesso modo, contando i picchi di tensione: alla fine del periodo scelto, il numero degli eventi cos\u00ec rilevato viene diviso per tale periodo, ottenendo in tal modo il numero degli eventi per unit\u00e0 di tempo; \u00e8 ovvio, come al solito, che l'inizio e la fine della conta avvengono mediante un comando elettrico esterno avente un periodo uguale a quello scelto oppure manualmente.\nIl limitatissimo consumo di questo tipo di display permette di alimentare questi orologi con minuscole pile ininterrottamente per diversi anni.\nOltre alla visualizzazione dell'orario sono spesso presenti funzioni aggiuntive quali datario, cronometro, sveglia ecc. La flessibilit\u00e0 del microprocessore consente di aggiungersi molte altre applicazioni accessorie: agenda, calcolatrice e addirittura contapassi, altimetro, radio, memorie USB ecc.\nIl segnale viene diviso fino ad un valore di uno o pochi Hertz, quindi \u00e8 amplificato ed utilizzato per comandare un motore elettrico, il quale attraverso una serie di ingranaggi provoca l'esatta rotazione delle lancette. Si ottiene cos\u00ec l'aspetto elegante dei classici orologi meccanici ma con la precisione notevolmente superiore dell'oscillatore al quarzo.\nIn alcune applicazioni il segnale orario generato dai contatori non \u00e8 direttamente visualizzato, ma \u00e8 disponibile per la lettura da parte di un microprocessore. Caso tipico \u00e8 l'orologio in tempo reale contenuto in ogni personal computer, videoregistratore, HiFi ecc."}
{"id": "81999", "revid": "59976", "url": "https://it.wikipedia.org/wiki?curid=81999", "title": "Half-duplex", "text": ""}
{"id": "82000", "revid": "47112", "url": "https://it.wikipedia.org/wiki?curid=82000", "title": "Full-duplex", "text": ""}
{"id": "82001", "revid": "6923", "url": "https://it.wikipedia.org/wiki?curid=82001", "title": "Back Orifice", "text": "Back Orifice, come la sua versione successiva, Back Orifice 2000, \u00e8 un software per il controllo a distanza di un computer con sistema operativo Microsoft Windows.\nUn \"antenato\" e predecessore di questo software \u00e8 Classer. Con l'aiuto di plugin \u00e8 possibile eseguire innumerevoli operazioni sul computer server, oltre a quelle gi\u00e0 implementate.\nCaratteristiche.\nIl software \u00e8 spesso utilizzato come trojan horse, grazie ad una sua particolare caratteristica: questo software si installa e agisce sul computer da amministratore senza chiedere conferma e in modalit\u00e0 del tutto silenziosa.\nIl software, se esente da modifiche, viene rilevato da molti software antivirus per il pericolo potenziale che comporta.\nFunzioni.\nIl programma permette di accedere via Internet o rete locale a un computer e:"}
{"id": "82003", "revid": "367445", "url": "https://it.wikipedia.org/wiki?curid=82003", "title": "Flavio", "text": "Origine e diffusione.\nContinua il \"nomen\" romano \"Flavius\", proprio della \"gens Flavia\" e portato dagli imperatori, Vespasiano, Tito, Domiziano, e poi ripreso come \"praenomen\" da altri imperatori, come Costantino e Flavio Claudio Giuliano. Etimologicamente parlando, \u00e8 basato sul termine latino \"flavus\", \"dorato\", \"biondo\", avendo quindi significato analogo al nome Biondo; occasionalmente viene ricondotto anche a \"flumen\", \"fiume\", quindi \"fluviale\".\nIl nome Flaviano \u00e8 un patronimico di Flavio.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "82005", "revid": "1318658", "url": "https://it.wikipedia.org/wiki?curid=82005", "title": "Banda passante aggregata", "text": "In un sistema per la trasmissione dati telematici, vi sono aree di elevata complessit\u00e0 nelle quali si verifica una concentrazione di risorse particolarmente rilevante; ad esempio, si pensi all'armadio telematico di un'azienda con centinaia di postazioni di lavoro: ogni singola postazione disporr\u00e0 di uno o pi\u00f9 punti rete con una determinata banda passante (es. 10, 100, 1000 Mbps), mentre la concentrazione dei punti rete nell'armadio comporter\u00e0 un traffico uguale alla somma della banda passante di tutti i nodi contemporaneamente in funzione in un dato momento.\nUn problema che si evidenzia in un simile contesto riguarda la capacit\u00e0 dei dispositivi attivi, residenti nell'area ad elevata complessit\u00e0, di discriminare e instradare il traffico con la velocit\u00e0 richiesta. Nell'esempio in questione, se il 25% delle 200 postazioni opera con una velocit\u00e0 moderatamente elevata di 100 Mbps, avremo un traffico complessivo nell'area critica uguale a 5 Gbps; sar\u00e0 quindi necessario che i dispositivi attivi siano in grado di processare dati a quella velocit\u00e0.\nNel caso di componenti attivi di rete, quali switch e router, la banda passante aggregata deve soddisfare la richiesta del massimo traffico possibile; ad esempio, nel caso di uno switch con 24 porte 10/100/1000 Mbps, il massimo traffico sar\u00e0 rappresentato da 12 porte a 1000 Mbps che conversano con le altre 12 porte alla stessa velocit\u00e0, con la modalit\u00e0 a pi\u00f9 alte prestazioni (full-duplex), dando origine ad un traffico di:\n 1000 Mbps x 12 porte x 2 (full-duplex) = 24 Gbps\nLa banda passante effettiva dello switch, per riuscire a gestire il traffico richiesto, dovr\u00e0 quindi essere uguale a 24 Gbps.\nUn altro ambito riguardante la banda passante aggregata si riscontra nelle connessioni con ridondanza; di solito, nelle connessioni mission-critical si considera un buon livello di ridondanza per ottenere una vera fault-tolerance, ad esempio utilizzando pi\u00f9 connessioni parallele, gestite mediante tecniche adeguate. Nel caso ad esempio di un server connesso ad uno switch mediante due tratte gigabit, queste saranno aggregate mediante protocollo IEEE802.3ad oppure LACP e la ridondanza verr\u00e0 gestita mediante l'adozione dello Spanning-Tree Protocol (IEEE802.3D) o dello RSTP (IEEE802.3w).\nCi\u00f2 avr\u00e0 il duplice effetto di impiegare entrambe le tratte per il flusso dati, dando origine ad una banda passante di 4\u00a0Gbit/s (2 tratte gigabit in full-duplex), mantenendo la possibilit\u00e0 di funzionamento di una sola mediante il protocollo STP/RSTP/LACP."}
{"id": "82006", "revid": "55805658", "url": "https://it.wikipedia.org/wiki?curid=82006", "title": "Bit (informatica)", "text": ""}
{"id": "82007", "revid": "115818035", "url": "https://it.wikipedia.org/wiki?curid=82007", "title": "Tolleranza ai guasti", "text": "Nell'ingegneria dell'affidabilit\u00e0 la tolleranza ai guasti (o fault-tolerance, dall'inglese) \u00e8 la capacit\u00e0 di un sistema di non subire avarie (cio\u00e8 interruzioni di servizio) anche in presenza di guasti. La tolleranza ai guasti \u00e8 uno degli aspetti che costituiscono l'affidabilit\u00e0. \u00c8 importante notare che la tolleranza ai guasti non garantisce l\"'immunit\u00e0\" da tutti i guasti, ma solo che i guasti per cui \u00e8 stata progettata una protezione non causino fallimenti.\nI controlli di protezione (che vengono effettuati a tempo di esecuzione), assieme a controlli analoghi effettuati staticamente (come a tempo di progettazione o di compilazione), sono una metodologia molto efficace per ottenere un'elevata robustezza (rapida rilevazione degli errori e loro confinamento) in un sistema. La tolleranza ai guasti pu\u00f2 portare al peggioramento di altre prestazioni, per cui nella progettazione di un sistema \u00e8 necessario trovare adeguate ottimizzazioni e compromessi.\nDescrizione.\nRobustezza.\nLa robustezza \u00e8 la propriet\u00e0 di quei sistemi che assicurano una rapida rilevazione degli errori e che ne consentono il confinamento.\nStudi statistici hanno mostrato che almeno due errori su tre sono dovuti a richieste illegali di operazioni su oggetti, cio\u00e8 proprio a quelle richieste che i controlli di protezione prevengono.\nMisurazioni della tolleranza ai guasti.\nUna tipica misurazione della tolleranza ai guasti \u00e8 costituita dal calcolare il tempo medio che intercorre tra due fallimenti del sistema (in inglese \"Mean Time Between Failures\", MTBF).\nEsempi di applicazioni.\nLa tolleranza ai guasti varia per tipologia a seconda dell'aspetto al quale viene applicata e pu\u00f2 avere tipi di implementazione molto differenti fra loro.\nApparati elettronici.\nSi pu\u00f2 andare da un semplice sistema di tolleranza ai guasti nell'alimentazione di apparati elettronici, utilizzando un gruppo di continuit\u00e0 o \"UPS\": in caso di assenza della tensione di alimentazione, gli apparati continueranno a funzionare per un periodo dipendente dalla capacit\u00e0 del sistema di backup.\nUn sistema pi\u00f9 complesso, sempre relativo alle alimentazioni degli apparati attivi, consiste nella replicazione dell'alimentatore; se l'alimentatore principale si dovesse guastare, l'apparato continuer\u00e0 a funzionare grazie ad uno o pi\u00f9 alimentatori posti in ridondanza. La tolleranza ai guasti ovviamente corrisponder\u00e0 al numero di alimentatori ridondanti utilizzati nel sistema: banalmente, se un apparato dispone di tre alimentatori e si guastano tutti contemporaneamente, l'apparato si ferma.\nSistemi multiprocessore.\nNel campo dei microprocessori, la tecnica SMP permette di utilizzare pi\u00f9 microprocessori contemporaneamente, sfruttando la potenza di calcolo complessiva e, nel caso uno dei processori si dovesse fermare, il funzionamento passer\u00e0 al/ai processore/i ancora in funzione.\nMemorizzazione in unit\u00e0 disco.\nNella protezione dei dati, si pu\u00f2 ricorrere a sistemi RAID, nei quali la tolleranza ai guasti \u00e8 in funzione dello schema RAID adottato e dell'adozione o meno di dischi hot-spare."}
{"id": "82008", "revid": "112835619", "url": "https://it.wikipedia.org/wiki?curid=82008", "title": "Diritto sindacale", "text": "Il diritto sindacale \u00e8 quella branca del diritto che studia la figura del lavoratore da un punto di vista collettivo: oggetto dello studio della disciplina sono tre argomenti principali: le organizzazioni sindacali, lo sciopero e il contratto collettivo di lavoro.\nStoria.\nNella storia dell'umanit\u00e0, organizzazioni sindacali pre-corporative sono sempre esistite, originariamente in prospettiva di autosostentamento, e successivamente, con lo sviluppo del commercio e delle arti, abbracciando la forma consensuale e avvicinandosi all'attuale sistema odierno; fino a non moltissimo tempo fa non c'era comunque un'adeguata normativa che disciplinasse la materia.\nLe basi dell'attuale diritto sindacale vengono gettate durante la rivoluzione industriale, nel momento in cui nasce il nuovo tipo di rapporto lavorativo che tutt'oggi \u00e8 presente, anche se in forma meno esasperata: una massa di persone (i lavoratori) mette a disposizione di altri (imprenditori o capitalisti) le proprie prestazioni ed energie lavorative.\nSi avvertiva dunque la necessit\u00e0 di norme che facessero da \"mediatore\" tra chi deteneva i mezzi di produzione e chi non ne aveva la possibilit\u00e0 e si manteneva lavorando per il primo. Tuttavia, sebbene il fenomeno fosse evidente a tutti, mancava totalmente una disciplina al riguardo: ne derivarono il pi\u00f9 delle volte abusi da parte dei potenti e sfruttamenti massicci delle masse proletarie che non godevano di alcuna tutela, nemmeno contro infortuni e morti bianche.\nL'unica soluzione che avevano i lavoratori era ci\u00f2 che dettava la logica: coalizzarsi fra loro per evitare lo sfruttamento, recuperando quella forza che individualmente non avevano. In questa maniera nascono le prime organizzazioni sindacali rudimentali.\nQueste organizzazioni non avevano propria disciplina interna ed erano viste da politici e capitalisti con notevole sfavore, soprattutto per gli strumenti di protesta che cominciavano ad adottare: gli scioperi erano i pi\u00f9 diffusi e contrastati.\nLe prime forme rudimentali di sciopero non erano ovviamente organizzate e decise come le attuali. Erano considerate inoltre come un inadempimento contrattuale all'obbligazione assunta dal lavoratore, che era chiaramente quella di lavorare. Ci\u00f2 nonostante risultavano comunque efficaci, perch\u00e9 il datore di lavoro non poteva fare alcun tipo di ritorsione: il risarcimento era impossibile in quanto gli scioperanti erano solitamente nulla tenenti, mentre il non intervenire avrebbe soltanto prolungato lo sciopero recando danno alla propria attivit\u00e0. Inoltre lo sciopero era considerato delitto e quindi perseguito penalmente. Quando le organizzazioni sindacali si diffusero allora lo sciopero venne in linea di principio tollerato ma non depenalizzato.\nL'unico modo per risolvere la controversia era giungere alla stipulazione di un contratto collettivo di lavoro, cio\u00e8 un accordo sottoscritto dal sindacato e dall'imprenditore e che fissasse il trattamento da applicare ai singoli rapporti di lavoro. Tuttavia agli albori della societ\u00e0 industriale la tutela collettiva del lavoratore non era un diritto consolidato come appare oggi, in quanto ad esempio lo scioperante doveva comunque competere con la concorrenza di chi non aveva scioperato o di chi era stato assunto successivamente dal datore a condizioni contrattuali che potevano essere decise dalle due parti indipendentemente.\nLe organizzazioni sindacali intanto cominciavano ad avere una propria struttura interna, al vertice della quale vi era un organo definito in diversi modi, come ad esempio il \"collegio di probi viri\".\nIn Italia.\nIl periodo corporativo (1926-1944).\nIl periodo corporativo dell'evoluzione del diritto sindacale coincide col ventennio fascista: \u00e8 durante il regime che appare una disciplina relativa. Tuttavia il fenomeno sindacale venne sottratto alla sfera della libera autonomia delle parti e inserito nell'organizzazione dello stato, entrando coerentemente nel fine ultimo del regime fascista in ambito sociale: l'interesse pubblico dell'economia.\nNel seppure coerente sistema fascista nasce immediatamente un conflitto inevitabile fra capitale e lavoro. Alla base di questo sistema c'\u00e8 la nozione di \"categoria professionale\" (o di corporazione), la quale viene, secondo l'ideologia fascista, prima dell'organizzazione sindacale.\nOgni categoria professionale aveva un proprio sindacato, il quale era un soggetto di diritto pubblico, cio\u00e8 un organo dello Stato, che contrattava con il corrispondente sindacato fascista degli imprenditori.\nLa libert\u00e0 sindacale, cio\u00e8 la libert\u00e0 dei lavoratori di organizzarsi in forma collettiva nel modo ritenuto pi\u00f9 opportuno fu negata ed i lavoratori furono rappresentati per legge dai sindacati istituiti dal regime.\nFu istituita, inoltre, una \"Magistratura del lavoro\" che aveva competenze giuridiche e, soprattutto, economiche: decideva lei stessa spesso le controversie invece dei lavoratori organizzati.\nIl corporativismo fascista negava l'esistenza del conflitto di classe, proprio perch\u00e9 secondo l'ideologia sulla quale si fondava, lavoratori e imprese dovevano tendere verso il fine comune del superiore interesse dell'economia nazionale. Sulla base di questa premessa, il codice penale del 1930 (quello tuttora vigente) viet\u00f2 tutte le diverse forme di conflitto e pun\u00ec come delitti lo sciopero dei lavoratori e la serrata delle imprese in tutte le loro manifestazioni.\nGli anni post-bellici e il sindacalismo costituzionale.\nL'assetto corporativo viene cancellato formalmente nel 1944, un anno dopo la fine del fascismo, ed esplicitamente abolito con l'entrata in vigore della Costituzione della Repubblica italiana nel 1948. Fondamentali al riguardo sono gli artt. gli 39 e 40.\nMentre il secondo riconosce il diritto di sciopero, il primo getta le basi essenziali e fondamentali dell'attuale diritto sindacale e quindi di tutto il diritto del lavoro, perch\u00e9 introduce il principio fondamentale di libert\u00e0 sindacale: \"l'organizzazione sindacale \u00e8 libera\", recita il primo comma dell'art. 39 e da questa norma deriva anche il pluralismo sindacale. La libert\u00e0 sindacale e la possibilit\u00e0 di costituire pi\u00f9 sindacati sono a fondamento di ogni sistema democratico.\nUn enorme passo in avanti venne compiuto nel 1970, con l'emanazione del cosiddetto \"Statuto dei lavoratori\" che costitu\u00ec una delle norme fondamentali anche e soprattutto per il diritto del lavoro.\nNormativa Italiana.\nPrincipi costituzionali.\nAnzitutto dobbiamo ricordare alcuni principi ribaditi dalla Costituzione della Repubblica Italiana, in particolar modo l'art. 39:\ne l'art. 40:\nI sindacati nell'ordinamento italiano sono associazioni di privati che possono ottenere dallo Stato il riconoscimento legale e la conseguente personalit\u00e0 giuridica.\nDiversamente dalle associazioni che sono prive di personalit\u00e0 giuridica, l'ordinamento interno e l'amministrazione non sono regolate esclusivamente (secondo art. 36 c.c., e sua capacit\u00e0 processuale di cui art. 75 c.p.c.) dagli accordi degli associati, e dette associazioni possono stare in giudizio nella persona di coloro ai quali, secondo questi accordi, \u00e8 conferita la presidenza o la direzione.\nLa legge pu\u00f2, quindi, regolare ordinamento interno e amministrazione dei sindacati. Fra i requisiti, \u00e8 obbligatorio quello di un ordinamento interno democratico.\nBibliografia.\nBoccia Antonio, Le relazioni sindacali, ediz. Tandem 1996\nPersiani Mattia, Diritto sindacale, ed.CEDAM, 2016"}
{"id": "82009", "revid": "2178", "url": "https://it.wikipedia.org/wiki?curid=82009", "title": "Organizzazione sindacale", "text": ""}
{"id": "82010", "revid": "119065063", "url": "https://it.wikipedia.org/wiki?curid=82010", "title": "Hot-spare", "text": "La funzionalit\u00e0 hot-spare \u00e8 caratteristica dei sistemi RAID e consiste nella disponibilit\u00e0 di dischi di ricambio conosciuti dal sistema.\nNel caso uno dei dischi dell'array si dovesse rendere inutilizzabile, il sottosistema RAID provveder\u00e0 a proteggere i dati mediante il proprio algoritmo di fault-tolerance, mentre potr\u00e0 abilitare il disco hot-spare al posto di quello guasto, ripristinando immediatamente le caratteristiche originali, in particolare la velocit\u00e0 e l'affidabilit\u00e0.\nA differenza di un disco di parit\u00e0 aggiuntivo il quale viene costantemente scritto dal sistema RAID, il disco hot-spare viene lasciato dormiente fino al momento di un guasto degli altri dischi.\nSe da una parte pu\u00f2 sembrare una sicurezza aggiuntiva dall'altra aumenta il rischi di rottura del secondo HD durante la ricostruzione del disco rotto (che dalle statistiche non \u00e8 un evento cos\u00ec remoto). Questo perch\u00e9 la ricostruzione \u00e8 un processo che impegna i dischi funzionanti al massimo per un lungo periodo. \nQuesto disco non aumenta l'affidabilit\u00e0 immediata del RAID bens\u00ec permette a chi far\u00e0 la manutenzione di attendere pi\u00f9 tempo in sicurezza che la ricostruzione venga completata senza che un altro disco vada in errore."}
{"id": "82011", "revid": "1658", "url": "https://it.wikipedia.org/wiki?curid=82011", "title": "Back orifice", "text": ""}
{"id": "82017", "revid": "198277", "url": "https://it.wikipedia.org/wiki?curid=82017", "title": "Nazionale di pallavolo maschile dell'Italia", "text": "La nazionale di pallavolo maschile dell'Italia \u00e8 una squadra europea composta dai migliori giocatori di pallavolo dell'Italia ed \u00e8 posta sotto l'egida della Federazione Italiana Pallavolo.\nStoria.\nPrimi anni.\nLa nazionale italiana conquist\u00f2 la sua prima medaglia internazionale (un bronzo) nel 1948, in occasione dei campionati europei. Tuttavia l'Italia era nettamente inferiore alle forti nazionali dei paesi dell'Est Europa, e per questo motivo nel corso dei trent'anni successivi consegu\u00ec affermazioni solo in tornei snobbati dalle nazionali pi\u00f9 quotate, come l'oro ai Giochi del Mediterraneo nel 1959 e l'argento nel 1963. Nel 1970 l'Italia vinse le Universiadi e cinque anni dopo giunse seconda nei Giochi del Mediterraneo.\nLa rivelazione nel 1978.\n\u00c8 in occasione dei campionati mondiali del 1978 che l'Italia si innamora del volley: la squadra di Carmelo Pittera gioca in casa e stupisce tutto il mondo del volley, superando il girone di primo turno con 3 vittorie in 3 partite, le prime due con Belgio ed Egitto (entrambe 3-0) seguite dalla prima sorpresa con la vittoria 3-1 sulla ; nel girone di secondo turno l'Italia debutta con il compiendo un mezzo miracolo e vincendo in cinque set, poi compie un'altra grande vittoria inattesa con la (3-1) e travolge per 3-0 la , mentre nell'ultima gara del girone l'Italia viene travolta 3-0 dall'. Nonostante la sconfitta, l'Italia accede alla semifinale contro la forte squadra cubana, e vince 3-1 tra lo stupore di tutti gli appassionati di pallavolo del mondo; in finale per\u00f2 c'\u00e8 di nuovo l' che non lascia scampo agli azzurri, sommergendoli con un secco 3-0.\nNonostante la sconfitta, l'Italia del volley \u00e8 contenta per aver visto all'opera una squadra competitiva, al punto che la stampa la ribattezzer\u00e0 \"gabbiano d'argento\": il nome deriva dal documentario realizzato in occasione di quei campionati da Giulio Berruti, considerato ancora oggi un vero \"cult\" per il mondo della pallavolo. In casa azzurra c'era per\u00f2 la sensazione di aver perso l'unica e irripetibile occasione di vincere un torneo importante.\nNei cinque anni successivi l'Italia torna a essere una squadra di secondo piano; vince ancora i Giochi del Mediterraneo nel 1983, ma per il resto \u00e8 poca cosa. Tuttavia i miglioramenti rispetto agli anni precedenti sono notevoli; infatti, in precedenza le grandi squadre erano solite \"travolgere\" gli azzurri, mentre in questi anni le grandi nazionali si rendono conto delle difficolt\u00e0 che devono affrontare scontrandosi con la rappresentativa azzurra (pur continuando a vincere).\nNel 1984 un'altra favola: al torneo olimpico di Los Angeles 1984 (privato delle nazionali dell'Est Europa, come reazione al boicottaggio degli Stati Uniti alle Olimpiadi di Mosca di quattro anni prima) l'Italia arriva fino alla semifinale, conquistando poi il bronzo. Ma anche stavolta c'\u00e8 chi pensa di aver perso l'occasione della vita; fino al 1989 l'Italia continua a lottare per piazzamenti d'onore.\nLa \"generazione di fenomeni\".\nL'era Velasco e il dominio assoluto.\nNel 1989 arriva sulla panchina azzurra un tecnico destinato a un luminoso futuro: Julio Velasco. Il tecnico e i suoi leggendari giocatori (tra i quali Andrea Zorzi, Luca Cantagalli, Andrea Lucchetta, Paolo Tofoli, Lorenzo Bernardi, Andrea Gardini, Pasquale Gravina, Andrea Giani e Samuele Papi) danno vita a un ciclo di successi assolutamente eccezionale, e la squadra sar\u00e0 ribattezzata \"generazione di fenomeni\". Nello stesso anno l'Italia vince a sorpresa il campionato europeo. Subito dopo arriva la conferma ai vertici mondiali con l'argento in Coppa del Mondo, dietro .\nIl 1990 \u00e8 il primo di una serie di anni d'oro per l'Italia. La FIVB fa partire la World League, nella cui prima edizione l'Italia vince il girone eliminatorio, batte la quotata Unione Sovietica al quinto set in semifinale e sconfigge l'Olanda in finale con un secco 3-0. Nello stesso anno vince i Goodwill Games, ma la prima grande impresa degli azzurri avviene ai Mondiali 1990. L'Italia arriva seconda nel proprio girone (vincendo con e Bulgaria e venendo sconfitta da Cuba a qualificazione raggiunta), quindi elimina la negli ottavi (3-0), l' nei quarti (3-0) e il Brasile paese ospitante in semifinale (3-2), e trionfa infine nella finale contro Cuba per 3-1, con l'ultimo punto di Lorenzo Bernardi dopo 9 match ball. Avendo vinto il mondiale, l'Italia viene invitata all'FIVB World Super Four '90, dove supera agevolmente il Giappone ma viene sconfitta in finale dall' al tie-break.\nNel 1991 il ciclo azzurro continua: ancora oro alla World League '91 e ai Giochi del Mediterraneo, mentre all'europeo l'Italia cede in finale all'. Dopo non aver preso parte alla Coppa del Mondo, nel 1992 gli azzurri vincono la World League per la terza volta in tre edizioni, battendo 3-1 Cuba in finale, ma perdono clamorosamente l'occasione di vincere il titolo olimpico venendo sconfitti nei quarti di finale dai per 3-2.\nNel 1993 l'Italia vince la Grand Champions Cup e gli Europei, battendo in entrambi i casi l'Olanda in finale (prendendosi cos\u00ec la rivincita per la sconfitta alle Olimpiadi) e dando inizio a una vera e propria rivalit\u00e0 sportiva tra le due nazionali, che si spartiranno i principali trofei negli anni futuri. Gli azzurri perdono invece la semifinale della World League '93 contro i padroni di casa del , futuro campione, e devono accontentarsi del bronzo.\nNel 1994 l'Italia non lascia nulla alle altre squadre. La nazionale debutta in estate arrivando seconda (dopo la Russia, anche se solo per differenza di set) nel girone eliminatorio della World League '94. Si qualifica per il girone dei quarti di finale del torneo (giocato a Milano), in cui arriva terza alle spalle di Brasile e Bulgaria. In semifinale batte nettamente i bulgari per 3-0 e in finale regola Cuba con il medesimo punteggio, conquistando il quarto oro in cinque edizioni.\nIn ottobre gli azzurri vanno in Grecia per il mondiale '94 con l'obiettivo di difendere il titolo mondiale conquistato 4 anni prima in Brasile. Gli azzurri vincono il girone di primo turno (nonostante la sconfitta al quinto set contro il Giappone nell'ultima gara), sconfiggono la Grecia (3-0) padrona di casa agli ottavi e poi la Russia (3-1) nei quarti. In semifinale \u00e8 Cuba a cedere allo strapotere azzurro con un netto 3-1. In finale l'Italia affronta ancora i rivali dell'Olanda, che stavolta vengono regolati con un netto 3-1; l'Italia vince l'ultimo set addirittura 15-1. Essendo arrivata sul podio al mondiale, l'Italia viene invitata a giocare il World Super Four '94, dove supera i tre avversari del girone senza problemi: Stati Uniti (3-0), Olanda (3-1) e Giappone (3-1). In semifinale regola ancora gli Stati Uniti (3-1) e in finale sconfigge per l'ennesima volta l'Olanda (3-1).\nNel 1995 si ripetono appieno i successi del trionfale anno precedente, con la squadra azzurra che vince i tre tornei a cui prende parte: la Coppa del Mondo, gli Europei (entrambi sui ) e la World League (sul ). Con queste vittorie l'Italia trionfa in tutti i principali tornei del mondo, eccetto i giochi olimpici, e per le Olimpiadi di Atlanta '96 l'Italia \u00e8 considerata da molti la favorita.\nIl 1996 \u00e8 l'anno della delusione pi\u00f9 grande della storia della pallavolo italiana: al torneo olimpico di Atlanta la nazionale sbaraglia tutti gli avversari vincendo tutte le 5 partite del girone di primo turno, senza mai perdere nemmeno un set. Nei quarti perde il primo set con l'Argentina, ma si rif\u00e0 vincendo gli altri tre. In semifinale gli azzurri dominano e vincono 3-1 con la , accedendo da favoriti alla finale. All'ultimo atto, l'Olanda (gi\u00e0 affrontata e sconfitta 3-0 nel girone eliminatorio) si prende la pi\u00f9 pesante delle rivincite battendo 3-2 l'Italia, vendicando cos\u00ec in un colpo solo tutte le sconfitte patite negli anni precedenti e superando di nuovo l'Italia a livello olimpico, come avvenuto quattro anni prima. Nello stesso anno l'Italia perde anche la finale di World League, ancora con gli Oranje e ancora al quinto set. Al termine di questo ciclo sfortunato, Velasco decide di lasciare la panchina azzurra e viene sostituito da Bebeto.\nL'era Bebeto.\nNel 1997 l'Italia si rimette in piedi, con il nuovo commissario tecnico Paulo Roberto de Freitas (chiamato da tutti Bebeto de Freitas o semplicemente Bebeto) che cerca di colmare il vuoto lasciato dal suo immenso predecessore chiamando in nazionale nuovi elementi e dando fiducia ad alcuni giovani gi\u00e0 scoperti da Velasco. Alla World League '97 l'Italia sconfigge Cuba nella finale e conquista il suo sesto titolo in otto edizioni (prendendosi anche la rivincita con gli olandesi nel girone finale), poi all'europeo gioca un ottimo girone e si qualifica per la semifinale, ma ancora una volta gli olandesi si mettono tra gli azzurri e il successo e stavolta sono loro a spuntarla con un secco 3-0; nella finale di consolazione l'Italia sconfigge la e conquista il bronzo, continuando quella tradizione che la vuole sempre sul podio nel torneo continentale dal 1989 in poi.\nNel 1998, per la prima volta da anni gli azzurri non partono come favoriti del torneo mondiale (i favori del pronostico infatti vanno agli olandesi, campioni olimpici ed europei). L'Italia consegue un deludente quarto posto nella World League '98 giocata a Milano (e per la prima volta nella storia \u00e8 fuori dal podio in questa competizione), e cos\u00ec viene degradata a livello di \"outsider\"; ma al mondiale di novembre gli azzurri si riconfermano un po' a sorpresa ai vertici del volley planetario conquistando il terzo titolo mondiale consecutivo (primi nella storia a farlo), eliminando in semifinale il Brasile e ottenendo una facile vittoria (3-0) con la .\nNonostante tutto alla fine dell'anno il commissario tecnico Bebeto lascia la panchina azzurra.\nL'era Anastasi, successi e delusioni.\nNel 1999 l'Italia viene guidata da Andrea Anastasi. L'arrivo del nuovo commissario tecnico sembra continuare i successi dei suoi due predecessori: in estate la nazionale italiana conquista la World League '99 (3-1 su ), e in settembre si ripete all'europeo (sulla ), ma in dicembre arriva solo terza nella Coppa del Mondo superata da Russia e Cuba. I risultati bastano per\u00f2 a garantirsi l'accesso alle Olimpiadi di Sydney 2000.\nNel frattempo l'Italia vince la World League 2000 a Rotterdam (dove la nazionale di casa dei naufraga, uscendo dalle migliori del mondo), dopo aver battuto in finale ancora la Russia (3-1). Al torneo olimpico 2000 l'Italia, trascinata da Andrea Sartoretti (alla fine del torneo secondo nella classifica dei top-scorer), vince il girone del primo turno imbattuta, sconfiggendo in sequenza (3-0), (3-2), (3-0), (3-1) e (3-1); ai quarti poi batte l'Australia (3-1) e riaffronta gli slavi in semifinale, dove gli azzurri incappano in una sconfitta per 3-0. Nella finale per il terzo posto l'Italia sconfigge 3-0 l'Argentina conquistando la medaglia di bronzo.\nNel 2001 l'Italia arriva in finale nella World League, ma viene sconfitta dal Brasile; in estate poi vince i Giochi del Mediterraneo sotto la guida temporanea del coreano Kim Ho Chul, volando poi a Ostrava per gli Europei del 2001. Nel girone eliminatorio l'Italia (nelle cui file sono tornati giocatori del passato come Lorenzo Bernardi) supera Ungheria (3-0), Germania (3-1) e Polonia (3-0), poi cede nettamente ancora con la (3-0); nell'ultima gara basta vincere due set con la Francia per accedere alle semifinali: l'Italia perde 3-2 ma si qualifica ugualmente. Nella semifinale vince 3-0 contro i padroni di casa e in finale incontra di nuovo la Serbia e Montenegro, uscendo sconfitta ancora per 3-0.\nNel 2002 l'Italia \u00e8 chiamata a difendere il suo titolo mondiale. Alla World League non raggiunge tuttavia il podio, e nel Mondiale non fa meglio: dopo un primo turno con due vittorie contro Croazia e Canada e una sconfitta al quinto set contro la Polonia, uscir\u00e0 nei quarti di finale contro il Brasile (futuro campione). Per la prima volta dal 1989 la nazionale conclude l'anno senza nessuna medaglia.\nL'era Montali.\nNel 2003 sulla panchina azzurra arriva Gian Paolo Montali: in quell'anno l'Italia vince la medaglia di bronzo alla World League 2003 (vinta dal Brasile). A settembre per\u00f2 riesce a vincere l'Europeo: dopo avere dominato il girone di qualificazione l'Italia batte la quotata Russia per 3-0 in semifinale e in finale supera al quinto set la Francia (gi\u00e0 battuta nel girone del primo turno). Lo stesso anno gli azzurri arrivano secondi dietro il Brasile (divenuto nel frattempo leader mondiale) nella Coppa del mondo e guadagnano l'accesso alle Olimpiadi di Atene.\nIl 2004 \u00e8 l'anno olimpico, l'Italia arriva in finale alla World League 2004, ma perde nettamente con il Brasile davanti al pubblico di Roma. Al torneo olimpico di Atene l'Italia inizia il suo cammino con gli USA, vincendo 3-1, poi viene sconfitta 3-2 dal Brasile dopo un lungo tie-break; rimedia vincendo in sequenza con Australia e Olanda (3-0 entrambe), poi cede ancora al tie break con la Russia, qualificandosi comunque come seconda nel girone. Nei quarti sconfigge l'Argentina per 3-1, e in semifinale la Russia per 3-0. In finale l'Italia affronta nuovamente il Brasile, perdendo il primo set, vincendo il secondo e poi cedendo sempre nel finale di set nei due successivi.\nNel 2005 l'Italia giunge solo settima nella World League (peggior risultato di sempre). Nell'Europeo casalingo, nella finale di Roma giocata davanti ai 12.000 spettatori del PalaLottomatica, l'Italia batte la Russia al quinto set e vince l'europeo confermando il successo di due anni prima.\nNel 2006 l'Italia giunge sesta nella World League e quinta nel mondiale.\nIl 2007 \u00e8 un anno di grande ricambio generazionale, e della nazionale degli anni 1990 non rimane nessuno: l'addio del capitano Samuele Papi segue quelli di Andrea Sartoretti e Andrea Giani. L'Italia che si presenta al via della World League \u00e8 completamente rinnovata: gli unici \"senatori\" in campo sono Alberto Cisolla (nuovo capitano), Valerio Vermiglio, Alessandro Fei e Luigi Mastrangelo. A quattro gare dalla fine del girone di qualificazione l'Italia \u00e8 gi\u00e0 matematicamente estromessa dalla fase finale della World League e non ricever\u00e0 la wild card. All'Europeo 2007 le cose non vanno molto meglio: l'Italia supera la prima fase a fatica, con la (rivelazione del torneo) che all'esordio viene superata solo al quinto set, la debole battuta per 3-1 e la che sommerge gli Azzurri per 3-0; l'Italia accede comunque alla seconda fase, dove batte il , perde 3-2 contro la (ottenendo gi\u00e0 la matematica esclusione) e batte 3-2 la quotata , e per la prima volta dal 1989 gli Azzurri sono fuori dal podio europeo.\nLa seconda era Anastasi.\nAndrea Anastasi, campione d'Europa con la Spagna maschile, torna a essere CT dell'Italia e ricomincia da dove si era interrotto il primo ciclo, quando guid\u00f2 la sua ultima Italia nell'All Star Game di Trieste del novembre 2002.\nDopo una World League 2008 deludente, la Nazionale si qualifica per le Olimpiadi di Pechino 2008 all'ultima occasione, grazie al torneo di qualificazione disputato in Giappone dal 31 maggio all'8 giugno 2008. Memorabile la partita d'esordio degli Azzurri contro i padroni di casa: sotto per 2 set a 1, sul 24 a 17 per gli asiatici, un filotto positivo in battuta di Emanuele Birarelli permette alla squadra di vincere inaspettatamente il set e poi l'incontro.\nL'avventura nel torneo olimpico segna il ritorno della formazione italiana tra le prime squadre al mondo. Dopo la conquista del secondo posto nel Gruppo A (insieme a Stati Uniti, Bulgaria, Cina, Venezuela e Giappone) il sestetto capitanato da Alberto Cisolla supera al tie-break la tenace formazione polacca di Micha\u0142 Winiarski. In semifinale gli Azzurri devono invece arrendersi alla nazionale campione olimpica in carica, il , e perdono poi 3-0 nella finale per il 3\u00ba-4\u00ba posto contro la . Seppur dimostrando ancora notevoli difficolt\u00e0 nell'affrontare le nazionali pi\u00f9 forti, grazie a questo risultato la nazionale italiana prolunga la serie positiva ai Giochi olimpici: da Atlanta 1996 infatti, la compagine di pallavolo approda almeno alle semifinali.\nNel 2009 invece la nazionale fa una pessima figura agli Europei in Turchia non andando oltre il 10\u00ba posto, vincendo infatti solo due partite (contro e Finlandia) sulle sei totali disputate. Motivo principale della debacle la mancanza di giocatori all'altezza dell'\u00e9lite europea.\nNel 2010, dopo tre anni di assenza, l'Italia ritorna a disputare le \"Final Six\" di World League arrivando sesta. A fine settembre si disputano i campionati mondiali in Italia. Nella gara d'esordio l'Italia supera il con un netto 3-0, e inanella una serie di vittorie che le permette di superare le prime due fasi del torneo, arrivando in una sola partita al tie-break, la vittoria 3-2 sull'; approdando cos\u00ec in semifinale da imbattuta, cosa che non accadeva dal vittorioso mondiale del 1998, e incontra il favorito che infligge agli azzurri la prima, e pi\u00f9 amara, sconfitta per 3 set a 1. Nella finale per il 3\u00ba posto incontra la che le infligge la seconda sconfitta del mondiale, sempre per 3-1.\nL'era Berruto.\nNel 2011 la nazionale viene affidata a Mauro Berruto, fino ad allora allenatore della Lube Macerata. Il nuovo tecnico deve subito far fronte al ritiro dalla nazionale del capitano Alessandro Fei, sostituito nel ruolo di opposto da Micha\u0142 \u0141asko. Viene promosso nel ruolo di capitano lo schiacciatore Cristian Savani. Berruto effettua inoltre un notevole rinnovamento, promuovendo nel sestetto titolare il palleggiatore Dragan Travica e lo schiacciatore Ivan Zaytsev.\nIl primo appuntamento ufficiale del nuovo corso \u00e8 la World League, in cui la nazionale, dopo aver vinto agevolmente il proprio girone, ripete il risultato dell'anno precedente arrivando al sesto posto nella \"Final Eight\" di Danzica.\nAgli europei di settembre, Berruto torna a convocare Luigi Mastrangelo. La nazionale inizia bene gli europei, superando agevolmente il proprio girone e sconfiggendo ai quarti la . In semifinale ci sono i campioni in carica della , dove gli azzurri sfoderano una grande prestazione e battono gli avversari con un secco 3-0. In finale la nazionale incontra la , gi\u00e0 incontrata nella finale 3\u00ba/4\u00ba posto ai mondiali: in una gara molto tirata la spunta la Serbia per 3-1, e gli azzurri devono dunque accontentarsi della medaglia d'argento, prima medaglia del nuovo corso.\nTra la fine di novembre e l'inizio di dicembre, la squadra partecipa alla Coppa del Mondo in Giappone, competizione che fornisce tre pass diretti per i Giochi Olimpici. L'Italia, che vede il rientro di Alessandro Fei nel ruolo di centrale, nonostante le prestigiose vittorie su e non riesce a qualificarsi per soli due set (differenza set con il Brasile). Ma la qualificazione ai Giochi della XXX Olimpiade \u00e8 solo rimandata: i ragazzi di Mauro Berruto infatti ottengono il pass olimpico nel Preolimpico Europeo, disputatosi a Sofia dall'8 al 13 maggio, a spese della coriacea dopo una partita tirata finita soltanto al quinto set. A Londra 2012 gli azzurri conquistano il bronzo battendo 3-1 la .\nL'era Blengini.\nNell'estate del 2015 Mauro Berruto si dimette da allenatore della nazionale e il suo posto in panchina sar\u00e0 preso da Gianlorenzo Blengini, suo vice: con il nuovo allenatore, la nazionale vince la medaglia d'argento alla Coppa del Mondo, che vale anche la qualificazione ai Giochi della XXXI Olimpiade, e quella di bronzo al campionato europeo. Alle Olimpiadi di Rio 2016 la squadra ottiene per la terza volta la medaglia d'argento, battuta in finale per 3-0 dal , mentre al campionato europeo dell'anno successivo viene eliminata ai quarti di finale dal .\nNel Mondiale 2018, ospitato in casa insieme alla Bulgaria, gli azzurri arrivano al quinto posto, eliminati nella terza fase. Ai Giochi della XXXII Olimpiade di Tokyo, nel 2021, gli azzurri vengono eliminati ai quarti di finale dall'.\nL'era De Giorgi.\nSubito dopo le Olimpiadi, Ferdinando De Giorgi subentra a Gianlorenzo Blengini. Il primo impegno del nuovo CT \u00e8 il campionato europeo 2021, dove la squadra riesce a vincere la competizione continentale per la settima volta battendo in finale la .\nRosa.\nSegue la rosa dei giocatori convocati per il campionato europeo 2021.\nRecord individuali.\nTabella aggiornata al 12 agosto 2012. L'asterisco indica giocatori ancora in attivit\u00e0, le statistiche dei quali possono cambiare in futuro."}
{"id": "82025", "revid": "124332100", "url": "https://it.wikipedia.org/wiki?curid=82025", "title": "Nylon", "text": "Il nylon \u00e8 una famiglia particolare di poliammidi sintetiche.\nCon il termine di nylon si indicano in particolare le poliammidi alifatiche, ma talvolta lo stesso termine si usa (impropriamente) per indicare anche la classe delle poliaramidi (a cui appartengono il Kevlar e il Nomex), che sono invece delle poliammidi aromatiche.\nI nylon sono usati soprattutto come fibra tessile e per produrre piccoli manufatti.\nIl primo a sintetizzare le poliammidi fu Wallace Carothers. Ottenne la poliesametilenadipamide (o nylon 6,6) in un laboratorio della DuPont di Wilmington (Delaware, Stati Uniti) il 28 febbraio 1935. Il processo di sintesi del nylon 6,6 (realizzato a partire dall'acido adipico e da esametilendiammina) fu brevettato nel 1937 e commercializzato nel 1938.\nIl nylon 6 fu prodotto per la prima volta da Paul Schlack nei laboratori della IG Farben nel 1938 a partire dal caprolattame come reagente. Fu brevettato nel 1941 e commercializzato sotto il nome di \"Perlon\".\nOrigine del nome.\nNel 1940 John W. Eckelberry della DuPont dichiar\u00f2 che le lettere \"nyl\" furono scelte a caso e il suffisso \"-on\" fu adottato perch\u00e9 gi\u00e0 presente in nomi di altre fibre (cotone, in inglese \"cotton\", e rayon). Una successiva pubblicazione della DuPont spieg\u00f2 che il nome scelto inizialmente fu \"no-run\", dove \"run\" assumeva il significato di \"unravel\", \"disfarsi\", e che fu modificato per migliorarne il suono ed evitare potenziali reclami.\nUna leggenda metropolitana vuole che \"nylon\" altro non sia che l'acronimo di \"Now You Lose Old Nippon\" (ora perdi, vecchio Giappone). Questo perch\u00e9 in seguito agli avvenimenti della Seconda guerra mondiale, il Giappone imped\u00ec l'importazione di seta dalla Cina che serviva agli Stati Uniti per tessere i paracadute dei soldati. A questo punto gli Stati Uniti si ingegnarono e crearono questo nuovo materiale sostitutivo dandogli appunto tale acronimo. Un'altra leggenda vuole, invece, che il nome derivi da quelli di New York e Londra in quanto la fibra fu sviluppata per sopperire alla mancanza della seta per i paracadute dell'alleanza della WW2 nei confronti dell'Asse, ma nemmeno di questo si hanno prove.\nNomenclatura.\nLe poliammidi alifatiche possono essere del tipo AB o AABB, dove A e B indicano rispettivamente i gruppi funzionali -NH e -CO.\nLe poliammidi del tipo AB hanno formula generale (-NH-(CH2)x-CO-)n, essendo n il numero di unit\u00e0 ripetitive, mentre quelle del tipo AABB hanno formula generale (-NH-(CH2)x-NH-CO-(CH2)(y-2)-CO-)n.\nIl nome della poliammide alifatica \u00e8 composto dal termine \"nylon\" (o pi\u00f9 raramente \"poliammide\") seguito da uno o due numeri, i quali indicano il numero di atomi di carbonio presenti nell'unit\u00e0 ripetitiva. Siccome nel caso delle poliammidi di tipo AB (come il nylon 6) ogni unit\u00e0 ripetitiva \u00e8 costituita da una singola catena idrocarburica legata ai gruppi -NH -CO, un solo numero (x) \u00e8 sufficiente a identificare la poliammide in questione, mentre nel caso di poliammidi di tipo AABB (come il nylon 6,6) ogni unit\u00e0 ripetitiva \u00e8 costituita da due catene idrocarburiche separate dai gruppi -NH -CO, per cui sono necessari due numeri (x,y) per identificarla univocamente.\nPoich\u00e9 le poliammidi alifatiche vengono prodotte per condensazione, i numeri che seguono il termine \"nylon\" corrispondono anche al numero di atomi di carbonio contenuti nei monomeri impiegati. Nel caso di poliammidi AABB, il primo numero indica gli atomi di carbonio nel monomero che contiene il gruppo amminico, mentre il secondo numero indica gli atomi di carbonio nel monomero che contiene il gruppo acido.\nTipologie di nylon.\nDal punto di vista chimico, i nylon sono poliammidi. Vengono sintetizzati attraverso una reazione di polimerizzazione a stadi.\nI primi ad essere prodotti furono il nylon 6 e il nylon 6,6.\nIn seguito sono stati molti i tentativi di polimerizzazione tra un diacido e una diammina, ed il termine \"nylon\" \u00e8 passato ad indicare tutta la famiglia di specie macromolecolari. In particolare i numeri che seguono il nome indicano rispettivamente il numero di atomi di carbonio provenienti dalla diammina e il numero di carbonio provenienti dal diacido. Cos\u00ec si ha il \"nylon 6,7\", il \"nylon 8,10\" ecc. Se il numero che segue \u00e8 singolo allora vuol dire che la catena deriva dalla polimerizzazione di una specie che contiene un acido carbossilico e una ammina sullo scheletro carbonioso.\nOltre al \"nylon 6,6\" e al \"nylon 6\", i nylon pi\u00f9 diffusi industrialmente sono \"nylon 11\" e \"nylon 12\".\nDi seguito una tabella contenente alcuni esempi di nylon:\nNylon 6,6.\nIl nylon 6,6 ha formula bruta C12H22N2O2. \u00c8 il prodotto della polimerizzazione per condensazione di esametilendiammina e acido adipico; \u00e8 il pi\u00f9 diffuso.\nPu\u00f2 essere prodotto anche tramite polimerizzazione interfacciale, utilizzando cloruro acilico (ClOC(CH2)4COCl) al posto dell'acido adipico. In questo caso la diammina viene disciolta in fase acquosa, mentre il cloruro acilico \u00e8 disciolto in un solvente organico (ad esempio cloroformio). La reazione di sintesi avviene all'interfaccia tra le due fasi, per cui si parla di \"polimerizzazione superficiale\".\nNel processo di produzione da acido adipico si opera a temperature dell'ordine dei 200 \u00b0C, mentre nel caso di polimerizzazione superficiale le temperature di esercizio si abbassano a 0-50\u00a0\u00b0C.\nNylon 6.\nIl nylon 6 viene sintetizzato per polimerizzazione a stadi dall'\u03b5-caprolattame.\nNylon 6,10.\nIl nylon 6,10 viene prodotto a partire da esametilendiammina e acido 1,10-decandioico (acido sebacico) (HOOC(CH2)8COOH)\nNylon 6,12.\nIl nylon 6,12 viene prodotto a partire da esametilendiammina e acido dodecandioico (HOOC(CH2)10COOH)\nNylon 11.\nIl nylon 11 \u00e8 ottenuto dall'acido w-amminoundecanoico (H2N(CH2)10COOH).\nNylon 12.\nIl nylon 12 pu\u00f2 essere sintetizzato a partire dal lauril-lattame (per apertura di anello) o dall'acido \u03b5-amminododecanoico (H2N(CH2)11COOH).\nSecondo la definizione ISO, \"la fibra poliammidica (o nylon) \u00e8 una fibra formata da macromolecole lineari che presentano nella catena la ricorrenza di legami ammidici, di cui almeno l'85% sono uniti a gruppi alifatici o ciclo alifatici\".\nL'operazione di filatura \u00e8 condotta a temperatura di 30-40\u00a0\u00b0C, superiori al punto di fusione del polimero; per evitare fenomeni di depolimerizzazione e di degradazione \u00e8 importante che la massa abbia un contenuto di umidit\u00e0 non superiore allo 0,1%.\nLe caratteristiche principali di questa fibra sono:\nNonostante ci\u00f2 va segnalata la sensibilit\u00e0 a diversi reagenti chimici (candeggianti e acidi minerali), la scarsa resistenza alle alte temperature (&gt;100\u00a0\u00b0C) e a particolari condizioni ambientali quali luce e atmosfere ricche di ossidi di azoto.\nNelle poliammidi i numerosi legami a idrogeno intra- e inter-molecolari dovuti alla presenza di gruppi CONH danno origine ad intense forze di coesione che, unitamente alla regolarit\u00e0 delle catene, portano ad avere notevoli percentuali di cristallinit\u00e0. Ci\u00f2 conferisce al materiale ottime caratteristiche meccaniche: elevato modulo elastico, durezza e resistenza all'abrasione. Il punto di fusione \u00e8 generalmente elevato: 220\u00a0\u00b0C per il Ny-6, 262/264\u00a0\u00b0C per il 6,6 e 174\u00a0\u00b0C per il Ny-12. La transizione vetrosa si osserva attorno ai 50\u00a0\u00b0C per il Ny-6 e a 37\u00a0\u00b0C per il Ny-12.\nI gruppi ammidici polari, oltre a rendere le poliammidi piuttosto igroscopiche, migliorano notevolmente anche la resistenza all'urto. Questo \u00e8 possibile poich\u00e9 le molecole d'acqua assorbite agiscono da plastificante, aumentando la tenacit\u00e0.\nApplicazioni.\nSe la fibra viene utilizzata in filo continuo, il campo principale d'impiego \u00e8 quello delle calze da donna (collant). Inoltre spesso viene usata per costumi da bagno, abbigliamento sportivo (tute da ciclista, giacche a vento), nel settore intimo (\"lingerie\"), borsetteria, ombrelli e fodere, arredamento e pavimentazione, con fili di diametro molto elevato.\nIntorno agli anni settanta si diffuse un nuovo modo di completare la fase \"tessile\" della produzione del filo: anzich\u00e9 sottoporlo a torsione, si \"volumizza\" con un procedimento detto testurizzazione. Il filato cos\u00ec ottenuto acquista maggiore elasticit\u00e0, permettendo la produzione di calze senza la cucitura e determinando cos\u00ec anche un cambiamento nella moda.\nSe la fibra viene utilizzata in \"fiocco\", cio\u00e8 moltissime fibre tagliate corte e torte insieme per formare il filo, trova impiego soprattutto in mischia con altre fibre naturali (cotone, lana) nel settore della calzetteria per uomo, maglieria, tessuti per tappeti (ma con diametri pi\u00f9 consistenti) e dei tessuti per pavimentazione.\nCome la maggior parte delle fibre sintetiche, il nylon rispetto alle fibre naturali presenta i seguenti vantaggi:\nTintura.\nIl pH isoelettrico del nylon si trova attorno a 5,5 - 5,6. Nella tintura non si scende mai sotto pH 4,5 visto che provocherebbe danni alla struttura della fibra, sia perch\u00e9 ad un pH acido il nylon si degrada sia perch\u00e9 facendo entrare troppo colorante all'interno della fibra si provocano danni alla struttura cristallina di essa. Inoltre sotto pH 3 si ha la cationizzazione del legame immidico, che porta ad un attacco del colorante anionico. In questo modo si aumenta l'esaurimento di colorante all'interno del bagno, ma \u00e8 altres\u00ec vero che si tratta di legami deboli, che a seguito di un successivo lavaggio si romperebbero, riportando il colorante in bagno. Scendere sotto il pH 3 in definitiva porta alla creazione di legami deboli e abbassa la solidit\u00e0 della tintura.\nI coloranti acidi con i quali si tinge il nylon sono divisi in due classi:\nI coloranti acidi possono essere mono-, bi- o trisolfonici. I monosolfonici, essendo pi\u00f9 leggeri, tendono a salire prima sulla fibra; in presenza di una terna di coloranti con un colorante monosolfonico e due coloranti trisolfonici esiste il rischio che il colorante pi\u00f9 veloce, salendo prima, saturi la fibra, non lasciando salire gli altri due. Per questo motivo \u00e8 stata istituita una scala di \"compatibilit\u00e0 dei coloranti acidi sul nylon\".\nI coloranti con K=1 sono i pi\u00f9 veloci, quelli con K=7 i pi\u00f9 lenti. Quando si impiega una terna di coloranti, occorre usare quelli con K e solidit\u00e0 il pi\u00f9 possibile simili. La K non dipende dal bagno, dal pH o da ausiliari anionici o non ionici. Viene invece influenzata dall'uso di ausiliari cationici, per i quali \u00e8 stata istituita una scala dei K*, che dipende dal pH di tintura.\nOltre alla tintura con coloranti acidi si pu\u00f2 utilizzare la tintura con coloranti dispersi, premetallati 1:2 e premetallati 1.1 (i Neolan P permettono una tintura a pH meno acido).\nTintura nelle miste.\nIn una fibra mista lana-poliammide, il nylon tende a far salire prima il colorante e si satura molto meno rispetto alla lana. Se si deve tingere con tinte chiare, si possono utilizzare composti ritardanti per il nylon, ovvero acidi solfonici che si legano al nylon ritardando la salita del colorante. Se, invece, si deve tingere con toni pi\u00f9 scuri, l'unico modo \u00e8 quello di tingere prima il nylon con coloranti dispersi e poi la lana con coloranti acidi.\nSe si tratta di una fibra mista poliammide-cotone, si tinge con coloranti premetallati 1.2 o di classe B il nylon, e poi, nello stesso bagno, il cotone con coloranti diretti.\nPost-trattamenti.\nPer aumentare la solidit\u00e0 all'acqua di mare o di piscina, al sudore e al lavaggio, a seguito di una tintura con coloranti acidi si possono utilizzare acidi arilsolfonici (nello stesso bagno se sono stati usati ausiliari anionici, in bagno diverso se si sono utilizzati ausiliari cationici). In alternativa si utilizzano prodotti naturali (tannino e tartaroemetico), pi\u00f9 costosi, ma migliori.\nLa danaratura e i decitex.\nTradizionalmente il diametro del filo viene chiamato danaratura (abbreviato in \"den\"). Il \"den\" corrisponde al peso in grammi di 9.000 metri di filo.\nLa scala ora internazionalmente in uso si basa sul peso in grammi di una matassina di 10.000 metri, detta decitex. Nelle calze da donna ad una bassa danaratura corrisponde in genere una calza trasparente (velata), ad un'alta danaratura un effetto coprente (talvolta, ma non necessariamente, con finalit\u00e0 riposanti o contenitive). Nel filo continuo, anche a parit\u00e0 di decitex, importa il numero delle bave. Un filo monobava \u00e8, ad esempio, quello usato per le lenze da pesca.\nDi seguito sono riportate le formule che consentono di determinare il titolo, conoscendo la lunghezza in metri e il peso del filato, sia per i dtex (decitex) che per i den (denari):\ne conseguentemente:\ndtex\ndenari\nGli stabilimenti in Italia.\nLa Rhodiatoce (joint-venture tra la Montecatini e la Rh\u00f4ne-Poulenc) fu la prima azienda a introdurre sul mercato italiano il \"nylon 6,6\", prodotto nello stabilimento di Pallanza in esclusiva nazionale fino alla durata dei brevetti Rh\u00f4ne-Poulenc. Il marchio commerciale con cui venne conosciuto fu \"Nailon Rhodiatoce\"; era per\u00f2 un cosiddetto \"marchio debole\", perch\u00e9 troppo simile al nome comune del prodotto.\nLa Ch\u00e2tillon produceva il filo nylon 6 a Ivrea e Vercelli; la Snia Viscosa il filo nylon 6 a Cesano Maderno e a Varedo (MB), nonch\u00e9 il fiocco nylon 6 a Pisticci (MT).\nAgli inizi degli anni settanta l'intero settore delle poliammidi fu assegnato alla Montefibre (societ\u00e0 del gruppo Montedison nata dopo la fusione della Rhodiatoce e della Polymer con la Ch\u00e2tillon), che assorb\u00ec anche le produzioni della Snia Viscosa. Negli anni ottanta il settore sub\u00ec una grave crisi, tanto che la Montefibre (principale produttrice italiana delle poliammidi) fu dapprima costretta a razionalizzare le produzioni, conferendo le attivit\u00e0 alla Societ\u00e0 italiana nailon, sua controllata, e successivamente ad abbandonare in modo definitivo le esclusive del settore.\nAttualmente la RadiciGroup ed Aquafil Spa producono il maggior quantitativo nazionale di nylon 6 e nylon 6,6 nei loro stabilimenti in Italia."}
{"id": "82029", "revid": "599", "url": "https://it.wikipedia.org/wiki?curid=82029", "title": "Search for ExtraTerrestrial Intelligence", "text": ""}
{"id": "82033", "revid": "95049", "url": "https://it.wikipedia.org/wiki?curid=82033", "title": "Tito Manlio Torquato", "text": "Tito Manlio Torquato \u00e8 il nome di diversi consoli Romani appartenenti alla \"gens Manlia\":"}
{"id": "82035", "revid": "179521", "url": "https://it.wikipedia.org/wiki?curid=82035", "title": "Coppa del Mondo di combinata nordica", "text": "La Coppa del Mondo di combinata nordica \u00e8 un circuito internazionale di gare di combinata nordica organizzato annualmente dalla Federazione Internazionale Sci (FIS), a partire dalla stagione 1983-1984. Esclusivamente maschile fino alla stagione 2019-2020, dalla stagione 2020-2021 \u00e8 stato introdotto anche un circuito di gare femminili.\nLe gare si svolgono abitualmente da fine novembre a marzo prevalentemente in Europa, occasionalmente in Nord America e Giappone. Ai primi trenta classificati di ogni singola gara vengono assegnati punti a scalare (cento punti al vincitore, uno al trentesimo). Alla fine della stagione il combinatista con il punteggio complessivo pi\u00f9 alto vince la Coppa del Mondo.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. \u00c8 lo stesso trofeo consegnato ai vincitori delle altre Coppe del Mondo organizzate dalla FIS (sci alpino, salto con gli sci, sci di fondo) e dall'IBU (biathlon). Per questo a volte il termine \"sfera di cristallo\" \u00e8 usato come sinonimo di Coppa del Mondo.\nTra le stagioni 2001 e 2008 \u00e8 esistita una classifica sprint che affiancava quella generale.\nRegolamento.\nCentri di gara.\nLe stazioni sciistiche che ospitano o hanno ospitato gare di Coppa del Mondo sono:\nLa Coppa del Mondo di sprint.\nDalla stagione 2001 alla stagione 2008 la Federazione Internazionale Sci ha assegnato anche la Coppa del Mondo di sprint, la cui classifica veniva stilata tenendo conto solo dei risultati delle gare sprint inserite nel calendario della Coppa del Mondo di combinata nordica. Alla fine della stagione il combinatista con il punteggio complessivo pi\u00f9 alto vinceva la Coppa.\nIl Grand Prix.\nDalla stagione 2002 alla stagione 2007 la Federazione Internazionale Sci ha assegnato anche il Warsteiner Grand Prix, la cui classifica veniva stilata tenendo conto solo dei risultati delle gare disputate in Germania e inserite nel calendario della Coppa del Mondo di combinata nordica. Alla fine della stagione il combinatista con il punteggio complessivo pi\u00f9 alto vinceva il Grand Prix.\nRecord.\nMaggiori vincitori di Coppe del Mondo.\nIl record di successi \u00e8 di cinque vittorie ed \u00e8 detenuto dal tedesco Eric Frenzel (dal 2013 al 2017); seguono il finlandese Hannu Manninen con quattro (dal 2004 al 2007) e, con tre, il giapponese Kenji Ogiwara (1993, 1994, 1995), il tedesco Ronny Ackermann (2002, 2003, 2008), il francese Jason Lamy-Chappuis (2010, 2011, 2012) e il norvegese Jarl Magnus Riiber (2019, 2020, 2021) . Altri sono riusciti a fare il bis: l'austriaco Klaus Sulzenbacher (1988, 1990), il finlandese Samppa Lajunen (1997, 2000) e il norvegese Bjarte Engen Vik (1998, 1999).\nA livello di nazioni, la Norvegia \u00e8 il Paese che ha conquistato il maggior numero di Coppe del Mondo individuali, con 11 vittorie su 38 edizioni disputate. Seguono la Germania con 9 vittorie, Finlandia con 7, la Francia e il Giappone con 4 Coppe del Mondo ciascuna, infine l'Austria con 3. La distribuzione delle Coppe del Mondo conferma che la pratica della combinata nordica \u00e8 concentrata in poche nazioni con forti tradizioni (e disponibilit\u00e0 di impianti) nel salto con gli sci.\nI pi\u00f9 vittoriosi.\nIl record di vittorie nelle singole gare individuali di Coppa del Mondo appartiene al finlandese Hannu Manninen, che ha vinto 48 volte in carriera. Lo seguono il norvegese Jarl Magnus Riiber con 45 vittorie e il tedesco Eric Frenzel con 43.\nPodi.\nIl record di podi nelle singole gare individuali di Coppa del Mondo appartiene al finlandese Hannu Manninen con 90 piazzamenti tra i primi 3. Lo seguono i tedeschi Eric Frenzel e Ronny Ackermann con 83 e 77 podi rispettivamente."}
{"id": "82037", "revid": "879070", "url": "https://it.wikipedia.org/wiki?curid=82037", "title": "Cervidae", "text": "I cervidi (Cervidae ) sono una famiglia di mammiferi artiodattili, molti dei quali sono noti con il nome comune di cervo.\nDistribuzione.\nL'area naturale dei cervidi comprende quasi tutta l'Europa (l'intera Europa Settentrionale e orientale ma anche gran parte dell'Europa meridionale e occidentale), tutta l'Asia (dall'Indonesia alla Siberia e dalla Turchia alla Penisola dei Ciukci), pi\u00f9 ambedue le Americhe. In Africa invece i cervidi si sono estinti.\nIn Oceania i cervidi erano assenti prima dell'introduzione da parte dell'uomo. Oggi sono molto presenti in Australia (sei specie introdotte a partire dal XIX secolo) quanto in Nuova Zelanda.\nCaratteri fisici.\nParticolarit\u00e0 dei cervidi \u00e8 di essere dotati di palchi, strutture ossee a rinnovo annuale (raramente in alcune specie si possono registrare pi\u00f9 cambi in un anno) analoghe e non omologhe alle \"corna\" propriamente dette. Nella renna, i palchi sono presenti in entrambi i sessi, nelle altre specie normalmente ci\u00f2 non avviene;\nIn alcune specie inoltre i palchi sono assenti (come nel cervo d'acqua cinese\" Hydropotes inermis\").\nIl loro naso \u00e8 generalmente di colore nero, con delle piccole fessurine laterali, di forma simile a quello di una capra. \nI cervidi sono gli ultimi grandi ruminanti selvaggi delle regioni temperate. Ne esistono 43 specie ripartite in 17 generi.\nBiologia.\nDieta.\nIl cervo, rigorosamente erbivoro, ha una discreta capacit\u00e0 di adattamento e cambia la propria dieta a seconda delle stagioni e della disponibilit\u00e0 di cibo. In autunno e in inverno si ciba di frutti selvatici, bacche ed erba secca e, quando questi cominciano a scarseggiare, di corteccia di alberi. In primavera ed estate si nutre invece di varie specie foraggiere, di gemme e frutti selvatici.\nRiproduzione.\nLa stagione riproduttiva avviene tra il primo e il secondo anno di vita per i maschi, mentre per le femmine a partire dal terzo anno di vita. La gestazione dura da 226 a 236 giorni e di norma viene partorito un solo piccolo, raramente due o tre. Le nascite si concentrano nei mesi di maggio-giugno.\nEvoluzione.\nL'origine della famiglia dei cervidi risale all'Oligocene, circa 25 milioni di anni fa. In quel periodo erano numerose le famiglie di piccoli ruminanti primitivi che vivevano in Europa, Asia e Nordamerica. Tra queste, le famiglie dei moschidi (Moschidae) e dei paleomericidi (Palaeomerycidae) sembrerebbero quelle pi\u00f9 strettamente imparentate con i cervi.\nI primi veri cervi, del Miocene inferiore (20 milioni di anni fa), si rinvengono in Asia e in Europa. Forme come \"Lagomeryx\", \"Ligeromeryx\" e \"Procervulus\" erano dotate di palchi estremamente semplici, e le loro dimensioni erano molto modeste. \nAttraverso forme di transizione come \"Acteocemas\" e \"Stephanocemas\", generi successivi come \"Dicrocerus\", \"Heteroprox\", \"Euprox\" e \"Amphiprox\", del medio e tardo Miocene, probabilmente appartenenti alla trib\u00f9 dei Muntiacini (rappresentata attualmente dai muntjak), svilupparono palchi decidui e aumentarono le dimensioni; fu solo con la comparsa dei primi rappresentanti della trib\u00f9 Cervini che questi animali assunsero un aspetto simile alle specie attuali pi\u00f9 conosciute. Un genere enigmatico del Miocene medio \u00e8 \"Palaeoplatyceros\", gi\u00e0 dotato di larghi palchi a ventaglio.\nL'eurasiatico \"Cervavitus\", originatosi nel Miocene superiore, \u00e8 un buon candidato all'origine dei cervi attuali, e lo stesso genere \"Cervus\" \u00e8 di poco posteriore (Pliocene inferiore, circa 5 milioni di anni fa). I daini (genere \"Dama\") esistono dal Pleistocene inferiore (1,8 milioni di anni fa). La trib\u00f9 dei cervini (apparsa dapprima con forme arcaiche come \"Croizetoceros\") comprende anche forme estinte dai palchi eccezionalmente ramificati (\"Eucladoceros\") e altre forme dai palchi semplici e dalle forme snelle (\"Metacervoceros\", \"Pseudodama\"), mentre i megacerini (inizialmente noti con forme come \"Arvernoceros\"), di cui fa parte il ben noto cervo delle torbiere (\"Megaloceros giganteus\"), comprendono i pi\u00f9 grandi cervi mai esistiti, con palchi che sfioravano i 4 metri di larghezza. Alcuni cervi megaceri raggiunsero le isole del Mediterraneo, dove diedero origine a forme nane nel corso del Pleistocene (\"Candiacervus\").\nLa sottofamiglia dei capreolini (Capreolinae), che comprende i cervi americani, le alci, le renne e i caprioli, comparve nel Miocene superiore con il genere \"Procapreolus\", affine ai caprioli attuali. In particolare si pensa che i cervidi americani si siano differenziati circa 5 milioni di anni fa nelle foreste del Nordamerica e della Siberia. Il ceppo delle alci, nel Pleistocene, attraverso \"Libralces\" diede origine al gigantesco \"Cervalces\", mentre le renne esistono almeno dal Pleistocene inferiore in Asia, da dove migrarono in Nordamerica. Il genere canadese \"Torontoceros\" potrebbe essere stato strettamente imparentato con le renne. Il Nordamerica fu inoltre terra di conquista, qualche milione di anni prima, anche dei cosiddetti cervi americani: il genere attuale \"Odocoileus\" \u00e8 conosciuto a partire dal Pliocene inferiore. Appena riformatosi, l'istmo di Panama permise il passaggio dei cervi in Sudamerica, dove proliferarono nel Pleistocene (\"Morenelaphus\", \"Antifer\") e sono ancora presenti con forme tipiche (\"Blastocerus\", \"Ozotoceros\") o aberranti (\"Pudu puda\").\nClassificazione.\nVi sono circa 54 specie di Cervidi nel mondo (pi\u00f9 una estintasi in epoca recente), ripartite in tre sottofamiglie:\nGastronomia.\nSebbene non siano facilmente addomesticabili come ovini, capre, maiali e bovini, i rapporti tra persone e cervi sono molto antichi e antico \u00e8 il loro uso in gastronomia. Il cervo ha avuto per molto tempo una grande importanza economica per gli esseri umani grazie al gusto della sua carne, che \u00e8 considerata squisita da cuochi rinomati e buongustai. La carne dei cervi \u00e8 la principale ragione per cui sono cacciati e allevati."}
{"id": "82042", "revid": "394", "url": "https://it.wikipedia.org/wiki?curid=82042", "title": "Banca Centrale", "text": ""}
{"id": "82044", "revid": "69794", "url": "https://it.wikipedia.org/wiki?curid=82044", "title": "Edmondo de Amicis", "text": ""}
{"id": "82045", "revid": "254059", "url": "https://it.wikipedia.org/wiki?curid=82045", "title": "Buco del piombo", "text": "Il Buco del piombo \u00e8 un'imponente grotta naturale situata nel comune di Erba, nelle Prealpi comasche a una quota di 695\u00a0m sul livello del mare.\nGeologia.\nLa grotta fa parte di un complesso carsico formatosi nella roccia calcarea di et\u00e0 Mesozoica vicino alla localit\u00e0 detta Alpe del Vicer\u00e9 collocata all'interno della Riserva naturale Valle Bova.\nSi apre su una bianca parete verticale con una imboccatura di dimensioni ciclopiche: 45 metri di altezza e 38 di larghezza. La galleria visitabile \u00e8 lunga 300 metri, il resto della grotta, accessibile agli speleologi \u00e8 lungo qualche km, costituendo un sistema carsico composto dalle grotte \"Buco del Piombo\", \"Grotta Lino\" e \"Grotta Stretta\" esteso per circa 6.500 metri. All'interno sono presenti alcuni fenomeni concrezionati di stalattiti e stalagmiti.\nStoria.\nLa presenza umana \u00e8 documentata fin dal periodo paleolitico dal ritrovamento di vari reperti litici, e fu abitata anche dall'uomo di Neanderthal. La grotta era sede di estrazione di pietra silicea per la produzione di utensili, i nostri antenati probabilmente non vi abitavano in maniera continuativa, per via del freddo, dell'umidit\u00e0 e della presenza di orsi delle caverne in letargo.\nL'orso delle caverne (Ursus spelaeus) fu infatti il principale abitatore di questa caverna nell'ultimo periodo glaciale (fino a 15.000 anni fa circa), di questo animale sono stati rinvenuti numerosi resti ossei all'interno della grotta.\nLe strutture murarie presenti all'interno del grande androne di accesso alla grotta sono state datate alla met\u00e0 del VI secolo d.C., in base ai risultati delle analisi al radio-carbonio di alcuni frammenti lignei ritrovati all'interno di uno dei tanti fori pontai presenti nella roccia e documentano una continua presenza umana in epoca tardo romana e medioevale, fino al XVI secolo. Il luogo fu infatti usato come fortino difensivo nei periodi di guerra. Durante il periodo tardo-romano avrebbe fatto parte di un sistema di torri di segnalazione di cui facevano parte anche le fortificazioni di Lecco, di Castelmarte, del Baradello, del Colle di San Maffeo e di Castelseprio. \nIn epoca moderna la grotta \u00e8 divenuta oggetto di visita da parte di studiosi e turisti. Tra questi ultimi \u00e8 da ricordare la regina Margherita di Savoia.\nL'accesso, che sorge su propriet\u00e0 privata, \u00e8 rimasto poi chiuso per molti anni fino al 1998 quando un accordo con il comune di Erba ne ha consentito la riapertura.\nVisite.\nAlla grotta si arriva partendo dal comune di Albavilla seguendo la segnaletica fino all'ex trattoria Zoccolo dove \u00e8 possibile parcheggiare. Da qui si prosegue a piedi per circa mezz'ora su un percorso sterrato; al termine l'accesso alla grotta avviene attraverso una ripida scalinata.\nNell'androne all'imboccatura della grotta \u00e8 situato un museo speleologico; all'interno della grotta la temperatura \u00e8 di 10\u00a0\u00b0C per cui \u00e8 consigliabile portare una felpa e munirsi di scarpe da ginnastica o da trekking.\nDal 2011 il sito non \u00e8 visitabile a seguito di crolli verificatisi all\u2019interno della grotta.\nFlora e fauna.\nNell'ambiente buio, umido e freddo vivono diverse specie di insetti, crostacei, platelminti e pipistrelli. In passato, durante l'era glaciale, la caverna era frequentata dall'orso delle caverne, di cui sono stati rinvenuti molti resti ossei, tra cui alcuni scheletri completi.\nA causa della progressiva oscurit\u00e0, la vegetazione si riduce proseguendo verso l'interno della grotta. Nell'androne di ingresso \u00e8 presente il tasso e la spaccapietre \"Ceterach officinarum\". La prima decina di metri della grotta, ancora raggiunta dalla luce solare, ospita vari tipi di felci, queste infatti sono piante che prediligono i luoghi umidi come le grotte."}
{"id": "82047", "revid": "1543377", "url": "https://it.wikipedia.org/wiki?curid=82047", "title": "David Kitt", "text": "Con il padre e lo zio, anch'essi musicisti, forma sin da bambino un gruppo folk con cui gira per il paese. Studia musica al Trinity College di Dublino dove comincia ad esibirsi solo dal vivo. Grazie alle conoscenze acquisite in campo musicale e tecnologico, realizza nella sua stanza il suo primo mini album con otto tracce. Il suo album d'esordio, \"Small Moments\", \u00e8 una raccolta di canzoni acustiche in cui si mescolano tenui orchestrazioni elettroniche. \nCollegamenti esterni.\nSito ufficiale"}
{"id": "82049", "revid": "1573940", "url": "https://it.wikipedia.org/wiki?curid=82049", "title": "Matroniano", "text": "Origine e diffusione.\nDeriva dal latino \"Matronianus\", un gentilizio basato sul nome Matrona; \u00e8 quindi un patronimico, con il significato di \"relativo a Matrona\", \"appartenente a Matrona\".\nNome assai raro, attestato quasi esclusivamente al maschile, \u00e8 ricordato principalmente per il santo cos\u00ec chiamato. Port\u00f2 questo nome anche un cognato di Illo, generale dell'Impero romano d'Oriente che serv\u00ec sotto Basilisco e Zenone.\nOnomastico.\nL'onomastico si festeggia il 14 dicembre in ricordo di san Matroniano, eremita presso Milano."}
{"id": "82051", "revid": "287204", "url": "https://it.wikipedia.org/wiki?curid=82051", "title": "Neggio", "text": "Neggio () \u00e8 un comune svizzero di 331 abitanti del Cantone Ticino, nel distretto di Lugano.\nGeografia fisica.\nNeggio \u00e8 situato nel Malcantone, sulla riva sinistra del torrente Magliasina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82053", "revid": "287204", "url": "https://it.wikipedia.org/wiki?curid=82053", "title": "Vernate (Svizzera)", "text": "Vernate () \u00e8 un comune svizzero di 582 abitanti del Cantone Ticino, nel distretto di Lugano.\nGeografia fisica.\nVernate \u00e8 situato nel Malcantone, sulla falda orientale del monte Santa Maria.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "82054", "revid": "287204", "url": "https://it.wikipedia.org/wiki?curid=82054", "title": "Curio (Svizzera)", "text": "Curio () \u00e8 un comune svizzero di 546 abitanti del Cantone Ticino, nel distretto di Lugano.\nGeografia fisica.\nCurio \u00e8 situato nel Malcantone, sulla falda meridionale del Gheggio.\nStoria.\nIl 17 agosto 2004 \u00e8 stato bocciato il progetto di fusione per il nuovo comune di Medio Malcantone al fine di unire Astano, Bedigliora, Curio, Miglieglia e Novaggio. L'aggregazione \u00e8 stata abbandonata a causa del risultato negativo della votazione della popolazione dei comuni interessati del 8 febbraio 2004.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune e prende il nome di Patriziato di Curio-Bombinasco. L'ufficio patriziale \u00e8 presieduto da Frank Corti.\nCuriosit\u00e0.\nIn questo comune del Malcantone \u00e8 cresciuto ed \u00e8 partito per il suo giro del mondo il globtrotter Giacomo Facchinetti."}
{"id": "82062", "revid": "287204", "url": "https://it.wikipedia.org/wiki?curid=82062", "title": "Premi Oscar 2004", "text": "La 76\u00aa edizione della cerimonia di premiazione degli Oscar si \u00e8 tenuta il 29 febbraio 2004 al \"Kodak Theatre\" di Los Angeles. Il conduttore della serata \u00e8 stato il comico statunitense Billy Crystal, un veterano del ruolo.\nLe \"nomination\" dei film in concorso - che, in base al regolamento, sono stati immessi sul circuito cinematografico nell'anno precedente, il 2003 - erano state rese pubbliche il 27 gennaio 2004.\nIl dominatore dell'edizione \u00e8 stato il film di Peter Jackson \"Il Signore degli Anelli - Il ritorno del re\", episodio finale della trilogia de \"Il Signore degli Anelli\", che si \u00e8 aggiudicato 11 statuette, eguagliando il record di \"Ben-Hur\" e \"Titanic\", ma stabilendo un nuovo record, dato che li ha vinti su 11 nomination ricevute.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Blake Edwards in riconoscimento alle sue sceneggiature, regie e produzioni, una quantit\u00e0 straordinaria di opere per il grande schermo."}
{"id": "82065", "revid": "1717538", "url": "https://it.wikipedia.org/wiki?curid=82065", "title": "Teletrasporto quantistico", "text": "Il teletrasporto quantistico \u00e8 una tecnica nell'ambito dell'informatica quantistica che permette, sotto certe restrizioni, di trasferire uno stato quantistico in un punto arbitrariamente lontano. Principalmente, l'effetto coinvolto \u00e8 l'entanglement quantistico. \nIl termine \"teletrasporto\" pu\u00f2 risultare spesso fuorviante, portando a conclusioni errate, ed \u00e8 notoriamente abusato da parte dei media.\nPresupposti.\nCome conseguenza dei postulati della meccanica quantistica, il teorema di no-cloning quantistico vieta, in accordo con il teorema di non discriminazione quantistico, la creazione di un duplicato esatto di uno stato quantistico sconosciuto.\nSorprendentemente, \u00e8 per\u00f2 possibile trasferire lo stato quantistico di un sistema in un altro sistema. Questo, ovviamente, a patto di rispettare il teorema di no-cloning, ossia distruggere l'informazione nel sistema originale.\nIndistinguibilit\u00e0.\nSupponiamo che una persona di nome Alice abbia un atomo di rubidio (l'elemento che i fisici in questo campo utilizzano abitualmente) nel suo stato di minima energia, e che un'altra di nome Bob abbia un atomo dello stesso tipo, anch'esso nello stato di minima energia. L'aspetto importante \u00e8 che questi due atomi sono indistinguibili; questo significa che \"non c'\u00e8 differenza\" tra di essi.\nSe Alice e Bob avessero, per esempio, due sfere di vetro, apparentemente identiche, e le scambiassero, ci sarebbero comunque dei cambiamenti. Se si avesse un potente microscopio, si sarebbe sicuramente in grado di distinguere le due sfere. Al contrario per atomi dello stesso tipo nello stesso stato quantistico \"non ci sono affatto differenze\". La situazione in cui Alice ha il primo atomo e Bob il secondo \u00e8 \"esattamente\" la stessa rispetto al caso in cui Alice e Bob si scambiassero gli atomi. In un certo senso, \u00e8 sbagliato affermare che due atomi hanno individualit\u00e0 o identit\u00e0. Sarebbe pi\u00f9 corretto dire che due posizioni nello spazio hanno la propriet\u00e0 di avere i campi quantistici fondamentali nello stesso stato che definisce lo stato di minima energia di un atomo di rubidio.\nTeletrasporto quantistico: il risultato.\nImmaginiamo che l'atomo di Alice sia in qualche stato complicato (eccitato). Assumiamo quindi di non conoscere questo stato quantistico e, come conseguenza del teorema di non discriminazione quantistico, di non essere in grado di conoscerlo. Quello che possiamo fare \u00e8 \"teletrasportare\" lo stato nell'atomo di rubidio di Bob. In seguito a questa operazione, l'atomo di Bob \u00e8 esattamente nello stato in cui era quello di Alice in precedenza.\nA questo punto si noti che l'atomo di Bob \u00e8 indistinguibile da quello di Alice prima dell'operazione. In un certo senso, i due atomi sono \"gli stessi\" \u2014 perch\u00e9 non ha senso affermare che due atomi sono differenti solo perch\u00e9 sono in posizioni differenti. Se Alice fosse andata da Bob e gli avesse dato il suo atomo, ci si troverebbe nella stessa situazione in cui ci si trova in seguito al teletrasporto.\nMa in questo caso Alice e Bob non devono incontrarsi; \u00e8 sufficiente che condividano uno stato entangled e che possano comunicare.\nFormalismo.\nEsistono diversi schemi di teletrasporto quantistico. Il caso pi\u00f9 semplice \u00e8 quello del teletrasporto di un qubit.\nLo stato iniziale dei sistemi di Alice e Bob \u00e8 il seguente\ndove\n\u00e8 il generico stato di Alice da teletrasportare e \"A\"2 e \"B\" sono i qubit entangled rispettivamente di Alice e Bob.\nSi noti che l'operatore densit\u00e0 di Bob \u00e8 l'unit\u00e0, ovvero Bob non ha informazioni sullo stato del suo qubit.\nA questo punto riscrivendo lo stato complessivo si ottiene\ncome si vede, effettuando una misura di Bell, Alice riduce lo stato di Bob ad uno dei quattro stati con coefficienti \"\u03b1\" e \"\u03b2\". Si noti come, sebbene il qubit di Bob sia a questo punto in uno stato definito, quest'ultimo non ha modo di distinguere in quale dei quattro stati il proprio qubit si trovi. In particolare l'operatore densit\u00e0 di Bob \u00e8 \"ancora l'identit\u00e0\", ovvero non c'\u00e8 stata trasmissione di informazione.\nIn seguito Alice comunica a Bob qual \u00e8 stato il risultato della misura, ovvero in quale stato il suo sistema si trovi, permettendogli di effettuare una trasformazione unitaria opportuna che porti il proprio stato nello stato formula_7 originario.\nRealizzazione: circuito quantistico.\nIl pi\u00f9 semplice protocollo per l'impiego del teletrasporto quantistico prevede 3 qubit (si veda l'immagine). In questo esempio Alice deve trasmettere a Bob un generico stato:formula_8 per fare questo essi condividono 2 qubit che si trovano in uno stato entangled: formula_9 e formula_10 esse eseguono una rotazione del vettore di stato di un singolo qubit sulla sfera di Bloch, rispettivamente attorno all'asse x e all'asse z. Si nota perci\u00f2 che a seconda del risultato della misurazione dei qubit di Alice, Bob si trover\u00e0 uno stato che non sar\u00e0 sempre formula_7 ma, in generale, lo stato teletrasportato corrisponde allo stato iniziale di Alice sul quale vengono effettuate due rotazioni (X e Z). \u00c8 chiaro che, per poter ricostruire correttamente lo stato iniziale, il destinatario dovr\u00e0 sapere quali operazioni effettuare sullo stato teletrasportato. Si ricordi che le matrici usate per rappresentare le porte quantistiche sono unitarie, perci\u00f2 formula_12 dove formula_13 rappresenta la matrice identit\u00e0 e formula_14 la trasposta coniugata. In questo modo Bob non dovr\u00e0 far altro che applicare la porta corrispondente allo stato che riceve, in modo da annullarne l'effetto e ottenere lo stato iniziale formula_7. Per poter sapere per\u00f2 quali operazioni dovranno essere effettuate sullo stato teletrasportato il mittente (Alice nell'esempio) dovr\u00e0 inviare al destinatario (Bob) l'esito della sua misura, ovvero il valore dei suoi due qubit che a questo punto sono semplicemente due bit \"classici\" che verranno inviati mediante un canale di comunicazione classico (es. fibra ottica, cablaggio, Internet, ecc..) Bob, ricevendo questa informazione, potr\u00e0 manipolare lo stato teletrasportato per ottenere cos\u00ec quello originale. \nRisultati e considerazioni finali.\nDa questa descrizione si possono estrapolare i seguenti risultati:\nIl teletrasporto quantistico rappresenta un buon candidato come protocollo di comunicazione sicuro per una futura rete Internet quantistica, a livello di ricerca sono stati fatti molti passi avanti, sfruttando questo fenomeno per comunicazioni terra-terra, nel 2020 un team di ricercatori ha utilizzato il teletrasporto quantistico su 44 km di fibra ottica, e per comunicazioni terra-satellite.\nNel giugno 2021 \u00e8 stata pubblicata su Nature Photonics una ricerca relativa all'attuazione di un protocollo di distribuzione a chiave quantistica (QKD) su 511 km di fibra ottica. L'importanza di tale risultato \u00e8 legata non tanto alla distanza in s\u00e9, ma alla capacit\u00e0 di mantenere una bassa decoerenza tra i fotoni scambiati in un ambiente \"rumoroso\". Bisogna ricordare infatti che la maggior parte degli esperimenti sul teletrasporto avvengono in laboratorio, quindi in un ambiente controllato (in termini di temperatura e disturbi esterni). Nel paper sopracitato, invece, \u00e8 stata sfruttata una fibra ottica normalmente impiegata per lo scambio dati tra le citt\u00e0 di Jinan, Mazhan e Qingdao, soggetta quindi a rumore ambientale. "}
{"id": "82070", "revid": "110157", "url": "https://it.wikipedia.org/wiki?curid=82070", "title": "Free for All (Art Blakey)", "text": "Free for All \u00e8 un album di Art Blakey and The Jazz Messengers, registrato con l'etichetta Blue Note Records. \u00c8 stato prodotto da Alfred Lion e registrato al \"Van Gelder Studio\", nel New Jersey (USA) il 10 febbraio del 1964."}
{"id": "82071", "revid": "1543377", "url": "https://it.wikipedia.org/wiki?curid=82071", "title": "NortonLifeLock", "text": "La NortonLifeLock (fino al 2019 conosciuta con il nome Symantec) \u00e8 un'azienda statunitense nata nel 1982, con sede a Mountain View e filiali in tutto il mondo, nota principalmente per la produzione di software destinato alla sicurezza informatica.\nL'8 agosto 2019, Symantec ha annunciato di aver venduto i suoi asset di sicurezza aziendale, che includono il nome Symantec, a Broadcom Inc. (NASDAQ: AVGO), sussidiaria di Avago Technologies, per $ 10,7 miliardi in contanti.\nDescrizione e storia.\nSymantec compete nell'industria degli AntiVirus con le maggiori aziende del settore. Acquisizioni di altre societ\u00e0 (come p.e. Veritas ecc..) hanno per\u00f2 portato l'azienda a diversificare l'offerta in altri settori e ad occuparsi anche di prodotti per l'integrit\u00e0 dei dati, malfunzionamenti hardware e software ecc..\nL'azienda produceva anche software per il partizionamento degli hard disk (PartitionMagic) e il backup dei dati (Norton Ghost o il Norton Save &amp; Restore); i prodotti di punta dell'azienda restano comunque quelli destinati alla difesa da virus, worm e malware (con il Norton Antivirus). Negli altri campi d'interesse, Symantec si rivolge prettamente al settore aziendale con soluzioni diversificate a seconda del tipo di attivit\u00e0 dell'utente.\nNel novembre 2007 \u00e8 stato presentato \"Norton Smartphone Security\", una suite di programmi di sicurezza per cellulari con sistema operativo Windows Mobile 5.0 e Symbian OS 9 5.0 (Serie 60).\nNel 2010 Symantec ha acquisito diversi protagonisti dell'ambito delle tecnologie di cifratura, integrit\u00e0 e autenticazione delle comunicazioni realizzate con il modello a chiave pubblica.\nSul piano delle tecnologie ad architettura centralizzate, ovvero legate al Secure Sockets Layer e al suo successore Transport Layer Security, ha ottenuto da VeriSign per 1,28 miliardi di dollari le autorit\u00e0 di certificazione Verisign Trust Seal e Verisign Identity Protection.\nSul piano degli strumenti decentralizzati, cio\u00e8 basati su OpenPGP,\nSymantec ha acquistato la PGP Corporation proprietaria dei diritti dell'omonimo software che costitu\u00ec la prima implementazione dello standard.\nNel febbraio 2015 Symantec \u00e8 stata riconosciuta colpevole di due violazioni di brevetto, detenuti da \"Intellectual Ventures Inc\", e condannata a pagare 17 milioni di dollari a titolo di risarcimento danni.\nIl 29 gennaio 2016, il business di gestione delle informazioni \u00e8 stato scisso in Veritas Technologies e ceduto al Gruppo Carlyle.\nNel Novembre 2019 la divisione Enterprise di Symantec (Symantec Enterprise Security Business) viene acquisita da Broadcom Inc. per circa 11 miliardi di dollari.\nIl 10 agosto 2021, NortonLifeLock ha annunciato l\u2019acquisizione di Avast Software, per pi\u00f9 di 8 miliardi di dollari."}
{"id": "82086", "revid": "226458", "url": "https://it.wikipedia.org/wiki?curid=82086", "title": "Maturo", "text": "Origine e diffusione.\nNome dal chiaro valore augurale e di scarsissima diffusione, si basa sul termine latino \"maturus\" (cio\u00e8 appunto \"maturo\", sia in senso fisico che intellettuale). In francese provenzale, il diminutivo \"Maturinus\" (che alcune fonti considerano invece un gentilizio) diviene \"Mathurin\", traendo la \"h\" dall'influsso di \"Mathieu\" (Matteo).\nOnomastico.\nL'onomastico si pu\u00f2 festeggiare il 2 giugno, in ricordo di san Maturo, martire a Lione con altri compagni sotto Marco Aurelio. \nCon il nome Maturino si ricorda invece, il 1\u00ba novembre, san Maturino, sacerdote a Larchant, originario del G\u00e2tinais ed evangelizzatore delle Gallie, vissuto nel IV secolo, famoso per le sue conoscenze mediche per le quali pare abbia guarito dalla follia la figlia dell'imperatore Massimiano. \u00c8 patrono dei folli, dei lunatici, dei buffoni e dei marinai."}
{"id": "82087", "revid": "399", "url": "https://it.wikipedia.org/wiki?curid=82087", "title": "Ciociaria", "text": "Ciociaria (: ), meno comunemente Cioceria, \u00e8 il nome con cui nell'ottocento erano chiamati alcuni territori tra l'odierno Lazio e la Campania (antica Terra di Lavoro) , senza limiti geografici ben definiti. A partire dal ventennio fascista lo stesso nome \u00e8 usato dalla stampa locale, da associazioni promozionali e manifestazioni folcloristiche come sinonimo di provincia di Frosinone e dell'insieme delle tradizioni popolari del suo territorio. L'identificazione della Ciociaria con il territorio della provincia \u00e8 fatta propria dalla stessa azienda di promozione turistica della provincia di Frosinone.\nGeografia.\nCome accade per molte denominazioni popolari, una descrizione geoantropica della \"Ciociaria\" che definisca i suoi confini e delle sue millantate peculiarit\u00e0 etniche non \u00e8 mai stata veramente fornita. Il territorio interessato \u00e8 sempre stato storicamente e amministrativamente denominato \"Lazio\", \"Campagna e Marittima\" o \"Campagna di Roma\" e gli studi storiografici e demologici che portarono alla luce gli aspetti sociali dei cosiddetti \"ciociari\", all'inizio del XIX secolo, trattano la questione in modo marginale, senza disporre di documentazioni precise.\nIl primo tentativo di dare un carattere scientifico alla questione fu fatto solo nel 1916 da Adele Bianchi che, in una pubblicazione dell'istituto geografico De Agostini, sugger\u00ec che \u00abla Ciociaria comprende l'ampia Valle del Sacco, i Monti Ernici, il versante interno degli Ausoni e parte dei Lepini\u00bb, grossomodo il circondario di Frosinone. Pochi anni pi\u00f9 tardi lo studio fu ripreso da alcuni intellettuali fascisti frusinati le cui tesi geografiche e etnologiche furono anche bandiera delle loro idee politiche, e che arrivarono a costruire l'antropologia di una \u00ab\"razza ciociara\"\u00bb, apportando nuova confusione al problema.\nNel 1930 l'\u00ab\"Enciclopedia Italiana\"\u00bb riprese e rielabor\u00f2 gli studi della Bianchi, considerando per\u00f2 \"Ciociaria\" anche parte del circondario di Sora e la valle del Gari e, discostandosi dalle opinioni degli 'intellettuali fascisti frusinati', ritenne esplicitamente l'area geografica descritta \u00abpriva di una propria individualit\u00e0\u00bb. Dal secondo dopoguerra invece, poich\u00e9 nel Lazio fu conservato l'assetto amministrativo del regime, col termine \"ciociaro\" i governi locali promossero l'identit\u00e0 provinciale frusinate, e fu sollevato da diversi autori il problema di individuare se esistesse anche una \"\u00abregione storica\u00bb ciociara\" e quali fossero le sue caratteristiche ed i suoi limiti; costoro avanzarono poi soluzioni molto divergenti fra loro.\nLe analisi antropologiche e toponomastiche, pubblicate dai primi anni sessanta furono tanto contraddittorie che si arriv\u00f2 ad identificare la Ciociaria ora col territorio fra il Liri e i Castelli romani ora con parte dell'antica provincia pontificia di \"Campagna e Marittima\", o persino con l'intera provincia di Frosinone o buona parte del Lazio meridionale. Altri studiosi, infatti, considerano la \"Grande Ciociaria\" come tutto il Lazio meridionale, includendo in essa le province di Latina e Frosinone per intero.\nDistinzioni territoriali.\nLe caratteristiche sociali ed urbanistiche che caratterizzarono i paesi e le citt\u00e0 tra Roma e Capua hanno spesso indotto alcuni autori a ricercare in miti locali e nella omogeneit\u00e0 economica e sociale del territorio una qualche imprecisit\u00e0 peculiarit\u00e0 fino al Bragaglia che evocava addirittura un \u00abRegno Ciociaro\u00bb \nSempre il Bragaglia ricorda: \u00abper fortuna la terra nostra sta sempre sotto il segno di Circe\u00bb.L'archeologo Giuseppe Marchetti Longhi ritiene che i confini della moderna Ciociaria coincidano con quelli dell'ex Circondario di Frosinone includendo per\u00f2 anche alcuni comuni dell'ex Circondario di Velletri; \u00aballa confluenza delle due valli: del Cosa e, la maggiore, del Sacco, possiamo panoramicamente comprendere la zona, che chiamiamo Ciociaria\u00bb.\nL'antico \"Latium adjectum\" sarebbe quindi l'odierna Ciociaria, dice poi lo studioso, e la \u00abcivilt\u00e0\u00bb delle mura pelasgiche con l'uso della ciocia i fattori storici che contraddistinguerebbero questa parte del Lazio.\nNel Medioevo infine si stabilirono quei confini che fino all'unit\u00e0 d'Italia delimitavano le amministrazioni del Lazio. Dopo una serie di conflitti che videro contrapposti Bizantini e Longobardi prima, Stato Pontificio e Regno di Napoli poi, il fiume Liri e parte degli monti Ausoni divennero un confine che tagliava in due le attuali province di Frosinone e di Latina e che segn\u00f2 fortemente le direttrici di sviluppo e modernizzazione, di fatto per\u00f2 pi\u00f9 debole nel separare le identit\u00e0 culturali.\nDocumentazione.\nIl pi\u00f9 antico documento che testimonia l'uso del nome Ciociaria per indicare una regione fisica risale al XVII secolo e consiste in un manoscritto in cui \u00e8 registrato il toponimo \"Ciocciar\u00eca\". Non esistono invece documenti nel regno di Napoli o in Terra di Lavoro che attestino l'espressione geografica entro i confini delle Due Sicilie e, nonostante il documento vaticano, per lungo tempo le fonti storiche tacciono. Perch\u00e9 l'espressione geografica diventi nota a scrittori, storici ed intellettuali si deve aspettare il pieno evo moderno. \nNei testi e nella letteratura per la prima volta si parla di \"Ciocer\u00eca\" dal 1833, cos\u00ec si ritiene che il toponimo sia effettivamente entrato nell'uso comune, senza precise connotazioni geografiche, a partire dalle invasioni francesi nello Stato Pontificio, quando fu istituito anche nelle province romane l'obbligo di prestare il servizio di leva, situazione che port\u00f2 a Roma i contadini e pastori delle periferie, che in citt\u00e0 furono denominati, in base ai loro costumi, \"cioci\u00e0ri\" (dalla \"ciocia\").\nA partire dal XVIII secolo il termine a Roma divenne d'uso comune, con cui si appellavano gli abitanti di alcuni comuni non assimilabili direttamente all'economia della capitale, prevalentemente collocati a sud della valle del Tevere, in evocazioni generiche delle tradizioni del Lazio. I toponimi \"Campagna di Roma\" e \"Campagna e Marittima\" che ricalcano direttamente il nome imperiale \"Campania\", con cui erano conosciuti alcuni territori della \"Regio I\", furono per\u00f2 da sempre le uniche denominazioni adottate per indicare i territori del Lazio meridionale, assieme al classicheggiante \"Latium\" dei cartografi e degli umanisti e, successivamente nei territori del regno delle Due Sicilie, al toponimo \"Terra di Lavoro\", fino al 1927. L'aggettivo \"campanino\" era inoltre il vocabolo con cui si qualificavano gli abitanti della \"Campagna\" e con cui si indicava tutto ci\u00f2 che riguardava l'omonima provincia pontificia, con pertinenza geografica ed amministrativa.\nCiociaria \u00abpastorale\u00bb.\nUna primitiva sistemazione geografica, della fine del XIX secolo, \u00e8 tracciata nell'opera di uno storico romano, dove si accenna vagamente alla \"Ciociaria\" cos\u00ec come si conosceva nello Stato Pontificio. David Silvagni, che per\u00f2 non si interessa direttamente del problema, ne \u00ab\"La Corte Pontificia e la Societ\u00e0 Romana\"\u00bb fa propria un'interpretazione di Carlo Maria Curci, e sull'orme di costui nota che \u00ab\u00e8 la parte pi\u00f9 montuosa e incolta del circondario di Frosinone e Sora\u00bb, cio\u00e8 i Monti Ernici del Lazio odierno, ma poi chiama \u00ab\"ciociari\"\u00bb tutti i cardinali originari delle diocesi cattoliche tra Anagni e Terracina, evitando l'accezione sociale che aveva avuto fino ad allora il nome popolare dei pastori laziali.\nIl Silvagni riporta quindi un elenco di ecclesiastici famosi, biasimati per il provincialismo e per dubbie capacit\u00e0 amministrative, in cui si citano pure le localit\u00e0 di nascita di ciascuno, tutte esplicitamente agglomerate a costituire una regione che chiama \"Ciociaria\", anche se palesemente estranee al comprensorio ernico (Sonnino, Ceprano, Ceccano, Gorga, Paliano, Anagni, Ninfa, Roccasecca, Carpineto, Monte San Giovanni Campano). In questa sistemazione emerge quindi un'effettiva traslazione, scarsamente documentata altrove, di ci\u00f2 che si intendeva per \"Ciociaria\" e \"ciociaro\", che da espressione di un \u00abblasone popolare\u00bb andava costituendosi come una propria \u00abidentit\u00e0 geografica\u00bb. La regione delineata comprende tutte le citt\u00e0 campanine organizzate entro diocesi immediatamente soggette alla Santa Sede, perci\u00f2 accomunate dallo stesso sistema politico, economico e sociale, e che furono estranee per identit\u00e0 e tradizione ai territori delle diocesi suburbicarie e alle vicende storiche della realt\u00e0 cittadina di Roma.\nL'Unit\u00e0 d'Italia.\nQuando i territori dell'ex Stato Pontificio furono soggetti alle riforme politiche ed amministrative del governo italiano, le divisioni amministrative preunitarie vennero soppresse e il territorio fra Viterbo e Frosinone fu riunito sotto un'unica provincia, detta \"provincia di Roma\" o \"provincia del Lazio\" e per la prima volta col \u00ab\"Latium\"\u00bb dei classici si indicarono contemporaneamente i territori a nord e a sud del Tevere, e scomparvero dalle pagine degli storici e geografi e dalle denominazioni ufficiali i nomi delle antiche regioni storiche (Patrimonio di San Pietro, Sabina, Campagna di Roma, Marittima, Comarca). La nuova situazione amministrativa nazionale non corrispondeva pi\u00f9 ai precedenti assetti provinciali e la propaganda politica fin\u00ec con l'appropriarsi abusivamente di espressioni geografiche per sostenere le riforme politiche in atto.\nScomparve lentamente e perse il suo significato territoriale l'aggettivo \u00ab\"campanino\"\u00bb; il termine \"sabino\" assunse un significato pi\u00f9 estensivo e classicheggiante, l'ampia catena oggi conosciuta come monti Ernico-Simbruini era denominata genericamente \"monti Sabini\" e si coniavano nuovi termini come \"Agro romano\" per indicare le terre bonificate dei latifondi attorno a Roma, e \"campagna romana\", la regione che secondo Giuseppe Tomassetti si estendeva dal Monte Cavo e Torre Astura a Tivoli e Bracciano, in realt\u00e0 pi\u00f9 vicina all'immaginario degli artisti che rappresentarono i paesaggi laziali in quadri e ai racconti dei viaggiatori stranieri che ad una vera e propria realt\u00e0 storico-geografica. Cos\u00ec pure nel 1862 \"Agnone\" diventava \u00abVilla Latina\u00bb. Nella confusione terminologica e filologica che ne segu\u00ec, il termine \"ciociaro\" sopravviveva, senza significati etnici o geografici, solo in ambito artistico-letterario: si ritrova sporadicamente in poesie di Giosu\u00e8 Carducci e Pascoli e in una novella di D'Annunzio per indicare gli zampognari di Atina.\nLo stesso processo di ridefinizione delle espressioni geografiche e territoriali continu\u00f2 anche nel primo Novecento: nel 1891 \u00ab\"P\u00f2nza\"\u00bb veniva rinominata \u00abArcinazzo Romano\u00bb mentre nel 1911 \u00ab\"Anticoli di Campagna\"\u00bb diventava \u00abFiuggi\u00bb (qualche anno prima furono realizzati gli stabilimenti termali e la ferrovia Roma-Fiuggi), e l'ultima traccia nella toponomastica ufficiale della regione di Campagna e Marittima fu cancellata dalle carte geografiche.\nEtnologia.\nIl brigantaggio, Sonnino e la \u00abCiocer\u00eca della Croce\u00bb.\nAlla fine del XVIII secolo e all'inizio del XIX secolo l'uso del termine, in ogni caso relativamente poco comune, del termine \"cioci\u00e0ro\" nella storiografia come sinonimi di una classe sociale particolarmente disagiata, ma non di un popolo. Nel 1781, in un'opera di Gian Gaspare Cesari a proposito di Anagni, che cita la presenza di \u00ab\"le abitazioni de' meschini Ciocci\u00e0ri\"\u00bb nel territorio della citt\u00e0. Il termine rimane offensivo quando quasi mezzo secolo pi\u00f9 tardi, nel 1824, Fra Pacifico da Monte Compatri, dei nobili di Carpineto, genericamente scrive in una lettera di conoscer \u00abbene questi fottuti baroni ciociari\u00bb, con il nobile Gioacchino De Santis, che ribadisce che \u00abveri ciociari\u00bb erano \u00abuomini effemminati e bevitori\u00bb. Giuseppe Giusti accenna alla \u00abcornamusa dei ciociari\u00bb e Francesco Bulgarini, nel 1848, parla di contadini montagnoli \u00abciociari\u00bb in riferimento a dei mezzadri provenienti stagionalmente dal circondario di Subiaco a Tivoli, per coltivare granturco. Franco Mistrali invece, nel 1861, identifica con lo stesso nome una \u00abrazza di banditi o briganti della Sabina\u00bb, e parlando del cardinale Giacomo Antonelli, definisce anche lui \"ciociaro\" con scherno, per dubbie qualit\u00e0 morali..\nSegu\u00ec probabilmente il Mistrali lo storico Armando Dubarry, che in un'opera del 1875 testimonia l'uso di chiamare volgarmente \"Ciociaria\" l'intera delegazione apostolica di Frosinone, all'epoca soppressa, e ivi per la prima volta viene messa chiaramente in relazione l'espressione geografica con la \"ciocia\", calzatura, dice il francese, dei locali briganti, contadini e milizie irregolari. Cos\u00ec il nome si avvi\u00f2 ad assumere un significato pi\u00f9 ampio e generale, e l'aggettivo \"ciociaro\" fu da allora strettamente connesso al toponimo \"Ciociaria\". In alcune descrizioni storiche di Sonnino \u00e8 per\u00f2 possibile rinvenire pi\u00f9 chiare considerazioni sul senso originario dell'espressione, ben distinguibili dai confusi riferimenti dei cronisti.\nTra il 1843 e il 1844 alcune opere identificano una regione attorno alla citt\u00e0 volsca come \"Ciociar\u00eca\" o \"Ciocer\u00eca della Croce\", una zona che fu centro di un radicato movimento di resistenza all'occupazione francese durato dall'inizio della repubblica romana fino al 1815, condotto da un gruppo di briganti locali che ebbero sottratto al controllo militare straniero buona parte della montagna \u00e0usone tra Roccasecca dei Volsci e Priverno. Queste, se confrontate con le altre fonti storiche che provano il legame fra l'uso volgare del termine \u00ab\"cioci\u00e0ri\"\u00bb e il fenomeno del brigantaggio popolare, inducono a considerare che alcuni territori attorno a Roma, anche distanti fra loro (Subiaco, Sabina, Sonnino, Monti Ernici), particolarmente soggetti al fenomeno del banditismo e per questo spesso caduti sotto l'anarchia di governi popolari, sono stati pi\u00f9 volte definiti \"Ciociaria\", diacronicamente, a causa di insoliti briganti popolani e improvvisati, come nel caso di Sonnino, che calzavano le \"ciocie\", costume affatto esotico rispetto agli altri indumenti tradizionali dei territori pontifici e alle abitudini dei mercenari, capitani di ventura e briganti cittadini, di Tuscia, Marche e Umbria. \nCiocie o zampitti?\nNei primi documenti e opere storiografiche si \u00e8 insistito molto su un tipo di calzature dette \"ciocie\"; queste per\u00f2 propriamente non corrispondono a nessun preciso contesto folclorico, n\u00e9 il territorio in cui si rinvengono nei costumi locali, riflette una specifica regione storico-geografica. Una sorta di ciocia \u00e8 adottata un po' ovunque nelle regioni dell'ex Regno delle Due Sicilie, a volte in forme primitive, nonch\u00e9 in Albania, Grecia, Macedonia e Kosovo.\nDa quando per\u00f2 nel Lazio la calzatura ha interessato studiosi ed artisti, anche in tempi recenti, la variabilit\u00e0 delle usanze popolari fu trascurata e in molti hanno usato impropriamente o approssimativamente la parola \"ciocia\", estendendone o reinterpretandone il significato, o hanno trovato ispirazione per costruire figure letterarie piuttosto lontane dalla reale condizione popolare del Lazio. Almagi\u00e0, in maniera estensiva, usa la parola \"ciocie\" per designare le analoghe calzature dei Balcani, senza citare gli effettivi nomi slavi o schipetari; Emma Calderini parla di \"cioce laziali\" e in altre opere si rinviene l'espressione \"cioce romane\", in locuzioni che suonano un po' forzate, dal momento che la parola \"ciocia\", in senso stretto, \u00e8 propriamente romanesca e forse sublacense (a Minturno anche \u00ab\"cioceri\"\u00bb). \nCos\u00ec per anni si ignor\u00f2 completamente il sostrato culturale a cui si voleva far riferimento, tralasciando indagini linguistiche e folcloriche. Quanto in realt\u00e0 in Italia si sa del problema \u00e8 questione molto pi\u00f9 complessa e attualmente dibattuta. La superficialit\u00e0 promozionale e propagandistica dei primi studi \u00e8 resa pi\u00f9 confusa dal fatto che alcuni aspetti folclorici laziali coinvolgono direttamente i territori delle Due Sicilie, dove si registrano diverse parole indigene, che denotano le ciocie e altre calzature che le rassomigliano molto, che non sono mai stati considerati di rilevanza demologica: gli \u00ab\"zampitti\"\u00bb e lo \"\u00absci\u00f2scio\u00bb\", cio\u00e8 le ciocie meridionali. \"Zampitti\" \u00e8 un vocabolo dialettale molto pi\u00f9 affermato del romanesco ciocia, per estensione territoriale, riscontrato anche nei territori dell'ex Stato Pontificio.\nNella Marsica e nel Sud-Pontino \u00e8 usato con connotazioni offensive: con \u00ab\"i samp\u00ectte\"\u00bb ad Avezzano si definiscono gli abitanti della Vallelonga, Sora e della Valle Roveto, con il nomignolo di \u00ab\"zampitti\"\u00bb a Terracina si scherniscono gli abitanti di Vallecorsa e nel 1869 lo stesso nome indicava volgarmente i membri di una milizia irregolare al soldo di Papa Pio IX, ingaggiata per controllare e reprimere il brigantaggio sul confine meridionale pontificio, composta da soldati popolari che indossavano ciocie. \u00ab\"La zampitta\"\u00bb o \u00ab\"gli zampitti\"\u00bb sono anche un tipo di calzatura delle popolazioni dell'Etna, Cilento e Basilicata. Si aggiungono poi diverse valutazioni approssimative e improbabili emesse al riguardo: le calzature in uso nell'ex Regno delle Due Sicilie, diversamente da quanto studiato storicamente nel Lazio, non raggiungono mai uno standard unico nella foggia e sono diffuse senza continuit\u00e0 in molte regioni meridionali, e alcuni indicano di interesse etnografico solo la ciocia delle testimonianze storiografiche, a cui corrisponderebbe uno specifico territorio di diffusione, ignorando le indagini sui dialetti meridionali e ritenendo il costume laziale un'evoluzione dei corrispettivi napoletani.\nUn'ipotesi approssimativa, che non pu\u00f2 essere confermata da dati reali: non esiste un lessico popolare che rilevi variet\u00e0 specifiche nella tradizione laziale o che distingua questa da quella napoletana e inoltre, poich\u00e9 il dialetto marsicano e terracinese, nonch\u00e9 la lingua napoletana, ad esempio, conoscono il termine \"zampitto\" proprio come sinonimo dell'italiano \"ciocia\" (cfr. il napoletano \"sci\u00f2scio\"), oppure come parola il cui significato \u00e8 molto simile a quello di \"ciociaro\" o di \"villano\", sono smentite le considerazioni che vogliono esclusivo del Lazio il folclore erroneamente detto \"ciociaro\", isolato dal contesto etnologico dell'Italia meridionale.\nQuanto al modello tipico di \"ciocia\", ancora la maggior parte degli autori che si occupano della questione, individuano nella calzatura della tradizione di molti paesi dell'antica Campagna e Marittima, che sarebbe sempre realizzata in cuoio sia nelle suole che nelle stringhe, sempre annodate (\u00ab\"abbote\"\u00bb) fino al ginocchio con tredici giri il vero elemento distintivo del costume; si sostiene poi che i materiali di cui \u00e8 costituita e la conformazione avrebbero resa la ciocia adatta ai paesaggi rurali complessi, i cui abitanti erano dediti stabilmente alla pastorizia e alla mezzadria, occupandosi di entrambe e senza che l'una prevalga sull'altra. L'uso versatile e rustico l'avrebbe cos\u00ec resa inadeguata per affrontare gli inverni dell'Appennino abruzzese o condurre qualsiasi attivit\u00e0 legata alle pianure della Campania e al Lazio marittimo, le vaste aree soggette a manutenzione idraulica, impantanate e malariche, e per questo col\u00e0 o non ebbe grande diffusione o, anche dove si era imposta nella tradizione, fu rimpiazzata per la maggior parte delle attivit\u00e0 quotidiane da zoccoli, stivali o altre calzature gi\u00e0 dalla seconda met\u00e0 del XIX secolo, sopravvivendo solo in forme pi\u00f9 rudimentali.\nAltri luoghi comuni in ambito linguistico e letterario.\nDialetto.\nI dialetti a sud-est di Roma sono stati spesso erroneamente definiti, a livello popolare, come dialetti \"ciociari\" o \"ciociareschi\", ma in realt\u00e0 le diverse parlate dell'area appartengono a due rami linguistici differenti: il laziale centro-settentrionale (storicamente noto come \"campanino\") e il laziale meridionale. Il primo gruppo fa infatti parte dell'italiano centrale (dialetti mediani), mentre il secondo fa parte dell'italiano meridionale (dialetti meridionali).\nNello specifico, la definizione \u00e8 spesso associata ad un gruppo di parlate di derivazione romanza pi\u00f9 o meno omogenee dal punto di vista lessicale e fonetico in uso nel volgare degli abitanti della valle del Sacco e dei monti Lepini, appartenenti al gruppo dei dialetti italiani centrali, e caratterizzate da sporadici aspetti di transizione verso i dialetti meridionali. Queste sono a volte identificate, di nuovo in modo scorretto, anche come \"ciociaresco\". Il sistema fonetico in cui sono raggruppate si differenzia nelle parlate a sud di Roma, ed ha per centro la porzione occidentale della provincia di Frosinone e l'area collinare e montana della provincia di Latina, nonch\u00e9 nel complesso interscambio linguistico fra i dialetti campani e centrali rintracciabile in molte citt\u00e0 erniche (Alatri, Frosinone, Sora, Veroli), e pontine (Terracina, Monte San Biagio, Lenola, Minturno, Castelforte), con diversi problemi di classificazione generale, che interessano anche alcuni dialetti meridionali, conosciuti come \"laziale meridionale\" (Sora, Arpino, Valle di Comino, Roccasecca).\nIl dominio linguistico comune \u00e8 piuttosto discontinuo e alterato non solo nell'area meridionale, ma anche a ridosso dei Colli Albani, nel circondario di Velletri, dove storicamente prevalgono esiti metafonetici napoletani e sistema verbale italiano mediano, e a nord di Anagni, in cui le parlate conservano il vocalismo arcaico sabino, tanto da formare un gruppo autonomo nella valle dell'Aniene con lo Spoletino e il Sabino. Un confine meridionale intuitivo \u00e8 delineato dalla fascia Veroli-Priverno-Monte San Biagio, mentre a nord dalla linea immaginaria Vallepietra-Valmontone-Colleferro-Velletri.\nAd ovest lo spartiacque dei monti Ernico-Simbruini separa chiaramente le parlate laziali centro-settentrionali da quelle abruzzesi della Valle Roveto, mentre ad est i paesi del Preappennino laziale (Cori-Sezze-Sonnino) caratterizzano una propaggine linguistica saldamente inserita nel confuso \"patois\" pontino. Le caratteristiche tipiche dei dialetti meridionali, come la sonorizzazione della sorda dopo N (montone &gt; mondone), fenomeno estraneo al romanesco, e la posposizione del pronome personale possessivo (\"mio\" padre &gt; patre\"mo\"), nei dialetti delle province di Frosinone e Latina si sovrappongono ad altre tipicamente centrali, come la quasi totale assenza dello scev\u00e0 e della riduzione dei nessi consonantici latini PL - CL in \"kj\" e FL in \"sc/c\", per cui tutto il territorio interessato \u00e8 comunemente incluso nell'area delle parlate italiane centrali.\nLuoghi comuni letterari.\nFatta eccezione per la propaganda fascista del tempo, la maggior parte degli studiosi ritiene che il toponimo Ciociaria fosse originariamente diffuso solo della cultura popolare romanesca e fra gli intellettuali che ne divulgavano le tradizioni, risultando dunque insignificante al di fuori dei confini dello Stato Pontificio: il toponimo non compare in nessun documento del regno di Napoli o delle Due Sicilie per indicare la valle del Liri o il territorio di Fondi, n\u00e9 si fa uso dell'aggettivo \"ciociaro\" per designare una popolazione o una cultura nello Stato napoletano. Dal secondo dopoguerra, per\u00f2, i topos letterari realisti e neorealisti, la ricerca di una identit\u00e0 politica democristiana comune nel Lazio meridionale e in parte la soppressione della provincia ecclesiastica di Capua con l'annessione delle diocesi di Montecassino, Aquino e Atina alla provincia ecclesiastica romana, sono stati i fattori culturali che hanno favorito, nell'opinione comune, la diffusione di quel punto di vista secondo cui il supposto \"territorio ciociaro\" a sud raggiunge il Garigliano (includendo secondo alcuni persino la costa laziale).\nGiovanni Targioni Tozzetti.\nLe tendenze letterarie e storiografiche postunitarie fiorirono anche tra gli intellettuali che si dedicarono allo studio delle identit\u00e0 regionali della nuova nazione. In molti non cervavano pi\u00f9 materiale nei documenti storici, o comunque ritenevano limitata la prospettiva idealistica per lo studio delle scienze umane, e adottavano primitivi metodi comparativi e statistici entro l'insieme delle tradizioni popolari di tutta la penisola per meglio definire le tradizioni italiane: nacque la \u00abdemologia\u00bb. Il librettista Targioni Tozzetti, seguendo gli studi del Pitr\u00e8, pubblic\u00f2 nel 1891 un'antologia di favole popolari ceccanesi (\"Saggio di novelline canti ed usanze popolari della Ciociaria\") in cui registra i riti e la memoria della popolazione di Frosinone e parte del circondario. Nell'opera l'autore non si preoccup\u00f2 per\u00f2 di stabilire il contesto geografico, obbedendo a regole antistoriciste e antiromantiche, tanto che il Frusinate appare come un'estrema periferia meridionale del Lazio e perci\u00f2 le novelle raccolte sono sistemate in un paragrafo intitolato genericamente \"novelline popolari romane\".\nCesare Pascarella.\nLa scuola demologica italiana non fu molto attiva nell'area laziale, se si esclude l'esperienza del Targioni Tozzetti, ma diede un discreto contributo in ambito letterario, perch\u00e9 ispir\u00f2 molti scrittori di fine Ottocento che fecero propria la reazione all'idealismo e al romanticismo, gettando le basi culturali su cui si svilupp\u00f2 il verismo. Nel Lazio Cesare Pascarella fu sensibile alle tematiche del nuovo pensiero, vagamente riscontrabili anche nel suo \"Viaggio in Ciociaria\". Un tour del poeta romano da Ceccano ad Atina attraverso la valle del Liri \u00e8 raccontato come un confronto grottesco fra l'autore e la popolazione locale, fra cui figurano personaggi dagli strani costumi, confuse forme di devozione, tra superstizione e blasfemia, spesso con evocazioni manieristiche di personaggi arcadici, recuperati poi nella letteratura antifascista del dopoguerra di Pasolini.\nLa \"grande Ciociaria\" e la provincia di Frosinone.\nPassati i movimenti culturali postunitari che coinvolsero marginalmente il Lazio, tornarono ad interessarsi della definizione di locali identit\u00e0 i politici ed intellettuali di provincia, per delimitare nuovi territori e nuovi movimenti popolari (\"Ciociaria\", \"Castelli Romani\", \"Agro Pontino\" come \"Sabina\" e \"Tuscia\"), solo dopo la prima guerra mondiale, quando dopo i fermenti del biennio rosso, anche nei circondari di Frosinone e di Sora, come nel resto della regione, iniziarono ad organizzarsi i gruppi militanti fascisti. Le tappe che segnarono la storia del Lazio meridionale sono chiare e ad esse corrispose la propaganda culturale delle nuove classi sociali che acquisirono il potere.\nAlle elezioni comunali del 1920 il partito socialista conquist\u00f2 14 comuni del Frusinate ed 11 del Sorano mentre nelle provinciali il PSI divenne il partito pi\u00f9 influente del Circondario di Sora, conquistando i seggi di Alvito, Sora e Pontecorvo.\nLa reazione alla crescente partecipazione popolare alle scelte democratiche non era stata ancora coordinata e in tutto il basso Lazio sorsero spontaneamente gruppi di cittadini, a servizio di latifondisti locali e vescovi, impegnati in violente azioni repressive contro i contadini e gli operai della valle del Liri. Il controllo delle politiche antirivoluzionarie e delle azioni repressive nelle citt\u00e0 tra Roma e Napoli invece era conteso fra gli esponenti dei Fasci Italiani di Combattimento e del Partito Nazionalista; quando per\u00f2 i due movimenti confluirono nel Partito Nazionale Fascista, le rivalit\u00e0 che erano sorte fra i fascisti laziali furono superate, e in Ciociaria anche nel progetto comune di istituire una nuova provincia fra Alatri, Sora, Cassino, Veroli, Ferentino o Frosinone, nel processo di riforma amministrativa e politica noto come \u00abruralizzazione\u00bb e infine nella propaganda e nel sostegno dei modelli sociali corporativisti.\nLe nuove alleanze politiche si costituirono per\u00f2 in maniera disomogenea nell'area casertana, di cui era parte il circondario di Sora, e i partiti della valle del Liri, vicini alla causa nazionalista, finorono con l'isolare i fascisti casertani, i quali, diversamente dai frusinati, sorsero ispirati da posizioni sindacaliste e vicine alle posizioni della sinistra e a quest'ideologia rimasero ancorati fino alla soppressione della provincia di Caserta. [in quest'ultimo passaggio sembra che la creazione della Provincia di Frosinone e la contemporanea soppressione di quella di Caserta siano state il risultato di una contrapposizione tra orientamento filofascista dei frusinati, a fronte di uno, invece, socialista/antifascista dei casertani; con la conseguente premiazione dei primi, da parte del regime, e conseguente penalizzazione degli altri. Non si accenna in alcun modo, altres\u00ec, al fatto storico che in quegli anni (1926/27) furono create diverse nuove Province in Italia, nell'ottica di un ben pi\u00f9 ampio piano (rispetto alla lettura dei fatti un po' minimalista sopra esposta) di revisione delle ripartizioni amministrative del territorio nazionale. Fu cos\u00ec che, per riequilibrare anche economicamente il territorio della allora vastissima Provincia di Roma, in quegli anni, furono create anche le province di Viterbo e Rieti (quest'ultima, analogamente al caso di Frosinone, aggregando il circondario di Cittaducale - fino ad allora incluso nella Provincia di Aquila degli Abruzzi - con quello della stessa Rieti, fino ad allora parte della Provincia di Perugia). Nello stesso tempo si tento' di restituire una maggiore dignit\u00e0 a Napoli (ovviamente soprattutto ai fini di risollevarne l'economia) che era passata di fatto, nel 1861, dal rango di Capitale di Stato a semplice capoluogo di una delle Province meno estese del Regno.\nIl risultato provoc\u00f2, per Caserta, la soppressione della sua Provincia (d'altro canto questa citt\u00e0 era - ed \u00e8 tuttora - piuttosto prossima al capoluogo campano). Si consideri che il suddetto intervento di revisione dei territori provinciali, operato in quegli anni - e su scala evidentemente nazionale - comport\u00f2 la nascita anche di altre province, come Aosta, Varese, Pistoia, Terni, Matera, Brindisi, Pescara, Nuoro, Enna, Ragusa - province queste tutte create nel 1927 come Viterbo, Rieti e Frosinone]. Nel 1920 fu anche ricostruito il centro storico di Sora, in parte distrutto dal terremoto di Avezzano nel 1915: la progettazione dei principali edifici religiosi fu affidata all'ingegner Paolo Cassinis, membro dell'ASCI, e per ciascuna chiesa fu adottato un manierismo medievalista vicino ai modelli architettonici di Roma e circondario, raccogliendo elementi gotico-cistercensi, bizantini e romanici. Con la nomina a podest\u00e0 di Annibale Petricca poi fu approvata la ripianificazione urbanistica del \"Corso Volsci\"; i palazzi furono riedificati ex novo in stile eclettico neo-classicista, unico caso nel Basso Lazio insieme a \"Via Vitruvio\" di Formia, e fu cos\u00ec cancellato ogni tratto di \"napoletanit\u00e0\" presente nella citt\u00e0, fino ad allora con Castel di Sangro ed Avezzano il centro pi\u00f9 settentrionale di diffusione del neoclassico e del barocco napoletano.\nNegli stessi anni, col dissolversi delle leghe operaie e arginato il partito socialista, a cui fu sottratta con una serie di commissariamenti, gi\u00e0 dal 1923, l'amministrazione dei principali comuni del Frusinate e del Sorano, alcuni politici attivi nel territorio ernico sostennero la proposta di istituire la provincia di Frosinone. Costoro si organizzarono e raccolsero le proprie idee e la propria propaganda attorno al sindaco di Frosinone \"Pietro Gizzi\", finanziati anche dalle \u00e9lite industriali ed agrarie locali.\nCos\u00ec nel 1924, per divulgare il progetto di costituire la provincia di Frosinone, il Gizzi, seguendo l'esempio delle varie iniziative culturali che sorgevano in altre citt\u00e0 laziali (a Viterbo \u00ab\"La nuova Provincia\"\u00bb ed a Rieti \u00ab\"Latina Gens\"\u00bb e \u00ab\"Terra Sabina\"\u00bb) per l'istituzione di nuove entit\u00e0 amministrative, si fece promotore della rivista \u00abLa Ciociaria\u00bb, affidandone la direzione a Guglielmo Quadrotta. Alla rivista collaboravano pubblicisti e storici del frusinate, alcuni dei quali dichiaratamente fascisti. Precedentemente un altro giornale di propaganda, aveva pubblicato studi indirizzati alla ricerca o costruzione di un'\u00abidentit\u00e0 ciociara\u00bb, il settimanale \u00abCiociaria Nuova\u00bb, del giornalista Carlo Mancia (vicino alla subfederazione del PNF di Frosinone): ivi si proponeva l'annessione del circondario di Sora e parte dell'attuale Casertano a quello di Frosinone, per ricostruire l'antico \"Latium adjectum\"; gli studiosi che scrivevano su \u00abCiociaria Nuova\u00bb passarono poi a pubblicare su \u00abLa Ciociaria\u00bb del Quadrotta e, probabilmente condividendo i disegni politici di chi prevedeva la soppressione della provincia di Terra di Lavoro, arrivarono nei loro articoli anche a proporre una vera e propria \u00abnuova regione\u00bb che, secondo il Gizzi, avrebbe dovuto comprendere l'intera Valle del Liri da Tagliacozzo a Sessa Aurunca, le paludi pontine da Anzio a Terracina, nonch\u00e9 parte dell'attuale Molise con Venafro, ed essere chiamata \"Ciociaria\".\nLa propaganda politica fascista fu tanto radicata che continu\u00f2 anche con l'estinguersi delle lotte operaie. Le riforme ambite dagli esponenti della rivista \u00abLa Ciociaria\u00bb, divenuta poi \u00abRassegna del Lazio e dell'Umbria\u00bb, non furono mai realizzate completamente, ma ci\u00f2 non imped\u00ec ai nuovi organi di potere di codificare entro i programmi di revisione degli anni precedenti il patrimonio artistico e letterario del basso Lazio, indirizzando nello stesso senso anche il locale sistema editoriale e promozionale: nel 1927, su pressione dei sindaci ernici, Mussolini promulg\u00f2 la nascita della provincia di Frosinone, inverando in parte le proposte del movimento culturale frusinate, e cos\u00ec negli ambienti fascisti \"Ciociaria\" divenne sinonimo di provincia di Frosinone.\nA partire dagli anni sessanta poi si consolid\u00f2 anche nella pubblicistica e nell'editoria locale e nazionale il significato di Ciociaria adottato nel ventennio, ci\u00f2 anche se gi\u00e0 attorno al 1930 l'Almagi\u00e0 sfatava il nascente concetto geografico, che nella \"Enciclopedia Italiana\" consider\u00f2 come l'espressione di una \u00abregione indefinita\u00bb e \u00abpriva di una propria individualit\u00e0\u00bb, mentre le opinioni pi\u00f9 retoriche dei fascisti frusinati furono presto dimenticate. Il Quadrotta, nel 1968, propose di nuovo di identificare gli artificiali \"confini ciociari\" con quelli dell'antico \"Latium Novum\", annettendovi questa volta pure i Castelli Romani. \nAttualmente \u00e8 ancora molto diffusa l'equazione Ciociaria = provincia di Frosinone, largamente condivisa nella popolazione laziale senza le originarie implicazioni politiche, nonch\u00e9 in alcune locali associazioni culturali e promozioni commerciali, nelle pubblicazioni dell'Ente Provinciale per il Turismo di Frosinone e ampiamente anche nella stampa nazionale. Nel Cassinate e nel Sorano, insieme alle proposte per l'istituzione della provincia del Lazio meridionale, sta nascendo un movimento culturale che contrasta l'idea corrente di \u00abCiociaria\u00bb e l'unit\u00e0 etnica e folclorica della provincia di Frosinone che con essa si vuole esprimere: si cercano nelle tradizioni e nella storia della Terra di Lavoro fonti geografiche e etnologiche che provino l'esistenza di un'identit\u00e0 territoriale comune, propria delle popolazioni della Media e Bassa Valle del Liri-Garigliano.\nCinema e spettacolo.\nLa frequentazione da parte di registi e letterati dei territori a sud di Roma, descritta e testimoniata in molte opere e pubblicazioni, ha favorito anche la divulgazione del costume e la spettacolarizzazione. Alcuni artisti dicono di aver qui trovato l'ispirazione, per ambientazioni letterarie e set cinematografici, di soggetti e contesti, spesso vaghi, che generalmente esprimevano un indeterminato provincialismo meridionale. Le corrispondenze fra queste poetiche e la geografia laziale accomunano un insieme di film, ambientati tra il Tevere e il Garigliano, e i caratteri e la recitazione di alcuni attori. Sia per le tematiche trattate che per diverse collaborazioni tra i registi in questi film si riscontra una poetica comune, che spesso viene messa in relazione ad una indefinita idea di Ciociaria, anche se solo pochi autori e attori di fatto hanno sentito e attestato una \u00abidentit\u00e0 \"ciociara\"\u00bb nelle proprie opere, culturale o territoriale, ancor meno se a questo tema si voglia ricondurre una loro scelta artistica. \nNel 1960 De Sica gir\u00f2 \"La Ciociara\", tratto dall'omonimo romanzo di Alberto Moravia: il successo di pubblico e critica fanno s\u00ec che l'opera diventi l'eponimo di una discreta produzione neorealista, anche di opere che precedettero l'uscita del film, a cui avevano dato il loro notevole contributo artisti che vissero nel Lazio meridionale, come Cesare Zavattini e Giuseppe De Santis. Da allora, spesso eludendo le opinioni e le testimonianze di registi e autori o il supporto di un'accurata documentazione, delle vaghe idee come quella di \"ciociari\" e de \u00ab\"la Ciociar\u00eca\"\u00bb furono prese per una sorta di topos neorealista da alcuni critici e scrittori, immagine di un'Italia rurale e primitiva, ancorata ai problemi del padronato e della disoccupazione, lontana pure dalle lotte politiche, dalle rivendicazioni sociali e dagli stereotipi antropologici del XX secolo; categorie che ancora oggi riscuotono successo. Si considerano \"ciociari\" tutti i film e gli attori nati fra Roma e il Garigliano in diverse pubblicazioni, convegni e manifestazioni culturali contemporanei, dai western alle commedie, con ancora una volta delle espressioni abusate, nella pubblicistica locale e nella promozione territoriale, non essendo riscontrato negli ambienti artistici e della letteratura specifica nessun vero luogo comune specifico per queste ambientazioni.\nVittorio De Sica, in \"Pane, amore e fantasia\" del 1953, cita il \"Bosco di Forca d'Acero\", localit\u00e0 di San Donato Val di Comino, senza per\u00f2 aver mai fatto alcun riferimento alla \"Ciociaria\", n\u00e9 come sua terra di nascita n\u00e9 come location. Parlava nel cinquanta invece di \u00abrealt\u00e0 della Ciociaria\u00bb il De Santis, in proposito del suo film \"Non c'\u00e8 pace tra gli ulivi\", che sosteneva: \u00abvera e storica, e cio\u00e8 trascende i confini della Ciociaria per diventare una caratteristica universale, \u00e8 l'esistenza dei soprusi e delle violenze da parte di individui che accentrando il potere economico, di esso si servono per continuare a padroneggiare ed arricchirsi sui pi\u00f9 deboli\u00bb. Ricord\u00f2 la Ciociaria anche Nino Manfredi: egli affermava, introducendo il suo film velatamente autobiografico \"Per grazia ricevuta\", girato in parte a Fontana Liri Vecchia (paese d'origine, tra l'altro, di Marcello Mastroianni), di esser nato in \u00abun paese della Ciociaria, che si chiama Castro dei Volsci\u00bb e di avervi \u00abcovato per anni dei sentimenti che somigliavano alla ribellione e ho sentito il bisogno di esprimerli\u00bb. Di fatto perci\u00f2, un'idea geografica e culturale, o anche artistica, di \"Ciociaria\" \u00e8 riscontrata solo in pochi film e in rare testimonianze di alcuni artisti, non sempre univoca, ben delineata solo dal punto di vista sociale e antropologico.\nI problemi storico-geografici sono stati pure sovrapposti e confusi con quelli artistici e poetici: cos\u00ec da una parte si \u00e8 diffusa nell'opinione comune una categoria indefinita come quelle di \"cinema ciociaro\", che non \u00e8 chiaro se debba contenere tutti i film ambientati nel Lazio meridionale o i film ispirati dalle poetiche neorealiste laziali, dall'altra, nel mondo dello spettacolo, \u00e8 maturato uno stereotipo spesso visto come un insulto, di persona beota e buffa, \u00ab\"il cioci\u00e0ro\"\u00bb, di cui, fra gli altri, Martufello in molte occasioni \u00e8 stato valida maschera.\nArte.\nCon l'affermarsi del romanticismo, delle correnti artistiche neoclassiche e degli studi archeologici nei paesi nordici, molte zone del Lazio odierno destarono l'interesse di artisti e incisori per l'abbondante presenza di antiche rovine monumentali, che proseguirono una tendenza iniziata gi\u00e0 dalla seconda met\u00e0 del XVIII secolo, quando intellettuali e granturisti iniziarono a frequentare Roma e il circondario e a diffondere in tutta Europa l'interesse per i quadri pastorali italiani. Animati dalla crescente domanda di souvenir e cartoline artistiche, molti italiani presero a raffigurare i principali reperti archeologici dei territori pontifici con scopi per lo pi\u00f9 documentativi, in cui spesso il culto romantico per il patrimonio classico si colorava in fantastiche rappresentazioni bucoliche e pastorali, sostenute da interpretazioni mitiche su civilt\u00e0 perdute o da armonie e idilli di maniera.\nIn questo stesso quadro artistico una reazione positiva al formalismo dei disegni degli archeologi e alle ricostruzioni fantastiche dei \u00abgranturisti\u00bb, fu coltivata nella debole produzione iconografica di alcuni incisori ed illustratori che, nel raffigurare soggetti popolari laziali, gettarono le basi di un t\u00f2pos conosciuto volgarmente come \"la ciociara\", oscillante fra la documentazione folclorica e la ricerca artistica di nuovi caratteri iconici femminili. Dagli archivi tematici risulta oggi che Bartolomeo Pinelli, agli inizi del XIX secolo, fu il primo a denominare i personaggi e i costumi dei suoi lavori \u00ab\"ciociari\"\u00bb, in acqueforti di ottima qualit\u00e0 descrittiva ma senza pretese artistiche. Lo stesso soggetto venne rappresentato pi\u00f9 volte poi anche in tele o acquerelli, di autori minori, quali i quadri pittoreschi di Nicola Palizzi (Scuola di Posillipo), le contadine di Joanny Chatigny o gli oli di Jan Baptist Lodewyck Maes, in cui il realismo ed il sentimentalismo delle opere romantiche fu abbandonato per rappresentare allegorie semplici e simboli primitivi, nuovi nella tradizione figurativa italiana, come la conca e la cannata, quali segni di operosit\u00e0 e femminilit\u00e0, o il corallo, ripresi poi anche nelle opere di grandi artisti (Hayez, Depero). Fra le opere pi\u00f9 significative:"}
{"id": "82095", "revid": "1234424", "url": "https://it.wikipedia.org/wiki?curid=82095", "title": "Fran\u00e7ois Vi\u00e8te", "text": "Come matematico \u00e8 noto soprattutto per l'introduzione di notazioni algebriche sintetiche capaci di rendere gli sviluppi deduttivi pi\u00f9 compatti e pi\u00f9 stringenti; egli si pu\u00f2 ritenere una delle figure eminenti del periodo rinascimentale. \u00c8 conosciuto anche con il suo nome latinizzato, Franciscus Vieta.\nLe sue attivit\u00e0 si dividono tra una intensa vita politica e una serie di ricerche matematiche. Vi\u00e8te dedica alla matematica soltanto il tempo che gli rimane libero dagli impegni politici, ma ci\u00f2 nonostante riesce a dare notevoli contributi all'aritmetica, all'algebra, alla trigonometria e alla geometria.\nBiografia.\nFiglio di un agiato procuratore, Vi\u00e8te studia diritto presso l'Universit\u00e0 di Poitiers e nel 1560 si iscrive al foro di Fontenay ed esercita l'avvocatura. Nel 1564 diventa precettore di Catherine de Parthenay nella casa de Soubise.\nAttivit\u00e0 politica.\nNel 1571 \u00e8 avvocato al parlamento di Parigi e nel 1573 viene nominato consigliere al parlamento della Bretagna in Rennes. Nel 1576 entra al servizio del Re Enrico III di Francia e nel 1580 diventa \"ma\u00eetre des requ\u00eates\" (uditore al Consiglio di Stato) al parlamento di Parigi e consigliere speciale di Enrico di Navarra, il futuro re Enrico IV di Francia incaricato di decifrare i messaggi cifrati degli spagnoli con un procedimento basato su una chiave di oltre 500 caratteri. La sua abilit\u00e0 in questi compiti \u00e8 tale che gli spagnoli lo accusano di essere in combutta con il diavolo. Nel 1590 pubblica il suo metodo di decifrazione.\nTra il 1584 e il 1589 egli viene allontanato dal potere per le pressioni della Lega Cattolica in quanto ugonotto. \u00c8 questo il periodo, insieme a quello tra il 1564 e il 1568, nel quale riesce a dedicarsi maggiormente alla matematica. Nel 1594 entra al servizio di Enrico IV e si converte al cattolicesimo. Lascia questo servizio nel 1602 e muore l'anno seguente.\nAttivit\u00e0 matematiche.\nTra il 1564 e il 1568 si dedica con entusiasmo all'astronomia e alla trigonometria e redige un testo che non verr\u00e0 mai pubblicato, \"Harmonicon Coeleste\".\nNel 1571 pubblica un'opera di trigonometria, \"Canon mathematicus\", nel quale presenta varie formule sulle funzioni seno e coseno. Questo lavoro costituisce il primo passo avanti della trigonometria dopo i risultati degli arabi nel X secolo; in esso fa uso di molte cifre decimali, pratica fino allora poco usata.\nNel 1591 pubblica il trattato dal titolo \"Isagoge in artem analyticam\" (introduzione) nel quale si sforza di stabilire un collegamento fra la geometria degli antichi e la nuova algebra.\nIn questa opera pone le basi del calcolo letterale nel quale le incognite sono rappresentate da vocali e i parametri dati da consonanti.\nNel 1593 pubblica il suo ottavo libro di risposte a problemi vari; in esso ritorna sui problemi della trisezione dell'angolo e della quadratura del cerchio.\nVa segnalato che le sue ricchezze gli consentivano di stampare a proprie spese varie opere e di inviarle in omaggio a vari studiosi di molti paesi europei. Tra le sue opere ricordiamo ancora: \"De numerosa potestatum... resolutione\", \"Variorum de rebus mathematicis\", \"De aequationum recognitione et emandatione\", \"Opera\", \"Responsum\", \"Sectiones angulares\", \"Varia responsa\", \"Zeteticorum libri quinque\". Le sue opere furono raccolte da Frans van Schooten e pubblicate a Leida nel 1646 sotto il titolo \"Opera Mathematica\", anche se alcune di esse andarono perdute.\nContributi all'algebra.\nVi\u00e8te diede i maggiori contributi nel campo dell'algebra, i cui studi furono ispirati dall'opera di Johannes Buteo: in questa branca della matematica l'influenza delle sue opere contribu\u00ec allo sviluppo da un punto di vista pi\u00f9 moderno di quello dei matematici classici e degli algebristi italiani a lui precedenti. Prima di lui non vi era stato un utilizzo di rilievo di notazioni simboliche ed abbreviate per indicare l'incognita di un'equazione e le sue potenze. Si erano usate lettere per rappresentare grandezze note o incognite sin dai tempi di Euclide e Giordano Nemorario aveva sviluppato questo modo di procedere; non si era per\u00f2 ancora escogitato un metodo per distinguere le quantit\u00e0 note da quelle incognite. A questo proposito Vi\u00e8te introdusse un criterio convenzionale molto semplice: us\u00f2 le vocali per rappresentare le quantit\u00e0 ignote o indeterminate, e consonanti per le quantit\u00e0 note. Per la prima volta si assiste alla netta distinzione tra parametro e incognita. (v. Panoramica storica delle notazioni matematiche)\nSe Vi\u00e8te avesse adottato altre notazioni simboliche esistenti al suo tempo, avrebbe potuto scrivere \"tutte\" le equazioni di secondo grado con un'unica formula del genere formula_1, dove X \u00e8 l'incognita e A, B, C i parametri. Ma, in definitiva, Vi\u00e8te era moderno soltanto per certi aspetti, per altri era ancora legato alla tradizione antica e medievale. La sua algebra era sincopata pi\u00f9 che simbolica: anche se faceva uso dei simboli tedeschi per l'addizione e la sottrazione, simboli diversi per parametri e incognite, per il rimanente usava espressioni verbali e abbreviazioni. Ad esempio, la terza potenza veniva espressa con \"\"A cubus\" e la seconda potenza con \"A quadratus\"; la moltiplicazione veniva espressa con il termine latino \"in\", la divisione era indicata dalla linea di frazione e per l'uguaglianza usava un'abbreviazione del termine latino \"aequalis\"\". D'altra parte non si poteva pensare che la adozione di tutte le notazioni dell'algebra potesse essere proposta da un solo studioso; essa pot\u00e9 essere realizzata solo per gradi successivi.\nUna delle osservazioni fatte da Vi\u00e8te riguardava la soluzione di problemi in cui compariva \"la cosa\" o quantit\u00e0 ignota: bisognava procedere come Pappo e gli antichi avevano descritto come analisi. Invece di procedere da ci\u00f2 che \u00e8 noto a ci\u00f2 che si vuole costruire o dimostrare, gli algebristi partivano dall'assunzione che l'incognita fosse nota e ne deducevano una conclusione necessaria dalla quale era poi possibile determinare l'incognita. In simboli moderni, se vogliamo risolvere l'equazione formula_2, procediamo muovendo dalla premessa che esista un valore di \"x\" che soddisfa questa equazione; da questa assunzione giungiamo alla conclusione necessaria che formula_3, e da qui che devono essere soddisfatte o l'equazione formula_4 oppure la formula_5 e di conseguenza che \"x\" dovesse necessariamente essere uguale a 2 o a 1. Tuttavia, ci\u00f2 non significa che uno di questi numeri, o entrambi, soddisfino l'equazione; per questo occorre che si rifaccia il ragionamento inverso. Ossia, il processo chiamato analisi deve essere seguito dalla dimostrazione sintetica.\nTenendo conto di questo tipo di ragionamento cos\u00ec frequentemente usato in algebra, Vi\u00e8te diede a questa disciplina il nome di \"arte analitica\"; della portata generale dell'algebra egli aveva chiara consapevolezza, perch\u00e9 si rendeva conto del fatto che l'incognita di una equazione non doveva necessariamente riguardare un numero o un segmento geometrico. Vi\u00e8te riteneva che l'algebra ragionasse intorno a \"tipi\" o specie, e pertanto contrapponeva la \"logistica speciosa\" alla \"logistica numerosa\". Egli present\u00f2 la propria algebra nell'\"Isagoge\" stampata nel 1591.\nL'Algebra di Vi\u00e8te si distingue soprattutto per la generalit\u00e0 della sua espressione e per alcuni aspetti nuovi. Vi\u00e8te sugger\u00ec un nuovo metodo per giungere alla soluzione dell'equazione di terzo grado. Dopo averla ridotta alla forma normale equivalente a formula_6, introduceva una nuova incognita \"y\" che era in relazione con la \"x\" mediante l'equazione formula_7. Questa manovra trasformava l'equazione di terzo grado nell'incognita \"x\" in una equazione di secondo grado nella incognita formula_8, di cui si poteva facilmente trovare la soluzione. Inoltre Vi\u00e8te conosceva alcuni dei rapporti esistenti tra le radici e i coefficienti di una equazione, anche se qui la sua intuizione si imbatt\u00e9 nella difficolt\u00e0 che egli trovava ad ammettere che i coefficienti e le radici potessero essere negativi.\nPer esempio egli sapeva che se l'equazione formula_9 ha due radici positive, formula_10 e formula_11, allora formula_12 e formula_13.\nEra questo un caso particolare del teorema odierno secondo il quale il coefficiente del termine in \"x\", in un'equazione di terzo grado il cui coefficiente principale \u00e8 l'unit\u00e0, \u00e8 uguale alla somma dei prodotti delle radici prese due alla volta, e il termine costante \u00e8 uguale al prodotto delle radici preceduto dal segno negativo. In particolare Vi\u00e8te si avvicin\u00f2 alla teoria delle equazioni che riguarda le funzioni simmetriche delle radici.\nLa forma omogenea delle equazioni di Vi\u00e8te mostra come il suo pensiero matematico fosse aderente alla geometria. Infatti, dando un'interpretazione geometrica alle operazioni aritmetiche fondamentali, egli cap\u00ec che per costruire le radici quadrate erano sufficienti riga e compasso; con un ulteriore passo in avanti Vi\u00e8te dimostr\u00f2 come fosse possibile costruire l'ettagono regolare, indicando un procedimento che si basava su un'equazione di terzo grado della forma formula_14.\nLa nascita della geometria analitica non era molto lontana e Vi\u00e8te avrebbe potuto dare contributi significativi se non avesse evitato lo studio geometrico delle equazioni indeterminate.\nAltri contributi.\nNel campo dell'aritmetica va ricordato come sostenitore dell'uso delle frazioni decimali al posto di quelle sessagesimali; egli dimostra di avere piena padronanza di queste frazioni e piena consapevolezza dei loro vantaggi. Per separare parte intera e parte decimale di una notazione numerica decimale usa una barra verticale: da questa alla virgola il passo \u00e8 breve. L'uso della virgola decimale viene attribuita a Giovanni Antonio Magini, un astronomo amico di Johannes Kepler e concorrente di Galileo alla cattedra di matematica di Bologna, nel suo \"De planis triangulis\" del 1592; della virgola si \u00e8 anche servito Cristoforo Clavio, il gesuita amico di Keplero, in una tavola trigonometrica del seno del 1593. Ma la virgola e il punto decimale diventano di uso comune soltanto venti anni pi\u00f9 tardi, grazie alla loro adozione da parte di John Napier.\nVi\u00e8te ha anche il merito di aver adottato i segni + e - introdotti nell'area tedesca da Scheubel nel 1551."}
{"id": "82096", "revid": "1928783", "url": "https://it.wikipedia.org/wiki?curid=82096", "title": "Molare", "text": "I molari (proveniente dalla parola \"mola\") sono i denti posteriori dei mammiferi.\nNell'uomo sono 12: \npari e simmetrici (ogni elemento \u00e8 presente sulle due semiarcate destra e sinistra). Sia nell'arcata superiore che in quella inferiore si presentano in ordine decrescente cio\u00e8 il primo \u00e8 pi\u00f9 grande del secondo e questo pi\u00f9 del terzo.\nMentre i terzi molari, detti anche \"denti del giudizio\" si presentano con forme atipiche cio\u00e8 variano da persona a persona (possono presentarsi con tre, quattro o cinque cuspidi, o non presentarsi affatto) i molari superiori possiedono sempre quattro cuspidi, e i molari inferiori il primo ne ha cinque e il secondo quattro.\nI molari superiori hanno usualmente tre radici (due vestibolari e una palatale) ed occasionalmente quattro radici, mentre i molari inferiori ne possiedono due (una mesiale e una distale).\nOdontogenesi.\nI molari sono denti monofisari, ovvero il loro sviluppo prevede direttamente la formazione di un dente definitivo (o permanente).\nI molarini da latte, di cui \u00e8 provvisto il bambino, verranno infatti sostituiti dai premolari.\nFunzione.\nLa funzione principale di quest'elemento \u00e8 la mola, da cui deriva il nome.\nCostituiscono, insieme ai premolari, i denti del settore posteriore cuspidati (o giugali): a differenza dei frontali, che sono dotati di un margine incisale utile nell'incisione del cibo, questi possiedono un tavolato occlusale utile alla triturazione e allo sminuzzamento del cibo. \nInoltre contribuiscono al mantenimento della dimensione verticale di occlusione, quindi sono indispensabili per un corretto funzionamento dell'articolazione temporo-mandibolare e per una buona estetica del viso. \nNon \u00e8 ancora stato scoperto il motivo, ma alcune persone non posseggono tutti e 12 i denti molari, ma soltanto 10 o 8."}
{"id": "82098", "revid": "104265", "url": "https://it.wikipedia.org/wiki?curid=82098", "title": "Print server", "text": "In informatica il termine print server definisce un \"dispositivo di rete\" in grado di fornire agli utenti di una rete informatica l'accesso e l'utilizzo ad una o pi\u00f9 stampanti in modo da permetterne l'impiego o condivisione da parte di client diversi, a patto che questi abbiano le autorizzazioni necessarie per utilizzarle.\nDiversi tipi di autorizzazioni possono definire se l'utente ha i diritti per cancellare le code di stampa (l'elenco dei processi di stampa in attesa di essere stampati) o effettuare altre operazioni quali mettere in pausa una stampa per avviarla successivamente.\nAl giorno d'oggi, un print server \u00e8 un \"adattatore\" che, fisicamente connesso da una parte ad una stampante (tramite porta USB, parallela o seriale), d'altra alla rete ne permette la condivisione a livello di rete stessa. Detto adattatore dispone di una memoria \"tampone\" di piccola dimensione, in grado di snellire la stampa di piccoli documenti di solo testo.\nPer stampare con velocit\u00e0 documenti di grande dimensione, \u00e8 necessario impiegare un print spooler."}
{"id": "82100", "revid": "287204", "url": "https://it.wikipedia.org/wiki?curid=82100", "title": "L'ultimo amico", "text": "L'ultimo amico \u00e8 un romanzo breve di Tahar Ben Jelloun, poeta, romanziere e giornalista marocchino, noto in Italia per i suoi numerosi romanzi.\n\"L'ultimo amico\" narra il dramma di un'amicizia in uno schema tripartito, per il quale tre personaggi espongono in prima persona e in successione, il punto di vista sugli eventi.\nPer lasciare intatta la \"suspense\" si accenner\u00e0 appena all'invenzione narrativa molto abile e un poco crudele, di quella crudelt\u00e0 dell'esistenza che a volte decide a caso del nostro destino.\nAl centro della storia vi sono Ali e Mamed, amici profondi, compagni di scuola che, pur nella diversit\u00e0 di carattere e interessi, condividono ideali e difficolt\u00e0 ed insieme giungono alla maturit\u00e0 e al matrimonio. Quando Mamed deve trasferirsi in Svezia, continuer\u00e0 a mantenere fedeli contatti con l'amico.\nMamed si ammala gravemente e preferisce nascondere la verit\u00e0 ad Ali per risparmiargli il grande dolore della perdita, ma viene male interpretato e con questa sua scelta procura una grave offesa all'amico che sar\u00e0 la causa di un dissidio insanabile.\nSar\u00e0 una lettera, che segna l'inizio della storia, a svelare in una confessione postuma i motivi e i forti sentimenti del comportamento.\n\"L'ultimo amico\" \u00e8 un romanzo che evoca una forte carica emotiva, indaga il profondo significato dell'amicizia nei suoi aspetti pi\u00f9 intimi e sentimentali, e descrive in una pienezza davvero appagante le pi\u00f9 caratteristiche sfaccettature dell'amicizia maschile.\nVivamente consigliato a tutti, tocca le corde pi\u00f9 profonde dell'animo umano."}
{"id": "82104", "revid": "21880", "url": "https://it.wikipedia.org/wiki?curid=82104", "title": "Anuri", "text": ""}
{"id": "82105", "revid": "77358", "url": "https://it.wikipedia.org/wiki?curid=82105", "title": "Urodeli", "text": ""}
{"id": "82106", "revid": "33689", "url": "https://it.wikipedia.org/wiki?curid=82106", "title": "Apodi", "text": ""}
{"id": "82108", "revid": "46291", "url": "https://it.wikipedia.org/wiki?curid=82108", "title": "Hibiscus", "text": "Hibiscus \u00e8 un genere di piante della famiglia delle Malvacee che comprende oltre 400 specie.\nIl nome deriva dal greco e probabilmente fu assegnato da Dioscoride, noto medico dell'antichit\u00e0, vissuto nel I secolo d.C.\nDescrizione.\nIl genere comprende piccoli alberi, arbusti e piante erbacee annuali o perenni.\nDistribuzione e habitat.\nIl genere ha una distribuzione cosmopolita, essendo diffuso nelle aree tropicali e temperate di America, Europa, Africa, Asia e Oceania.\nMolto apprezzato nei Paesi del Centro America e alle Hawaii, dove specie provenienti dalla Cina si sono incrociate con le specie endemiche hawaiane dando origine a delle piante spettacolari. Troviamo per\u00f2 grandi coltivazioni di ibisco anche in Australia, Nuova Zelanda.\nAltre specie erbacee originarie del Nord America sono l\"Hibiscus militaris\" dai larghi fiori campanulati colorati di rosa-crema, e l\"Hibiscus moscheutos\" che hanno dato origine a variet\u00e0 dai fiori dai colori rosso, rosa, bianco, giallo e arancione.\nQuattro specie di arbusti, endemiche dell'Australia e in passato incluse nel genere Hibiscus, sono state incluse nel genere \"Alyogyne\" Alef., 1863.\nIn Italia.\nL'ibisco in Italia \u00e8, per antonomasia, l\"Hibiscus syriacus\", la specie ornamentale pi\u00f9 diffusa, un arbusto a foglie caduche che fiorisce da luglio ad ottobre, molto diffuso in coltivazione come pianta ornamentale, nei giardini e come arredo urbano.\nIn Italia sono presenti inoltre, allo stato spontaneo:\nNell'Italia centro-meridionale si trova come specie spontanea, nelle scarpate o prode di fiumi l\"Hibiscus roseus\", bella pianta con alti steli ricoperti di grandi fiori di colore rosa vivo.\nAbbastanza diffuso \u00e8 anche l\"Hibiscus palustris\" - in italiano ibisco palustre - pianta erbacea perenne a foglie caduche, originaria dell'Asia e del continente americano, che sviluppa fusti legnosi eretti, alti 80\u2013150\u00a0cm, ricoperti da una sottile peluria, larghe foglie ovali, talvolta allungate o trilobate, verdi sulla pagina superiore, biancastre e tormentose sulla pagina inferiore, dentate; per tutta l'estate produce numerosissimi fiori a forma di imbuto, larghi 15\u201320\u00a0cm, di colore bianco o rosa, ma esistono anche ibridi con fiori rosso intenso. Per favorire una fioritura pi\u00f9 abbondante si consiglia di asportare i fiori appassiti; in autunno la pianta perde completamente le foglie e talvolta tutta la parte aerea, che si svilupper\u00e0 in maniera vigorosa la primavera successiva. In natura questi arbusti costituiscono larghe colonie, nei pressi di paludi o di corsi d'acqua lenti e poco profondi. In genere queste piante si sviluppano sulle rive di corsi d'acqua o di paludi, anche in vicinanza di acque salmastre, ma sono meno resistenti al freddo delle altre e difficilmente sopportano la siccit\u00e0.\nUsi.\nOrnamentale.\nLe specie pi\u00f9 utilizzate come piante ornamentali sono le numerose variet\u00e0 di \"Hibiscus syriacus\", rustiche e resistenti al freddo, a foglie decidue, fioritura estiva con fiori colorati di bianco, rosa, viola e lilla, coltivate anche ad alberello; e le variet\u00e0 di \"Hibiscus rosa-sinensis\", che vengono coltivate in piena terra solo nelle zone a clima invernale mite, con foglie ovali persistenti, di colore verde scuro lucido, fiori ad imbuto di colore rosso smagliante, che fioriscono uno alla volta dalla primavera all'estate.\nL\"Hibiscus syriacus\" viene utilizzato nei giardini e in vaso sui terrazzi, come alberelli isolati o per la formazione di siepi fiorite; l\"Hibiscus rosa-sinensis\" pu\u00f2 essere coltivato nei giardini solo nelle zone a clima mite, mentre nelle zone con inverni rigidi viene coltivato in vaso e ritirato in serra all'inizio dell'autunno.\nAlimentari.\nDai fiori di \"Hibiscus sabdariffa\" si ottiene il carcad\u00e8 (o karkad\u00e8), utilizzato per la produzione di tisane e confetture.\nAltro.\nTra le 300 specie d'interesse economico abbiamo l\"Hibiscus cannabinus\" utilizzato nell'industria cartaria per il suo alto contenuto in cellulosa e nell'industria della canapa.\nIn Polinesia, da sempre, l'ibisco \u00e8 portato tra i capelli dalle ragazze; i ragazzi invece sono soliti appoggiarne un fiore sull'orecchio destro, se sono fidanzati, sull'orecchio sinistro, se sono \u201cliberi\u201d.\nFamoso \u00e8 il consumo di insalate di malvacee presso gli antichi romani, non foss'altro che per le indigestioni che ne faceva Cicerone.\nI suoi fiori sono delicati e leggerissimi e hanno una durata molto breve, di solito un giorno; per questo regalando l'ibisco si vuole esaltare la bellezza fulminea e fugace.\nIl linguaggio amoroso ottocentesco si \u00e8 sbizzarrito su questo fiore: donarne uno all'amata significa \u201ctu sei bella\u201d, il siriaco a fiore bianco ne loda la lealt\u00e0 e rosso la pazienza del corteggiatore, mentre i colori cangianti attestano un rifiuto. Il rosso sangue, inutile dirlo, \u00e8 \u201cferita al cuore\u201d.\nMetodi di coltivazione.\nGli \"Hibiscus\" desiderano posizioni soleggiate e calde, sufficientemente umide, sono poco esigenti per il tipo di terreno, purch\u00e9 fertile e fresco, l\"Hibiscus syriacus\" resiste bene ai periodi siccitosi e al freddo, necessita solo di frequenti potature per mantenere la forma compatta dei cespugli.\nHa portamento eretto, ben ramificato, la corteccia \u00e8 grigia, liscia, tende a divenire rugosa e profondamente segnata con il passare degli anni. Il fogliame \u00e8 di forma ovale, presenta tre lobi di forma varia, pi\u00f9 o meno evidenti a seconda dell'esemplare; di colore verde medio, le foglie sono seghettate. Dalla primavera inoltrata fino ai freddi autunnali produce, all'apice dei fusti, grandi fiori solitari, a forma di campana, di colore vario, nei toni del rosa, del bianco e del viola, con gola in colore contrastante; esistono numerose coltivazioni di ibisco, con fiori dai colori pi\u00f9 vari, ed anche a fiore doppio o stradoppio. Queste piante hanno uno sviluppo abbastanza vigoroso, quindi \u00e8 consigliabile potarle dopo la fioritura, prima dell'arrivo dell'inverno ed intervenire anche a fine inverno, levando i rami eccessivamente rovinati e disordinati; la potatura a fine inverno ha anche il vantaggio di favorire lo sviluppo di nuovi rami, che porteranno i fiori. Ai fiori seguono i frutti, grosse capsule semilegnose, di forma ovale, che contengono i semi.\nAma molto il sole ed il caldo, predilige posizioni molto luminose, esposte direttamente ai raggi solari e ama le estati molto calde e lunghe. Pu\u00f2 sopravvivere anche in condizioni avverse, anche se l'ombra causa scarse fioriture, cos\u00ec come un'estate molto fresca. Queste piante non temono il freddo e possono sopportare senza problemi gelate intense anche di lunga durata, anche se pu\u00f2 capitare che alcuni dei rami dissecchino a causa del freddo.\nBisogna ovviamente annaffiare le giovani piante da poco messe a dimora, in modo da favorire lo sviluppo dell'apparato radicale; ma poi ci si accorger\u00e0 che sono molto rustiche e di facile coltivazione: possono sopportare lunghi periodi di siccit\u00e0, ed anche brevi periodi con presenza di acqua stagnante sulle radici. Inoltre si accontentano di qualsiasi terreno, anche povero e sassoso pur prediligendo quelli freschi, mediamente ricchi di humus, con un buon drenaggio. L'ibisco pu\u00f2 essere coltivato in vaso, ponendolo in un recipiente capiente; per\u00f2 bisogna ricordare che va rinvasato ogni 2-4 anni.\nLa moltiplicazione avviene generalmente per seme, in primavera; l'ibisco tende con facilit\u00e0 ad autoseminarsi, ma dal seme \u00e8 difficile ottenere piante identiche alla madre e perci\u00f2 \u00e8 meglio praticare talee, prelevandole dai rami che non hanno portato fiori; bisogna tener presente che i nuovi germogli vengono molto spesso attaccati dagli afidi, che portano anche allo sviluppo di fumaggini; inoltre durante l'estate il fogliame pu\u00f2 venire vistosamente rovinato degli acari, che si posano sulla pagina inferiore delle foglie.\nLe variet\u00e0 coltivate in vaso richiedono posizioni soleggiate e calde, concimazioni con fertilizzante liquido ricco di potassio, per favorire un'abbondante fioritura, due volte al mese nella bella stagione, annaffiature abbondanti e regolari d'estate, diradate d'inverno.\nLe piante in vaso hanno una crescita veloce raggiungendo in breve tempo 1,5\u00a0m di altezza, vanno pertanto rinvasate in primavera utilizzando terriccio universale\nLa moltiplicazione avviene per innesto su soggetto ottenuto da seme per l\"Hibiscus syriacus\", mentre per l\"Hibiscus rosa-sinensis\" si utilizza la talea."}
{"id": "82109", "revid": "21880", "url": "https://it.wikipedia.org/wiki?curid=82109", "title": "Ibisco", "text": ""}
{"id": "82112", "revid": "125994941", "url": "https://it.wikipedia.org/wiki?curid=82112", "title": "L'intruso (Cerati)", "text": "L'intruso \u00e8 un romanzo di Carla Cerati, fotografa e scrittrice italiana. Il romanzo \u00e8 vincitore di tre premi letterari: il Premio Feudo di Maida (2004), il Premio Speciale Il Molinello (2005) e il Premio Vincenzo Padula-Citt\u00e0 di Acri (2005).\nTrama.\nDopo vent'anni d'assenza, nella vita di Adriana ricompare il vecchio padre Fosco, quasi centenario, rimasto vedovo della seconda moglie.\nAdriana, che ha ormai una et\u00e0 avanzata, si ritrova a dover affrontare il problema della cura del padre molto anziano che non l'ha mai compresa e che in passato si \u00e8 sempre dimostrato intollerante, egoista e prevaricatore.\nQuando il padre muore, Adriana, ormai anziana, va a vivere per qualche tempo con sua figlia che vive su un'isola greca."}
{"id": "82114", "revid": "1652635", "url": "https://it.wikipedia.org/wiki?curid=82114", "title": "Rhododendron", "text": "Rhododendron (il nome deriva ) \u00e8 un genere di piante della famiglia delle Ericacee, originario dell'Eurasia e America.\nTale genere comprende oltre 500 specie, suddiviso in 8 sottogeneri, note con il nome comune di rododendro o azalea, infiniti ibridi e variet\u00e0, di piante arbustive, che vanno da 40 a 90\u00a0cm, con chiome a portamento aperto e foglie grandi, ruvide, ovali o lanceolate, di colore verde scuro lucido superiormente, pi\u00f9 chiare o di colore rugginoso sulla pagina inferiore, con il margine glabro e revoluto, fiori semplici o doppi, dai colori vistosi, campanulati, con lobi a volte ondulati, riuniti in grandi mazzi, alle estremit\u00e0 dei rami. Fioriscono fra la primavera e l'estate, a seconda della specie.\nPresentano chiome compatte e raccolte e foglie lanceolate di colore verde lucente, con grappoli di fiori dai colori vivaci, di tutte le sfumature del bianco, rosa, rosso, magenta, con alcune variet\u00e0 a fiori bicolori. \nEsse si distinguono dai rododendri principalmente per le dimensioni, decisamente pi\u00f9 ridotte rispetto ai secondi, ma anche per le foglie, che nelle azalee non sono persistenti. \u00c8 una pianta conosciuta fin dai tempi pi\u00f9 antichi soprattutto per il nettare di cui sono particolarmente ricche. Alcune specie di azalea sono per\u00f2 velenose, come riporta Plinio, che riferisce di un'intossicazione dei soldati dell'esercito romano, durante la campagna asiatica, provocata da miele di specie velenose di azalea. Altri casi di avvelenamento causato da \"miele tossico\" di rododendro/azalea sono riportati da Senofonte, Aristotele, Strabone e Columella. La tossicit\u00e0 \u00e8 data dalla graianotossina.\nTassonomia.\nIn Italia.\nTra le specie spontanee in Italia esistono:\nTra le specie coltivate ricordiamo, \"Rhododendron maximum\" originario del Nord America, \"Rhododendron arboreum\" e \"Rhododendron argenteum\" originari dell'Himalaya, infine \"Rhododendron campanulatum\" originario del Nepal, tutti con numerosi ibridi dai colori pi\u00f9 svariati, bianco, roseo, rosso-porpora, blu e lilla.\nTra il gruppo delle azalee, coltivate industrialmente, ricordiamo \"Rhododendron indicum\" a foglie persistenti, e le numerose specie, ibridi e variet\u00e0, a fiore doppio, originarie della Cina e del Giappone, come \"Rhododendron phoeniceum\", \"Rhododendron mucronatum\", \"Rhododendron simisii\" e \"Rhododendron obtusum\". Altro gruppo di azalee a fogliame persistente \u00e8 quello delle kurume, a sviluppo modesto, con fiori piccoli, ma con fioritura compatta e abbondante, sono ibridi e cultivar ottenuti dal \"Rhododendron obtusum\".\nTra le azalee a fogliame caduco, ricordiamo, il \"Rhododendron flavum\" (nota col nome di azalea pontica) originario dell'Asia minore, con fiori campanulati, semplici, grandi di colore giallo o arancio, che la pianta produce prima della ripresa vegetativa, il \"Rhododendron japonicum\" (\"Azalea mollis\") originario di Cina e Giappone, con fiori di colore rosso-purpureo o giallo con fioriture primaverili, e il \"Rhododendron nudiflorum\" originario del Nord America.\nUso.\nCome pianta ornamentale, le specie rustiche vengono coltivate in piena terra, nei giardini come gruppi isolati o in vaso sui terrazzi per la formazione di alberelli e cespugli, o in serra le specie pi\u00f9 delicate, per la produzione forzata di piante in vaso di altezza non superiore ai 30\u00a0cm, per la decorazione degli appartamenti nel periodo natalizio o pasquale, scartandole dopo la fioritura. Le azalee sono anche tra i fiori pi\u00f9 regalati per la festa della mamma."}
{"id": "82115", "revid": "6340", "url": "https://it.wikipedia.org/wiki?curid=82115", "title": "Rododendro", "text": ""}
{"id": "82124", "revid": "2011865", "url": "https://it.wikipedia.org/wiki?curid=82124", "title": "Primo ministro", "text": "Il titolo di primo ministro \u00e8 quello pi\u00f9 frequentemente utilizzato per designare il capo del governo nei sistemi dove la carica \u00e8 distinta da quella del capo dello stato.\nDescrizione.\nOltre che nel governo centrale ci pu\u00f2 essere un primo ministro anche negli stati di una federazione o in altri governi subcentrali. Sono inoltre, per certi versi, assimilabili ad un primo ministro i capi dell'esecutivo di enti territoriali (ad esempio i sindaci) quando sono eletti dall'assemblea rappresentativa dell'ente (mentre, quando sono eletti direttamente dal corpo elettorale, la loro figura \u00e8 paragonabile a quella del presidente di una repubblica presidenziale).\nAlle dipendenze del primo ministro \u00e8 posta un'organizzazione amministrativa, variamente denominata (\"ufficio del primo ministro\", \"Presidenza del Consiglio dei ministri\", \"cancelleria\", \"ministero di stato\", ecc.), strutturata analogamente ad un ministero, che lo supporta nell'esercizio delle sue funzioni, svolge attivit\u00e0 di raccordo tra i vari dicasteri e supporta il funzionamento del Consiglio dei ministri. Il primo ministro, inoltre, pu\u00f2 mantenere a s\u00e9 la titolarit\u00e0 di uno o pi\u00f9 portafogli ministeriali, temporaneamente (\"ad interim\") o in modo stabile.\nNomina e mandato.\nNella grande maggioranza dei sistemi politici il primo ministro \u00e8 nominato dal capo dello stato. In alcuni sistemi parlamentari \u00e8 eletto dal parlamento; ancor pi\u00f9 rara \u00e8 l'elezione diretta da parte del corpo elettorale (a livello statale questa soluzione \u00e8 stata utilizzata in Israele dal 1996 al 2001). In Svezia il primo ministro \u00e8 nominato dal presidente del parlamento monocamerale.\nNei sistemi parlamentari e semipresidenziali il primo ministro deve avere la \"fiducia\" del parlamento. In alcuni ordinamenti (tra cui quello italiano, dove per\u00f2 l'unico titolo corretto per identificare il capo del governo \u00e8 quello di presidente del Consiglio dei ministri) questo comporta che il primo ministro, nominato dal capo dello stato, deve sottoporre il proprio programma di governo al \"voto di fiducia\" del parlamento e, nel caso non lo ottenga, si deve dimettere; in molti altri ordinamenti, invece, la fiducia al momento della nomina \u00e8 presunta, sicch\u00e9 non \u00e8 necessario un voto di fiducia preliminare; in altri ancora, infine, il voto di fiducia \u00e8 sostituito da un voto d'investitura del parlamento prima della nomina da parte del capo dello stato. In tutti i sistemi parlamentari e semi-presidenziali il venir meno della fiducia del parlamento, che si manifesta nel \"voto di sfiducia\" (o, pi\u00f9 esattamente, nel voto favorevole su una \"mozione di sfiducia\" proposta da membri del parlamento o nel voto sfavorevole su una \"questione di fiducia\" posta dallo stesso governo) comporta l'obbligo di dimissioni del governo (la cosiddetta \"crisi di governo\"). Va aggiunto che di solito il governo si dimette gi\u00e0 nel momento in cui, essendo venuto a mancare l'appoggio di uno o pi\u00f9 partiti della sua coalizione, ritiene di aver perso la maggioranza in parlamento, evitando cos\u00ec di sottoporsi al voto di sfiducia (si parla, in questo caso, di \"crisi di governo extraparlamentare\").\nIn alcuni ordinamenti (ad esempio quello tedesco), il rapporto di fiducia intercorre tra primo ministro e parlamento mentre in altri, pi\u00f9 numerosi (ad esempio quello italiano), intercorre tra l'intero governo e il parlamento: la prima soluzione, ovviamente, tende ad accentuare la posizione di preminenza del primo ministro, poich\u00e9 in questo modo i ministri dipendono direttamente solo da lui; la seconda soluzione, invece, accentua la collegialit\u00e0 del governo. Un'altra variabile riguarda quali camere nei parlamenti bicamerali sono coinvolte nel rapporto fiduciario: in alcuni ordinamenti (ad esempio quello britannico) \u00e8 richiesta la fiducia della sola camera bassa, in altri (ad esempio quello italiano) la fiducia di entrambe le camere.\nLa necessit\u00e0 che il primo ministro abbia la fiducia del parlamento limita considerevolmente l'effettivo margine di scelta del capo dello stato al momento della nomina. In particolare, nei sistemi bipartitici o bipolari il capo dello stato non pu\u00f2 far altro che nominare primo ministro il leader del partito o della coalizione che, avendo vinto le elezioni, ha la maggioranza in parlamento. Nei sistemi multipartitici, invece, il capo dello stato mantiene un pi\u00f9 ampio margine di scelta, soprattutto quando non si delinea in parlamento una coalizione di maggioranza in grado di sostenere il governo.\nNei sistemi semi-presidenziali il governo deve mantenere non solo la fiducia del parlamento ma anche quella del presidente della Repubblica, che, in caso contrario, pu\u00f2 revocare il primo ministro e far cos\u00ec cadere il suo governo.\nTanto nei sistemi parlamentari quanto in quelli semi-presidenziali le dimissioni (cos\u00ec come la cessazione dall'ufficio per altre cause, ad esempio la morte) del primo ministro comportano la decadenza dell'intero governo. Le costituzioni non stabiliscono un limite temporale al mandato del primo ministro, che rimane quindi in carica fino alle dimissioni o alla cessazione dall'ufficio per altri cause (in alcuni ordinamenti, per\u00f2, il primo ministro decade automaticamente al termine della legislatura).\nIn alcuni sistemi (tipicamente quelli che seguono il cosiddetto sistema Westminster) il primo ministro, come del resto gli altri ministri, deve essere membro del parlamento; in altri (tra i quali quello italiano) pu\u00f2 anche non esserlo, anche se normalmente lo \u00e8; infine, in alcuni sistemi (tra i quali quello francese e molte altre repubbliche semi-presidenziali) il primo ministro non pu\u00f2 essere membro del parlamento e, se lo \u00e8, deve dimettersi al momento della nomina.\nFunzioni.\nLe funzioni del primo ministro variano considerevolmente secondo la forma di governo: nei sistemi parlamentari il primo ministro ha il massimo del potere, tanto che in questi sistemi, anche se il capo dello stato continua a occupare una posizione preminente dal punto di vista del protocollo, quale prima carica dello stato. Nei sistemi semi-presidenziali il ruolo del primo ministro \u00e8 pur sempre molto rilevante ma, in questo caso, \u00e8 il capo dello stato a mantenere, anche di fatto, una posizione di preminenza: in questo caso il primo ministro dipende infatti dal capo dello stato stesso. Ancora minore \u00e8 il ruolo svolto dal primo ministro negli altri sistemi in cui \u00e8 presente.\nNelle monarchie assolute e costituzionali.\nNelle monarchie assolute il primo ministro non \u00e8 altro che il principale ministro del monarca, non un capo del governo ma solamente un \"primus inter pares\" (primo fra gli uguali) rispetto agli altri ministri, espressione quest'ultima da cui deriva il nome della carica. Quando presiede le riunioni dei ministri lo fa solo per delega del monarca e non quale sua prerogativa; ci\u00f2 non toglie che, in certi casi, possa acquisire di fatto un potere notevole, grazie alla sua personalit\u00e0 e alla debolezza del sovrano o al disinteresse di costui per gli affari dello stato.\nNon diversa \u00e8 la posizione del primo ministro nelle monarchie costituzionali, giacch\u00e9, in queste, il monarca mantiene il ruolo di capo del governo. Proprio per questo motivo le prime costituzioni del XIX secolo (tra cui lo Statuto Albertino) nemmeno menzionavano il primo ministro e parlavano genericamente di ministri del re. Va peraltro notato che il primo ministro dei sistemi parlamentari trae la sua origine proprio da quello delle monarchie costituzionali, e in particolare di quella britannica del XVIII secolo, che nel tempo \u00e8 andato emancipandosi, con il proprio gabinetto, dal monarca instaurando correlativamente il rapporto fiduciario con il parlamento. In questa fase di passaggio, il primo ministro si trovava in una situazione di doppia dipendenza, dal capo dello stato e dal parlamento, che per certi versi ricorda quella dei sistemi semipresidenziali.\nNei sistemi parlamentari.\nIn generale il primo ministro riveste contemporaneamente un duplice ruolo:\nIl primo ministro sceglie gli altri membri del governo e gli attribuisce il portafoglio ministeriale; in alcuni sistemi li nomina formalmente, in altri la nomina formale spetta al capo dello stato su sua proposta, di fatto vincolante. Con le stesse modalit\u00e0 pu\u00f2 revocare i membri del governo o mutare i loro portafogli. Va anche aggiunto che in certi sistemi (ad esempio in Italia) l'articolazione in dicasteri dell'amministrazione \u00e8 predeterminata dalla legge, sicch\u00e9 il primo ministro pu\u00f2 solo decidere i nomi dei titolari; in altri sistemi (quale quello britannico), invece, il primo ministro ha anche il potere di modificare tale articolazione.\nSpettano inoltre al primo ministro, direttamente o attraverso la proposta al capo dello stato, le nomine di altre importanti cariche dello stato e, in alcuni paesi, anche dei membri della camera alta.\nIn alcuni sistemi il potere di sciogliere il parlamento \u00e8 attribuito al primo ministro; in altri spetta invece al Consiglio dei ministri o, pi\u00f9 frequentemente, al capo dello stato, su proposta del primo ministro o di sua iniziativa.\nNella struttura del governo e, quindi, nel ruolo del primo ministro sono distinguibili due dimensioni: una \"collegiale\", in cui il primo ministro \u00e8 presidente del collegio dei ministri che decidono congiuntamente la linea politica del governo, e una che potremmo definire \"verticistica\", in cui invece il primo ministro detiene una posizione di supremazia rispetto agli altri membri del governo. Nei vari ordinamenti prevale l'una o l'altra dimensione, secondo le scelte fatte in sede di costituzione o, pi\u00f9 frequentemente, di convenzioni costituzionali: si va da governi con un elevato grado di collegialit\u00e0 ad altri dove sono pi\u00f9 marcati gli aspetti verticistici, fino ad arrivare a casi in cui tra primo ministro e ministri intercorre un vero e proprio rapporto gerarchico. Va anche detto che la posizione di preminenza del primo ministro, pi\u00f9 ancora che dalla regolamentazione giuridica \u00e8 determinata, in via di fatto, dalla configurazione del sistema dei partiti. \u00c8 evidente, infatti, che in un sistema bipartitico il primo ministro, al contempo capo della maggioranza parlamentare e capo del governo, entrambi costituiti da esponenti del partito di cui \u00e8 leader, finisce per ricoprire una posizione di netta supremazia che lo avvicina a quella del presidente di una repubblica presidenziale. Quando, invece, il primo ministro \u00e8 a capo del governo sostenuto da una coalizione di partiti, \u00e8 costretto a negoziare con i leader di questi stessi partiti e, di conseguenza, la sua posizione finisce per indebolirsi; ci\u00f2 \u00e8 ancor pi\u00f9 vero se il sistema dei partiti non ha una configurazione bipolare e, quindi, le coalizioni tendono ad essere piuttosto instabili.\nNei sistemi semipresidenziali e presidenziali.\nNelle repubbliche semi-presidenziali la posizione del primo ministro e la struttura del governo sono analoghe a quelle dei sistemi parlamentari (di cui sono una derivazione) con la variante che qui il capo dello stato, eletto direttamente dal corpo elettorale, non svolge solo una funzione di garanzia e di rappresentanza ma interviene nella definizione dell'indirizzo politico del governo.\nIn alcune repubbliche semi-presidenziali, che seguono il modello della Repubblica di Weimar (ad esempio l'Austria e il Portogallo), il presidente della repubblica pu\u00f2 ritirare la fiducia al primo ministro, revocandolo e facendo cos\u00ec cadere il suo governo. Nella pratica i presidenti della repubblica non usufruiscono mai di tale prerogativa e, di fatto, la forma di governo finisce per assimilarsi a quella parlamentare (tanto che, secondo alcuni autori, questi stati andrebbero classificati tra le repubbliche parlamentari e non tra quelle semi-presidenziali).\nPi\u00f9 incisivo \u00e8 il ruolo del capo dello stato nella Quinta Repubblica francese e negli ordinamenti che l'hanno presa a modello (tra i quali molte ex colonie francesi ma anche la Russia e altri stati dell'Est Europeo usciti dal regime comunista). Qui, infatti, il presidente della repubblica non solo nomina e revoca il primo ministro ma \u00e8 anche direttamente investito di funzioni di governo, soprattutto riguardo alla politica estera e alla difesa; pu\u00f2, inoltre, presiedere il Consiglio dei ministri.\nNei sistemi di questo tipo l'indirizzo politico del governo \u00e8 in concreto stabilito dal presidente della repubblica e il primo ministro non fa altro che curarne l'attuazione. In realt\u00e0 una variabile fondamentale \u00e8 rappresentata dalla maggioranza politica presente in parlamento: infatti, se questa coincide con i partiti che appoggiano il presidente della repubblica, il sistema funziona nel modo appena descritto. Le cose cambiano se in parlamento c'\u00e8 una maggioranza formata da partiti diversi da quelli che appoggiano il presidente della repubblica: in questo caso il capo dello stato deve necessariamente scendere a patti con il parlamento (a meno che non intenda scioglierlo) e il punto di equilibrio viene di solito trovato nella nomina di un primo ministro gradito alla maggioranza parlamentare, che governa con un'autonomia dal capo dello stato non dissimile da quella che si riscontra nei sistemi parlamentari, anche se al presidente della repubblica rimangono funzioni di indirizzo in materia di politica estera e difesa (si parla in questi casi di \"coabitazione\").\nNelle repubbliche presidenziali propriamente dette non dovrebbe esserci, almeno secondo il modello classico rappresentato dagli Stati Uniti, la figura del primo ministro, giacch\u00e9 le funzioni di capo del governo sono esercitate dal presidente della repubblica. In realt\u00e0, vi \u00e8 qualche costituzione che lo prevede (attualmente in 21 Stati, come la Corea del Sud): in questi casi, come per la Quinta Repubblica francese, il primo ministro svolge un ruolo di secondo piano, limitandosi a curare l'attuazione dell'indirizzo politico deciso dal presidente della repubblica, con in pi\u00f9, a differenza del caso semi-presidenziale, l'assenza del rapporto fiduciario tra primo ministro e parlamento.\nNegli altri sistemi.\nNei regimi comunisti di solito il primo ministro ha formalmente attribuzioni non diverse da quelle di un sistema parlamentare. In questi sistemi, tuttavia, l'indirizzo politico dello Stato \u00e8 stabilito dagli organi del partito comunista (comitato centrale, ufficio politico, segretario generale, ecc.) sicch\u00e9 il governo si limita ad assicurare l'attuazione dello stesso. Va notato che in certi casi il leader del partito comunista unisce alla carica di segretario generale anche la carica statale di primo ministro.\nNei sistemi dittatoriali, normalmente il dittatore riserva a s\u00e9 la carica di primo ministro (cos\u00ec fecero, ad esempio, Benito Mussolini in Italia e Adolf Hitler in Germania); dove ci\u00f2 non accade (ad esempio in Spagna sotto la dittatura di Francisco Franco), il primo ministro si limita ad assicurare l'attuazione dell'indirizzo politico stabilito dall'organo nel quale sono concentrati tutti i poteri dello stato (presidente della repubblica, giunta, ecc.).\nVice primo ministro.\nIn molti ordinamenti sono presenti uno o pi\u00f9 \"vice primi ministri\" (o, secondo la terminologia utilizzata, \"vicepresidenti del Consiglio dei ministri\", \"vicecancellieri\", \"vicepresidenti del governo\", ecc.) che sostituiscono temporaneamente il primo ministro in caso di assenza o impedimento, quali vicari, e lo coadiuvano nell'esercizio delle sue funzioni. Peraltro in molti casi il titolo, di solito attribuito ad un membro del governo che svolge anche funzioni di ministro, ha pi\u00f9 che altro lo scopo di dare visibilit\u00e0 a leader di partiti o correnti di partiti che sostengono il governo.\nDenominazioni equivalenti.\nAltri titoli equivalenti, usati in certi paesi, sono:\nPeraltro, il termine \"Primo Ministro\" (o la sua forma abbreviata \"premier\", dal francese \"premier ministre\") \u00e8 usato, in modo non ufficiale, anche quando il titolo ufficiale \u00e8 un altro."}
{"id": "82126", "revid": "104458", "url": "https://it.wikipedia.org/wiki?curid=82126", "title": "Kalle Palander", "text": "Con la connazionale Tanja Poutiainen in campo femminile, \u00e8 stato il primo campione finlandese ad affermarsi nello sci alpino. Prima di loro, la Finlandia, nazione con importanti tradizioni negli sport invernali, non aveva mai ottenuto risultati di rilievo in questa disciplina.\nBiografia.\nStagioni 1996-1998.\nPalander debutt\u00f2 in Coppa Europa il 13 dicembre 1995 a Obereggen in slalom speciale, senza concludere la prova, e ai successivi Mondiali juniores di Hoch-Ybrig vinse la medaglia di bronzo nella combinata; esord\u00ec in Coppa del Mondo il 17 dicembre 1996 a Madonna di Campiglio in slalom speciale, senza concludere la prova.\nL'11 gennaio 1997 a Donnersbachwald ottenne in slalom speciale la prima vittoria, nonch\u00e9 primo podio, nel circuito continentale e nella stessa stagione prese parte alla sua prima rassegna iridata, Sestriere 1997 (16\u00ba nello slalom speciale il miglior piazzamento). L'anno dopo esord\u00ec anche ai Giochi olimpici invernali: a fu 9\u00ba nello slalom speciale e non concluse le prove di slalom gigante e di combinata.\nStagioni 1999-2005.\nAi Mondiali di Vail/Beaver Creek 1999 divenne campione del mondo nello slalom speciale, ottenendo cos\u00ec la prima medaglia della Finlandia ai Mondiali di sci alpino: fu un risultato inaspettato perch\u00e9 Palander non era fino ad allora mai salito sul podio in Coppa del Mondo. Due anni dopo nella rassegna iridata di Sankt Anton am Arlberg non concluse invece alcuna prova, cos\u00ec come ai XIX Giochi olimpici invernali di \nOttenne la prima vittoria, nonch\u00e9 primo podio, in una gara di Coppa del Mondo il 26 gennaio 2003 sulla prestigiosa pista Ganslern di Kitzb\u00fchel, sempre in slalom speciale; al termine di quella stagione si aggiudic\u00f2 la Coppa del Mondo della specialit\u00e0 e fu 4\u00ba nella classifica generale, mentre ai Mondiali di Sankt Moritz fu 6\u00ba nello slalom gigante e 7\u00ba nello slalom speciale. Ai Mondiali di Bormio/Santa Caterina Valfurva 2005 fu invece 4\u00ba nello slalom gigante e non concluse lo slalom speciale.\nStagioni 2006-2012.\nAi XX Giochi olimpici invernali di , sua ultima presenza olimpica, fu 9\u00ba nello slalom gigante e non concluse la prova di slalom speciale. Anche ai Mondiali di \u00c5re 2007 il suo miglior piazzamento fu nello slalom gigante, chiuso al 7\u00ba posto. A inizio febbraio 2008 Palander fu operato per una microfrattura da stress alla tibia destra., tuttavia un'infiammazione imped\u00ec la corretta cicatrizzazione dell'operazione, costringendo pertanto l'atleta finlandese a un nuovo intervento, avvenuto il 16 ottobre 2008 in una clinica di Salisburgo: Palander non gareggi\u00f2 cos\u00ec per le intere stagioni 2008-2009 e 2009-2010.\nIl finlandese torn\u00f2 alle gare il 24 ottobre 2010 nello slalom gigante di S\u00f6lden ottenendo l'11\u00ba posto nella 1\u00aa manche, ma la gara fu annullata a causa delle cattive condizioni atmosferiche. Ai Mondiali di Garmisch-Partenkirchen 2011, sua ultima partecipazione iridata, non termin\u00f2 le prove. Fu per l'ultima volta al cancelletto di partenza in occasione dello slalom gigante di S\u00f6lden del 23 ottobre 2011; si conged\u00f2 definitivamente dal Circo bianco in occasione dello slalom speciale di Levi dell'11 settembre 2012, senza tuttavia prendere parte alla gara.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "82127", "revid": "670021", "url": "https://it.wikipedia.org/wiki?curid=82127", "title": "Maggio francese", "text": "Maggio francese o Maggio '68 designa in maniera globale l'insieme dei movimenti di rivolta verificatisi a Parigi nel maggio-giugno 1968. Si tratt\u00f2 di una vasta rivolta spontanea, di natura sociale, politica, culturale e anche filosofica, indirizzata contro la societ\u00e0 tradizionale, il capitalismo, l'imperialismo e, in prima battuta, contro il potere gollista allora dominante. Il moto di ribellione della giovent\u00f9 studentesca di Parigi si estese al mondo operaio e praticamente a tutte le categorie della popolazione sull'intero territorio nazionale, restando il pi\u00f9 importante movimento sociale della storia di Francia del XX secolo.\nNel corso degli eventi si mischiarono un movimento studentesco e un movimento operaio, entrambi di eccezionale ampiezza. Al di l\u00e0 delle rivendicazioni materiali o salariali, e della rimessa in questione del regime gollista dominante dal 1958, si tratt\u00f2 di una contestazione multiforme di tutti i tipi di autorit\u00e0. Una parte del movimento degli studenti delle scuole superiori e delle universit\u00e0 rivendicava particolarmente la \u00abliberalizzazione dei costumi\u00bb, mentre contestava la \u00abvecchia universit\u00e0\u00bb, la societ\u00e0 dei consumi, il capitalismo e la maggior parte delle istituzioni e dei valori tradizionali.\nIl maggio francese s'inseriva d'altra parte in un pi\u00f9 vasto insieme di avvenimenti di cui furono protagonisti vasti movimenti operai e studenteschi in un gran numero di paesi.\nIn Francia queste manifestazioni acquistarono un carattere particolare perch\u00e9 alle vaste agitazioni studentesche si aggiunse, il 13 maggio 1968, il pi\u00f9 importante sciopero generale della V Repubblica, che super\u00f2 quello del giugno 1936. Il movimento paralizz\u00f2 completamente il paese per diverse settimane, accompagnandosi ad una generale frenesia di discussioni, dibattiti, assemblee generali e riunioni informali, che si svolgevano ovunque - in strada, all'interno di organizzazioni, imprese, amministrazioni pubbliche, e poi nelle scuole superiori e nelle universit\u00e0, nei teatri, nei luoghi di aggregazione giovanili e nelle case della cultura.\nSi tratt\u00f2 di un'esplosione sociale complessa, a volte anche violenta, ma ancor pi\u00f9 spesso ludica e festosa: il maggio '68 apparve come un momento collettivo e massiccio di passione rivoluzionaria, di fede nella possibilit\u00e0 di una trasformazione radicale della vita e del mondo. Ne fu espressione la proliferazione di graffiti, cartelli e slogan fantasiosi: \u00abSous les pav\u00e9s, la plage\u00bb (Sotto i sampietrini c'\u00e8 la spiaggia), \u00abIl est interdit d'interdire\u00bb (Vietato vietare), \u00abJouissez sans entraves\u00bb (Godetevela senza freni), \u00abCours camarade, le vieux monde est derri\u00e8re toi\u00bb (Corri compagno, il vecchio mondo ti sta dietro), \u00abLa vie est ailleurs\u00bb (La vita \u00e8 altrove), e cos\u00ec via.\nConsiderato a volte una \"rivoluzione mancata\", malgrado i riferimenti alle precedenti rivoluzioni francesi - barricate, bandiere rosse e nere - nel maggio '68 non vi fu in realt\u00e0 alcuna volont\u00e0 di conquista illegale del potere n\u00e9 di slittamento verso la guerra civile.\nLe fasi.\nGli storici dividono classicamente lo svolgimento del maggio '68 in tre fasi, un \"periodo studentesco\" (3-13 maggio), un \"periodo sociale\" (13-26 maggio) e un \"periodo politico\" (27-30 maggio).\nDopo il rifiuto da parte della base, il 27 maggio, degli Accordi di Grenelle conclusi con i sindacati dal suo premier Georges Pompidou, Charles de Gaulle scomparve per 24 ore il 29 maggio, per andare ad incontrare il generale Massu a Baden-Baden. Al ritorno, riprese l'iniziativa decretando il 30 lo scioglimento dell'Assemblea Nazionale. La stanchezza e il voltafaccia dell'opinione pubblica, che all'inizio era favorevole al movimento, determinarono un maremoto gollista alle elezioni anticipate del successivo 30 giugno. Gli scioperi cessarono progressivamente lungo il mese di giugno e i luoghi deputati della contestazione, come la Sorbonne e l'Od\u00e9on di Parigi, furono sgomberati dalla polizia.\nLa discussione sul maggio '68 ha suscitato fin dal suo nascere molte controversie e interpretazioni divergenti, sia relativamente alle sue cause che agli effetti.\n\u00c8 tuttavia indiscutibile che esso abbia aperto la strada alle nuove forme di contestazione e mobilitazione degli anni settanta (autogestione, ecologia politica, movimenti femministi, decentramento, \u00abritorno alla terra\u00bb e risveglio delle culture periferiche, eccetera) e che, pur non avendo avuto sbocchi politici in senso stretto, gli eventi di quel periodo ebbero un notevole impatto sul piano sociale e soprattutto culturale, e restano alla base di molte conquiste e riforme sociali degli anni successivi, non solo in Francia.\nOrigini.\nContesto economico.\nParadossalmente, la crisi del maggio '68 arriv\u00f2 alla fine di un decennio di straordinaria prosperit\u00e0. Sul piano economico si era all'apogeo del \u00abTrentennio glorioso\u00bb. Cominciavano tuttavia ad affiorare sintomi di deterioramento nella situazione economica francese: crescita dei disoccupati soprattutto nell'area giovanile, il settore minerario colpito da numerose agitazioni e sull'orlo della crisi che gli sarebbe stata fatale, numerosi scioperi effettuati tra il 1966 e il 67 sia nella regione parigina che in provincia, due milioni di lavoratori - soprattutto operai, donne, immigrati - bloccati al livello salariale minimo ed esclusi dalla prosperit\u00e0, bidonvilles che a met\u00e0 degli anni sessanta ospitano circa 100.000 persone, le pi\u00f9 note delle quali erano alla periferia di Parigi, a Nanterre e a Noisy-le-Grand.\nAnche le categorie privilegiate erano inquiete: l'accesso di massa all'insegnamento superiore aveva creato numerose difficolt\u00e0 alle universit\u00e0, con problemi di locali, di mancanza di materiali, di trasporti, e il governo riparlava di selezione all'accesso, cosa che inquietava gli studenti.\nContesto politico.\nSul piano politico il movimento nacque in una fase di stanchezza della repubblica gollista, che durava ormai da 10 anni. Nel 1965, al momento delle prime elezioni presidenziali a suffragio universale diretto tenutesi dal 1948, il generale de Gaulle si era ritrovato - a sorpresa - in ballottaggio con Fran\u00e7ois Mitterrand. Alle elezioni legislative del 1967 la maggioranza gollista all'Assemblea nazionale si era ridotta ad un solo seggio. I centristi come Val\u00e9ry Giscard d'Estaing condivano di riserve critiche il loro sostegno al regime (il \u00absi, ma\u00bb del 1967). I democratici cristiani di Jean Lecanuet rimanevano ostili. Tutta la destra non perdonava al generale il processo di Vichy e l'abbandono dell'Algeria francese. I gollisti di sinistra erano irritati dal mantenimento all'H\u00f4tel Matignon di Georges Pompidou, ritenuto troppo conservatore. Quanto a quest'ultimo una sorda rivalit\u00e0 l'opponeva al suo presidente, nell'attesa silenziosa della successione. La stanchezza dell'opinione pubblica di fronte a questa situazione era ben descritta da uno slogan del 13 maggio 1968: \u00abDix ans, \u00e7a suffit!\u00bb (Dieci anni, pu\u00f2 bastare!).\nDe Gaulle era arrivato al potere nel maggio 1958 sull'onda della sommossa del 13 maggio e della presa del potere da parte dei militari ad Algeri. Per questa ragione, agli occhi dei suoi avversari sulla legittimit\u00e0 del regime gollista rimase sempre la macchia del sospetto di un colpo di Stato originario. Nonostante i successi ottenuti (fine della guerra d'Algeria, decolonizzazione, riassorbimento della crisi economica, monetaria e finanziaria, sostenuto ritmo di crescita), e la progressiva entrata in funzione della nuova costituzione che consolidava il potere esecutivo (regime semipresidenziale rafforzato dall'elezione a suffragio universale diretto del presidente della repubblica, ricorso intensificato ai referendum) lo stile autoritario del regime suscitava critiche crescenti. D'altra parte la politica estera di \"grandeur\" del settantottenne de Gaulle e il suo nazionalismo d'altri tempi non erano molto in sintonia con le aspettative di ordine materiale, sociale e culturale della maggioranza dei francesi, e in generale con il clima ben sintetizzate nell'articolo \"\u00abQuand la France s'ennuie\u00bb\", uscito il 15 marzo 1968 su \"Le Monde\".\nIl Partito Comunista Francese, di gran lunga la principale forza di sinistra, faticava a liberarsi della cultura e dello stile stalinisti, mentre i giovani militanti di estrema sinistra, disgustati dalle burocrazie sclerotizzate dell'URSS e dei paesi del Patto di Varsavia, guardavano piuttosto al modello cubano o alla Cina popolare. D'altra parte le sinistre non comuniste non riuscivano a venir fuori dalle loro divisioni e ci\u00f2 dava spazio al moltiplicarsi di gruppi di sinistra, soprattutto giovanili, ai margini delle grandi organizzazioni ufficiali (trotskisti, filocinesi ecc.).\nOrigini culturali.\nIl maggio '68 si comprende solo nel contesto di un mondo in rapida mutazione. L'accelerazione dell'esodo rurale e dell'urbanizzazione, l'aumento considerevole dei livelli di vita, la massificazione dell'educazione nazionale e dell'universit\u00e0, il peso crescente, nella cultura di massa, dei mass media e di tratti edonistici, costituiscono una somma di mutamenti accelerati e senza precedenti nel corso di una sola generazione.\nGli anni 1960 sono anche quelli dell'affermazione dei giovani come categoria socio-culturale e politica autonoma. In particolare, i giovani hanno ormai culture proprie, una stampa specializzata, trasmissioni radio molto seguite, propri idoli musicali come i Beatles, i Rolling Stones, Johnny Halliday eccetera. Hanno anche disagi e rivendicazioni propri, particolarmente in materia di libert\u00e0 sessuale, che il potere e il mondo degli adulti tardano a comprendere.\nAltri autori come Pierre Bourdieu e Jean-Claude Passeron criticavano la \"riproduzione sociale\" che permette alle \u00e9lite di conservare il proprio dominio di generazione in generazione. All'\u00c9cole Normale Sup\u00e9rieure, il filosofo marxista Louis Althusser formava una generazione di pensatori marxisti-leninisti che formarono l'embrione delle prime organizzazioni maoiste.\nTuttavia pochi dei pensatori eminenti dell'epoca parteciparono in prima persona al movimento, la cui esplosione sorprese proprio loro, prima degli altri. In generale ne rimasero inizialmente perplessi, si mantennero riservati e non di rado ostili.\nUna parte della giovent\u00f9 pi\u00f9 radicalizzata era affascinata dai movimenti rivoluzionari del Terzo mondo: Che Guevara, Fidel Castro, Ho Chi Minh furono i nuovi modelli eroici, mentre l'irruzione sulla scena cinese delle giovani Guardie Rosse alimentava l'illusione che i giovani in quanto tali potessero avere potere politico nella societ\u00e0 e mettere in questione l'autorit\u00e0 degli adulti e del potere. Si seguivano anche con attenzione, negli Stati Uniti, da una parte le lotte del movimento dei neri e dall'altra i sit-in e la ricerca del movimento hippy e degli studenti di Berkeley. Il carattere internazionale di questi movimenti colloca gli avvenimenti francesi all'interno di una dinamica mondiale.\nOrigini immediate.\nIl \"Movimento del 22 marzo\", raccogliendo la bandiera della contestazione condotta da piccoli gruppi, come gli anarchici e \"Gli arrabbiati\" di Ren\u00e9 Riesel, appare quel giorno sulla scena occupando un piano dell'edificio amministrativo della facolt\u00e0 di Nanterre. La sua principale rivendicazione \u00e8 la protesta contro gli arresti operati durante delle manifestazioni contro la guerra del Vietnam.\nIl movimento era portatore di un ideale politico molto liberale nel senso delle libert\u00e0 individuali e molto critico verso la societ\u00e0 dei consumi, l'autoritarismo, l'imperialismo, ma giocava anche su temi che toccavano la vita quotidiana, come il diritto d'accesso dei ragazzi alle residenze universitarie femminili.\nDi figure carismatiche non si pu\u00f2 parlare in senso stretto: il movimento rest\u00f2 \"multiforme\" e privo di un'organizzazione centralizzata. Alcuni dei suoi personaggi ne divennero tuttavia, a posteriori, emblematici, anche se i loro discorsi, presi singolarmente, non potrebbero riassumere la diversit\u00e0 di opinioni esistenti tra le masse, e bench\u00e9 alcuni dei protagonisti, nei loro interventi successivi, abbiano - n\u00e9 pi\u00f9 n\u00e9 meno - riscritto gli avvenimenti. Tra questi, Serge July e Daniel Cohn-Bendit, ma anche i \"\u00abnouveaux philosophes\u00bb\", come ad esempio Bernard-Henri L\u00e9vy.\nLe cause di questo movimento furono diverse. Le analisi storiche oscillano tra l'idea che alla base ci fosse l'esigenza di infrangere la grande rigidit\u00e0 che imprigionava le relazioni umane e i costumi, e la constatazione dell'inizio di un peggioramento delle condizioni materiali a conclusione della ricostruzione del dopoguerra, che gli studenti potevano constatare anche personalmente nel vedere la bidonville di Nanterre accanto alla loro nuova universit\u00e0. Lo scontento nascente nell'ambiente studentesco fin\u00ec per saldarsi con quello che da diversi anni veniva profilandosi nel mondo operaio.\nQuadro generale degli eventi.\nForze in campo.\nLa deflagrazione spontanea della crisi prese completamente alla sprovvista il potere politico, cos\u00ec come tutte le organizzazioni, i partiti, i sindacati. Potere politico e movimento erano altrettanto disuniti.\nIl PCF e il suo braccio sindacale, la CGT, rifiutarono in prima battuta di fare causa comune con gli studenti, che erano visti come \"borghesi\" e tanto pi\u00f9 con i loro dirigenti di ispirazione libertaria (come Daniel Cohn-Bendit) o provenienti dai diversi gruppuscoli di sinistra (i \u00abgauchistes\u00bb). Questi ultimi (marxisti-leninisti, filocinesi, trotskisti) erano essi stessi divisi e in competizione fra loro, e incerti sull'atteggiamento da assumere verso il movimento.\nAi vertici dello Stato, d'altra parte, la crisi aggravava le divergenze tra il generale de Gaulle - poco tenero verso ci\u00f2 che egli defin\u00ec, il 19 maggio, un \"casino\", e sostenitore di una immediata repressione - e il suo primo ministro Georges Pompidou, che prefer\u00ec giocare la carta della moderazione per lasciare al movimento il tempo di afflosciarsi su s\u00e9 stesso. Per parte loro le forze centriste e la sinistra istituzionale (Pierre Mend\u00e8s France, Fran\u00e7ois Mitterrand) tentavano con difficolt\u00e0 di incanalare il movimento - per s\u00e9 largamente indifferente alla questione del potere - verso la costruzione di un'alternativa politica al regime gollista.\nQuadro d'insieme dello svolgimento dei fatti.\nIl 3 maggio, il cortile della Sorbonne viene occupato da 400 manifestanti che si riuniscono senza alcuna violenza. Di fronte al rischio di un attacco degli studenti di estrema destra (\"Occident\" ha annunciato una marcia sull'edificio con lo scopo dichiarato di un confronto violento) viene sgomberata con un aggressivo intervento della polizia, che arresta qualche centinaio di studenti tra i quali Jacques Sauvageot, dirigente del principale sindacato studentesco. L'intervento delle forze dell'ordine alla Sorbonne, effettuato senza preavviso n\u00e9 confronto con gli occupanti, fu vissuto assai male dagli studenti, che si credevano garantiti dagli statuti universitari. La reazione fu immediata e violenta - lanci di sampietrini e poi barricate. Le manifestazioni riprendono dopo l'annuncio delle condanne al carcere degli arrestati, e cominciano a fiorire gli slogan libertari.\nIl presidente del sindacato degli insegnanti delle scuole superiori, Alain Geismar decise di sostenere i manifestanti. I membri del partito comunista e di alcune organizzazioni di estrema sinistra furono inizialmente presi alla sprovvista: la rivoluzione - ritenevano - doveva partire dagli operai, e non dagli studenti; inoltre consideravano le rivendicazioni del Movimento 22 marzo puerili, piccolo-borghesi, e soprattutto \"\u00abgauchistes\u00bb\", mentre la CGT, per bocca di Georges S\u00e9guy, tacciava direttamente i loro leader di avventurismo. Dopo l'incertezza iniziale, tuttavia, anche le organizzazioni storiche cercarono di guadagnare gli operai a questa rivolta, e anche la base sindacale scavalc\u00f2 i propri dirigenti.\nNella notte fra il 10 e l'11 maggio gli studenti occupano il Quartiere latino erigendo barricate, prontamente prese d'assalto dalla polizia con qualche centinaio di feriti. All'alba dell'11 sindacati e partiti convocano, per due giorni dopo (13 maggio), una manifestazione di solidariet\u00e0. Dopo i primi giorni anche molta parte della popolazione, di fronte alla repressione violenta, tende a schierarsi con gli studenti.\nIl 13 maggio una immensa manifestazione attraversa Parigi: la polizia parla di meno di duecentomila persone, la CFDT di un milione.\nIl generale de Gaulle, in viaggio ufficiale in Romania dal 14 al 19 maggio, non d\u00e0 gran peso, all'inizio, a queste manifestazioni e lascia che se ne occupi il primo ministro Pompidou. Anche lui era in viaggio ufficiale, in Afghanistan, ma lo ha interrotto il 12 per affrontare la situazione. Per calmare gli animi, il premier impone che le forze di polizia lascino la Sorbonne - scelta tattica nella speranza che gli eccessi degli studenti squalifichino il loro movimento agli occhi dell'opinione pubblica. De Gaulle \u00e8 scettico su questa linea di moderazione, ma resta defilato, riservandosi di intervenire al bisogno.\nSenza alcuna parola d'ordine, con sorpresa dei responsabili politici di tutte le parti in gioco, lo sciopero generale indetto per il 13 non si conclude, e si moltiplicano gli scioperi e le occupazioni spontanee di fabbriche. \u00c8 il primo sciopero generale selvaggio della storia, e la prima volta che uno sciopero generale paralizza un paese avanzato: il 22 maggio sono 10 milioni, i salariati che non lavorano (perch\u00e9 in sciopero o perch\u00e9 impossibilitati a lavorare per effetto degli scioperi). Le rivendicazioni dei lavoratori sono certamente di tipo tradizionale (per aumenti salariali e migliori condizioni di lavoro), ma anche di nuovo genere: si avanzano infatti anche rivendicazioni di tipo \"qualitativo\" - maggiore autonomia e responsabilit\u00e0 dei lavoratori, forme di cogestione d'impresa, e cos\u00ec via.\nIl dibattito diviene, per qualche settimana, l'elemento centrale della vita dei francesi, e tutti discutono, dappertutto: in strada, tra sconosciuti, tra generazioni. Uno dei simboli di questo clima \u00e8 l'Od\u00e9on di Parigi, che viene occupato il 15 maggio. Sul frontone viene appeso uno striscione che recita \"\u00c9tudiants-Ouvriers, l'Od\u00e9on est ouvert\" e per circa un mese vi si assiste a discussioni prese molto sul serio, giorno e notte, tra tutti e tutti: delegati della Renault e casalinghe del quartiere, studenti, un gruppo di giovani di destra di Neuilly-sur-Seine arrivati come turisti, un gruppo di liceali della banlieue operaia, altri turisti sparsi, professori, qualche artista celebre, un consigliere municipale allo stremo, un paio di quadri aziendali in preda al sentimento della catastrofe - tutti discutono interminabilmente - molti artisti si schierano con il movimento e la febbre teatrale si estende a tutto il paese."}
{"id": "82129", "revid": "1345932", "url": "https://it.wikipedia.org/wiki?curid=82129", "title": "Felix Wankel", "text": "Biografia.\nNato a Lahr in Germania, Felix Wankel non ebbe l'opportunit\u00e0 di seguire studi universitari poich\u00e9 la madre rimase vedova durante la prima guerra mondiale. Inizi\u00f2 la sua opera di progettazione di un motore a combustione interna alternativo, rispetto alla normale concezione di motore endotermico negli anni trenta, ed il suo primo brevetto risale al 1936 quando si occup\u00f2 dello sviluppo di compressori volumetrici rotativi per la Luftwaffe.\nLa sua esperienza nei motori a combustione interna era tale che durante la guerra venne incaricato dai nazisti di migliorare i motori dei loro aerei, bench\u00e9 fosse stato imprigionato perch\u00e9 contrario al regime.\nDa autodidatta aveva concepito l'idea di un motore di tipo rotativo gi\u00e0 nel 1923, inquadrando uno dei principali problemi dei motori fin l\u00ec sviluppati, la perdita dell'enorme forza d'inerzia sviluppata dal moto rettilineo alternato del pistone. Era energia utile, da trasformare in moto rotativo attraverso un delicato sistema di trasmissione biella-manovella.\nNel dopoguerra entr\u00f2 come progettista nella ditta NSU Motorenwerke, intraprendendo lo sviluppo delle macchine a stantuffo rotante. Nel 1951 Wankel inizi\u00f2 cos\u00ec lo sviluppo del proprio motore al NSU e nel 1957 costru\u00ec il primo prototipo.\nMor\u00ec dopo una lunga malattia a Lindau in Germania, il 9 ottobre 1988.\nEredit\u00e0.\nWankel fu sposato dal 1936 con Emma (\u201eMi\u201c) Kirn (1905-1975) sino alla morte di questa. Non ebbero figli.\nWankel non ebbe la patente, era fortemente miope. Ebbe comunque una NSU Ro 80 (a motore Wankel), guidata da un autista. Dopo la vendita delle azioni Lonrho fond\u00f2 la \"Felix-Wankel-Stiftung\" con sede a Heidelbergs Philosophenweg 17. Fu un amico degli animali, e spese tempo e denaro per la protezione degli animali e istitu\u00ec il premio di ricerca al IGN - Internationale Gesellschaft f\u00fcr Nutztierhaltung. Anche un fondo per la cura dei tumori; mor\u00ec a 86 anni di cancro.\nLa tomba \u00e8 presente al Bergfriedhof di Heidelberg.\nDopo la sua morte la fondazione Felix-Wankel-Stiftung cedette i beni immobili alla Volkswagen AG. I Feuerwehr Heidelberg hanno un museo con all'interno i suoi lasciti di studio. Gli scritti di Wankel sono oggi nel Technoseum di Mannheim. \nIl museo privato Museum Autovision a Altlu\u00dfheim mostra oltre 80 motori rotativi Wankel e autoveicoli."}
{"id": "82131", "revid": "1297", "url": "https://it.wikipedia.org/wiki?curid=82131", "title": "Cipresso calvo", "text": ""}
{"id": "82132", "revid": "1297", "url": "https://it.wikipedia.org/wiki?curid=82132", "title": "Fico rampicante", "text": ""}
{"id": "82133", "revid": "1297", "url": "https://it.wikipedia.org/wiki?curid=82133", "title": "Liriodendro", "text": ""}
{"id": "82134", "revid": "1543377", "url": "https://it.wikipedia.org/wiki?curid=82134", "title": "Cirro", "text": "In meteorologia, il cirro (abbreviazione \"Ci\") \u00e8 un tipo di nube presente nell'alta troposfera (da di altitudine fino a nelle regioni temperate) sotto forma di filamenti bianchi o di chiazze biancastre disposte in strette bande, dall'aspetto filamentoso o setoso (da cui il nome ufficiale latino \"cirrus\", ossia \"ricciolo\" o \"ciocca di capelli arricciata\").\nNelle regioni polari l'estensione dei cirri varia tra i e i mentre in quelle tropicali tra i e i circa.\nDescrizione.\nDurante il giorno i cirri non troppo vicini all'orizzonte hanno sempre una colorazione bianca o biancastra. I caratteristici ciuffi dall'aspetto tondeggiante si formano generalmente in cieli limpidi e possono essere accompagnati da scie dall'aspetto fibroso. Col trascorrere del tempo i ciuffi si dissolvono lentamente e rimangono solo queste ultime.\nAl tramonto, quando il Sole \u00e8 basso rispetto all'orizzonte, il loro colore varia dal bianco originario passando dapprima per il giallo, poi per il rosa, il rosso e, infine \u2013 quando non pi\u00f9 illuminati \u2013 al grigio. All'alba la transizione avviene al contrario. Ci\u00f2 \u00e8 dovuto alla rifrazione subita dalla luce solare mentre attraversa spessi strati di atmosfera, che filtra le componenti blu e verdi dello spettro visibile.\nSono formati quasi esclusivamente da piccoli cristalli di ghiaccio la cui densit\u00e0 \u00e8 cos\u00ec bassa da rendere queste nubi trasparenti alla luce solare. Cirri dall'aspetto denso o in ciuffi possono contenere cristalli di dimensioni maggiori e svilupparsi anche sul piano verticale. Raramente pu\u00f2 avvenire che i cristalli si fondano con minuscole gocce d'acqua sopraffuse; in tal caso le scie assumono una colorazione grigiastra e possono dar origine anche ad arcobaleni. I cirri possono originare aloni ma il loro basso spessore non riesce quasi mai a generare un anello di luce completo.\nL'aspetto irregolare dei cirri \u00e8 dovuto alle forti variazioni del vento (wind shear) e dalla diversa grandezza dei cristalli di ghiaccio che li compongono.\nLa comparsa di cirri in gran numero che invadono progressivamente il cielo, generalmente preannuncia l'arrivo di un fronte caldo entro 15 ore, accompagnato da precipitazioni spesso persistenti, oppure la fine di un'attivit\u00e0 temporalesca (in questo caso sono detti anche \"falsi cirri\").\nAl contrario, i cosiddetti \"cirri del bel tempo\" \u2013 che compaiono in situazioni di atmosfera stabile \u2013 si distinguono per la ristretta estensione, la struttura irregolare il moto pi\u00f9 lento.\nSpecie.\nIn base alla forma assunta, ogni cirro pu\u00f2 appartenere ad una delle seguenti cinque specie (tra parentesi \u00e8 indicata l'abbreviazione associata):\nVariet\u00e0.\nLe variet\u00e0 riscontrabili tra i cirri sono le seguenti quattro:\nOgnuna di esse pu\u00f2 apparire in concomitanza con le altre (ad esempio: \"Cirrus intortus vertebratus\").\nCaratteristiche supplementari e nubi accessorie.\nI cirri possono presentare talvolta la caratteristica supplementare denominata mamma.\nEffetti sul clima.\nI cirri coprono fino al 25% della terra (fino al 70% nelle regioni tropicali) ed hanno un effetto netto di riscaldamento nelle ore notturne. Recentemente alcuni studi hanno messo in evidenza che, durante il giorno, i cirri sono l'unico tipo di nube che pu\u00f2 sia riscaldare che raffreddare il sistema terra-atmosfera. Questa dualit\u00e0 dipende principalmente dalla posizione del sole e quindi implicitamente dalla latitudine. \nQuando sono sottili e trasparenti, questi corpi nuvolosi assorbono efficacemente la radiazione infrarossa dalla terra, mentre hanno un effetto marginale di schermo ai raggi solari. Quando essi hanno uno spessore di essi riflettono solo il 9% dei raggi solari incidenti, ma impediscono quasi del 50% l'irradiazione nello spazio dei raggi infrarossi emessi dalla terra, determinando cos\u00ec un aumento della temperatura atmosferica sotto le nuvole di una media di circa \u2014\nUn processo noto come effetto serra. Mediamente nel mondo, la formazione di nubi comporta una perdita di temperature di sulla superficie terrestre, principalmente a causa degli stratocumuli.\nCome conseguenza del loro effetto riscaldante quando sono relativamente sottili, ai cirri \u00e8 stata imputata una parziale responsabilit\u00e0 del riscaldamento globale.\nAlcuni scienziati hanno ipotizzato che il riscaldamento globale possa causare l'aumento della copertura delle nuvole molto sottili, aumentando cos\u00ec la temperatura e l'umidit\u00e0. Questo, a sua volta, provocherebbe l'aumento della copertura dei cirri, creando una circolo vizioso che tende ad amplificare gli effetti del fenomeno stesso (\"retroazione positiva\" o \"positive feedback\"). La previsione, secondo questa ipotesi, \u00e8 che i cirri si sposterebbero pi\u00f9 in alto con l'aumento della temperatura, aumentando cos\u00ec il volume dell'aria sottostante le nubi e la quantit\u00e0 di radiazione infrarossa riflessa sulla superficie terrestre. In aggiunta, questa ipotesi suggerisce che l'aumento di temperatura porti ad un incremento delle dimensioni dei cristalli di ghiaccio nei cirri, provocando un equilibrio fra l'incremento della riflessione sulla terra dei raggi infrarossi emessi dalla stessa e quella nello spazio dei raggi solari incidenti.\nNel 2001 lo scienziato Richard Lindzen formul\u00f2 in proposito l'ipotesi Iris, in base alla quale l'incremento nella temperatura della superficie marina nei tropici provocherebbe una diminuzione nella formazione dei cirri e quindi un incremento del calore disperso dalla terra nello spazio con la radiazione infrarossa.\nTale ipotesi, contestata da altri scienziati, avrebbe trovato conferma in un successivo studio, pubblicato nel 2007 e condotto dallo scienziato dell'atmosfera Roy Spencer ed altri, con l'utilizzo di moderne misure satellitari."}
{"id": "82135", "revid": "104265", "url": "https://it.wikipedia.org/wiki?curid=82135", "title": "Storia mineraria della Sardegna", "text": "L'estrazione e la lavorazione dei minerali in Sardegna risale a tempi remoti. Antichi mercanti e conquistatori presero a frequentare le coste dell'isola attirati dalle formidabili ricchezze del sottosuolo sardo.\nTestimonianza dell'antica lavorazione dei metalli sono i numerosi manufatti risalenti alla preistoria. In epoche pi\u00f9 recenti numerosi toponimi, legati in qualche modo all'attivit\u00e0 estrattiva (come per esempio: Argentiera, Montiferru, Capo Ferrato per citarne alcuni), testimoniano la secolare continuit\u00e0 di queste attivit\u00e0.\nDi seguito la storia delle attivit\u00e0 di estrazione nell'isola, divisa per epoche.\nPreistoria.\nLa lunga storia mineraria della Sardegna ha inizio verosimilmente intorno al sesto millennio a.C. con l'attivit\u00e0 di estrazione dell'ossidiana, alle pendici del Monte Arci nella parte centro-occidentale dell'isola. Il Monte Arci fu uno dei pi\u00f9 importanti centri mediterranei di estrazione e lavorazione di questo vetro vulcanico, in quest'area, Infatti, sono stati individuati almeno settanta centri di lavorazione e circa 160 insediamenti stabili o temporanei dai quali l'ossidiana veniva poi esportata verso la Francia meridionale e l'Italia Settentrionale.\nAttorno al terzo millennio a.C., probabilmente importati dal bacino orientale del Mediterraneo, giunsero e si diffusero anche in Sardegna le conoscenze metallurgiche, che raggiunsero in epoca nuragica un elevato livello tecnico.\nContemporaneamente alla tecnica metallurgica, si svilupp\u00f2 anche la tecnica mineraria, consentendo l'estrazione di crescenti quantit\u00e0 di minerali e quindi di metalli.\nLa posizione geografica dell'isola, ma anche il suo patrimonio minerario, attrassero tra il X e l'VIII secolo a.C. i mercanti fenici, ai quali, attorno alla met\u00e0 del VI secolo, subentrarono i cartaginesi. Fenici e cartaginesi sfruttarono intensamente le ricchezze minerarie, soprattutto nell'Iglesiente, dove sono state rinvenute tracce di escavazioni e scorie di fusione attribuibili a questo periodo.\nUn'intensa attivit\u00e0 metallurgica, sia estrattiva che fusoria, \u00e8 testimoniata dal punto di vista archeologico, presso i ricchi giacimenti metalliferi del Sarrabus, costituiti da minerali composti da ossidi e solfuri di ferro, rame e piombo.\nDi epoca preistorica \u00e8 famosa la miniera di Funtana Raminosa nella barbagia di Belv\u00ec.\nEpoca romana.\nNel 238 a.C. inizia in Sardegna l'epoca della dominazione romana. Infatti Cartagine in seguito alla sconfitta subita nella I guerra punica, e alla ribellione dei mercenari stanziati sull'isola, fu costretta a fare formale cessione dell'isola a Roma. \u00c8 nel 226 a.C. che alla Sardegna fu attribuito lo statuto di provincia di Roma.\nSotto i romani l'attivit\u00e0 mineraria crebbe intensamente, soprattutto per quanto riguarda i ricchi giacimenti di piombo e d'argento. Fin dal 269 a.C. la repubblica romana aveva adottato l'argento come base monetaria, mentre il piombo veniva utilizzato nei pi\u00f9 svariati campi della vita civile, dalle stoviglie alle condutture dell'acqua. La Sardegna, dopo la Spagna e la Bretagna, costituiva la terza regione, tra i domini di Roma, per quantit\u00e0 di metalli prodotti. La produzione mineraria durante tutto il periodo della dominazione romana \u00e8 stata valutata in circa seicentomila tonnellate di piombo e mille tonnellate d'argento. L'attivit\u00e0 estrattiva dei romani non si limit\u00f2 solo al bacino dell'Iglesiente (dove peraltro, ancora oggi, esiste un rione chiamato Campo Romano, a ricordo degli antichi insediamenti estrattivi), infatti essi conobbero e sicuramente sfruttarono i ricchi giacimenti argentiferi del Sarrabus, alla cui importanza forse si riferiva il geografo Solino nello scrivere: \"India ebore, argento Sardinia, Attica melle\".\nI sistemi dello sfruttamento delle miniere, in epoca romana, consistevano nello scavo di pozzi verticali profondi, anche oltre cento metri; i lavori erano condotti, servendosi di soli utensili manuali e talvolta del fuoco per disgregare la roccia, da minatori liberi, detti \"metallari\", e dal 190 a.C. circa da schiavi e prigionieri detti \"damnati ad effodienda metalla\".\nNell'anno 369 d.C. l'imperatore Valentiniano I decret\u00f2 che ogni nave che approdasse in Sardegna dovesse pagare un dazio di 5 soldi per ogni metallaro trasportato. Successivamente gli imperatori Graziano, Valente e Valentiniano II vietarono del tutto ai metallari di trasferirsi nell'isola. A questi provvedimenti non doveva essere estraneo il timore che l'eccezionale ricchezza dei giacimenti sardi potesse danneggiare le miniere argentifere iberiche che erano di propriet\u00e0 imperiale.\nIn tarda epoca romana la produzione mineraria sarda diminu\u00ec considerevolmente; mentre in pochi giacimenti l'attivit\u00e0 continuava, per soddisfare le limitate necessit\u00e0 del mercato isolano, molti altri furono abbandonati ed alcuni di questi, come quelli del Sarrabus, furono dimenticati.\nEpoca medievale.\nIn seguito alla caduta dell'Impero romano d'Occidente le vicende storiche della Sardegna si allontanarono da quelle della penisola italiana. Dopo la breve parentesi costituita dall'occupazione vandalica, l'isola cadde sotto il dominio bizantino.\nCos\u00ec, la produzione mineraria e l'attivit\u00e0 metallurgica registrarono una certa rinascita e l'argento torn\u00f2 ad essere uno dei principali prodotti d'esportazione della Sardegna, sebbene intorno all'anno 700 i traffici commerciali nel Mar Mediterraneo diventassero oltremodo difficili a causa delle scorrerie dei saraceni.\nPer la Sardegna le continue scorrerie degli arabi lungo le coste costituirono, per un lungo arco di tempo, un pericolo costante, che provoco lo spopolamento di vaste aree costiere e lo spostamento della popolazione verso aree pi\u00f9 interne dell'isola.\nSempre pi\u00f9 isolata dal centro dell'impero bizantino, la Sardegna conobbe in questo periodo l'affermarsi, per la prima volta nella sua storia di una reale autonomia politico-amministrativa. L'isola si organizz\u00f2 in quattro regni sovrani ed indipendenti: i Giudicati di Cagliari, Arborea, Torres e Gallura.\nDella storia mineraria del periodo giudicale, non esistono che pochi documenti, \u00e8 per\u00f2 lecito pensare che l'attivit\u00e0 estrattiva non sia stata del tutto abbandonata.\nNel 1131 il giudice Gonario di Torres don\u00f2 la met\u00e0 dell'Argentiera della Nurra alla chiesa primaziale di Santa Maria di Pisa, a testimonianza dei legami politici sempre pi\u00f9 stretti tra i deboli stati sardi ed il comune toscano.\nAl principio dell'XI secolo, infatti, sotto gli auspici della corte papale allora retta da Benedetto XIII, erano intervenute nella storia della Sardegna le due repubbliche marinare di Genova e Pisa in un primo momento alleate contro l'emiro musulmano Museto (Musa) che si era impadronito di alcune aree dell'isola, in seguito concorrenti per il predominio sui deboli stati giudicali. La contesa si risolse a favore di Pisa: la pace del 1087 tra Genovesi e Pisani port\u00f2, nel periodo immediatamente precedente la conquista aragonese, al predominio di Pisa su tutta la Sardegna.\nDal punto di vista della storia mineraria il periodo pisano risulta essere molto ben documentato.\nLa famiglia pisana dei conti di Donoratico, impersonata da Ugolino della Gherardesca, dette nuovo impulso all'attivit\u00e0 estrattiva nei suoi domini in Sardegna, e segnatamente nell'attuale Iglesiente. Ugolino oper\u00f2 su un territorio di circa cinquecento chilometri quadrati, denominato Argentaria del Sigerro per le ricchezze del suo sottosuolo in minerali d'argento. Egli favor\u00ec inoltre il trasferimento nell'isola di maestranze toscane, esperte nel lavoro di miniera, e pi\u00f9 generalmente cerc\u00f2 di ripopolare i propri domini. Il principale risultato della politica demografica dei Donoratico fu il sorgere e lo sviluppo del centro abitato di Villa di Chiesa, l'attuale Iglesias.\nNella zona dell'Iglesiente, i pisani ripresero i lavori abbandonati dai Romani aprendo numerose fosse e riportando alla luce gli antichi filoni. L'intensa attivit\u00e0 estrattiva, cos\u00ec come la vita politica economica e sociale, venne disciplinata mediante una serie di leggi, raccolte in un codice suddiviso in quattro libri conosciuto con il nome di Breve di Villa di Chiesa. In questo codice la regolamentazione dell'attivit\u00e0 mineraria, segnatamente l'estrazione dell'argento, riveste un ruolo di primaria importanza. I delitti contro l'attivit\u00e0 estrattiva erano puniti con molta severit\u00e0: la pena di morte era prevista per coloro che sottraevano argento o minerale argentifero ma anche per i fonditori che estraevano l'argento da minerale rubato.\nChiunque, nel territorio dell'Argentiera poteva intraprendere l'attivit\u00e0 estrattiva; non era raro che a tale scopo si costituissero delle compagnie i cui partecipanti (parsonavili) possedevano delle quote (trente) della societ\u00e0. Alcuni soci di queste compagnie, detti bistanti si limitavano ad anticipare il capitale necessario.\nI lavori si sviluppavano attraverso lo scavo di fosse, e si sviluppavano in profondit\u00e0 mediante pozzi (bottini) e gallerie. Veniva seguito l'andamento del filone o della lente di minerale, cosicch\u00e9 l'estensione dei lavori era piuttosto limitata. Per aggredire la massa rocciosa venivano utilizzati picconi, cunei ed altri utensili a mano; quando ci\u00f2 si rendeva necessario veniva utilizzato il fuoco per disgregare le rocce pi\u00f9 dure. La settimana lavorativa iniziava a mezzogiorno del luned\u00ec e terminava a mezzogiorno del sabato. Gli operai lavoravano per 12 ore al giorno e durante la settimana non potevano abbandonare il lavoro. Durante la stagione estiva i lavori venivano sospesi a causa della insalubrit\u00e0 del clima, essendo soprattutto le aree costiere colpite dal flagello della malaria.\n\u00c8 stato calcolato che le miniere sarde abbiano fornito a Pisa circa 15 tonnellate annue del prezioso metallo nel periodo che va dalla fine del XII secolo al principio del XIV secolo. Sotto il comune toscano, nel periodo del loro massimo splendore, le miniere intorno a Villa di Chiesa arrivarono ad occupare 6500 operai.\nNegli anni intorno al 1326 Pisa perse i suoi domini in Sardegna a favore della corona di Aragona. La perdita dell'isola ma soprattutto delle sue rimesse in argento, rappresent\u00f2 l'inizio della decadenza per la citt\u00e0 Toscana pressata sul continente dalle rivali Lucca e Firenze.\nLa corona aragonese avoc\u00f2 a s\u00e9 i diritti inerenti allo sfruttamento dei ricchi giacimenti dell'argentaria al fine di evitare che per le ricchezze minerarie della zona si scatenassero dispute tra i nobili aragonesi.\nIl livello dell'attivit\u00e0 estrattiva in questo periodo risulta essere notevolmente ridotto se paragonato a quello che si era riscontrato sotto la dominazione pisana.\nIn seguito alla conquista totale dell'isola, gli aragonesi cercarono di dare nuovo slancio all'attivit\u00e0 di estrazione dell'argento: furono alleggeriti i dazi, le tasse e i diritti della corona sui metalli. Tale politica per\u00f2 non riusc\u00ec a riportare le miniere sarde al passato splendore.\nSotto la dominazione aragonese prima e spagnola poi, l'attivit\u00e0 mineraria conobbe una continua decadenza; la Sardegna che per secoli era stata tra le pi\u00f9 importanti aree di produzione dell'argento fin\u00ec per importare il prezioso metallo il quale ormai arrivava in ingenti quantit\u00e0 dai possessi spagnoli del nuovo mondo. Ci\u00f2 nonostante si pu\u00f2 affermare che neppure in questo periodo le miniere sarde cessarono del tutto la loro attivit\u00e0, infatti esisteva pur sempre un piccolo mercato domestico, per lo meno per il piombo.\nDurante la dominazione spagnola si stabili l'uso di subordinare l'esercizio dell'attivit\u00e0 mineraria all'assegnazione di concessioni da parte dell'amministrazione statale. Furono assegnate almeno quaranta concessioni per l'esplorazione e lo sfruttamento dei giacimenti sardi. Di queste, otto furono concessioni generali, cio\u00e8 estese a tutto il territorio dell'isola, e diciotto limitate al solo circondario di Iglesias. Gli assegnatari delle concessioni erano tenuti a versare all'erario il 10 per cento del valore del minerale estratto. A questo periodo risale il primo tentativo di riportare in attivit\u00e0 il filone argentifero del Sarrabus, abbandonato ormai da pi\u00f9 di mille anni. Infatti, il 6 giugno del 1622 certo Gio. Antonio Agus ottenne il permesso di eseguire lavori di ricerca a Monte Narba, presso l'abitato di San Vito.\nDopo poco meno di quattrocento anni il dominio spagnolo sulla Sardegna termin\u00f2 come conseguenza delle vicissitudini legate alla guerra di successione spagnola, e del tentativo di riconquista portato avanti dal cardinale Alberoni.\nEpoca sabauda.\nNel 1726 in seguito\ndel trattato dell'Aia l'isola passo a far parte dei possedimenti dei duchi di Savoia, che acquisivano il titolo di re di Sardegna.\nLo stato sabaudo dette nuovo impulso all'attivit\u00e0 mineraria. Anche sotto i piemontesi l'esercizio dell'attivit\u00e0 estrattiva era legato all'assegnazione di concessioni generali per l'effettuazione di ricerche e la coltivazione di miniere su tutto il territorio isolano. I primi ad ottenere questo tipo di concessione, della durata di vent'anni, furono i cagliaritani Pietro Nieddu e Stefano Durante.\nNel 1740 la concessione generale, per la durata di trent'anni, fu assegnata al britannico Carlo Brander, al barone Carlo di Holtzendorff ed al console svedese a Cagliari Carlo Gustavo Mandel. In base al contratto, i concessionari avrebbero dovuto versare alle regie gabelle il 12 per cento della galena estratta e il 2 per cento dell'argento per i primi 4 anni, il 5 per cento per i successivi 6 anni e il 10 per cento per i restanti 20 anni. I diritti dovevano essere corrisposti all'atto della spedizione per i materiali esportati, e ogni sei mesi per quelli venduti nell'isola.\nLa nuova societ\u00e0, soprattutto per impulso del Mandel, introdusse diverse innovazioni tecnologiche, tra le quali l'impiego dell'esplosivo durante i lavori di estrazione. Furono portate in Sardegna maestranze esperte nell'arte mineraria, soprattutto tedesche. Si deve al Mandel la costruzione, presso Villacidro, di una grande fonderia di piombo. Egli fu per\u00f2 accusato dalla Reale Intendenza di trascurare l'esplorazione di nuove miniere limitandosi allo sfruttamento di quelle gi\u00e0 esistenti. Fu anche aperta un'inchiesta per presunte irregolarit\u00e0 fiscali, che port\u00f2, nel 1758, alla revoca della concessione al Mandel.\nNel 1762 l'amministrazione delle miniere sarde pass\u00f2 nelle mani del Direttore del distretto delle miniere Pietro de Belly, il quale ostacol\u00f2 l'attivit\u00e0 mineraria privata ritenendo fosse pi\u00f9 redditizio per lo Stato sfruttare direttamente le ricchezze del sottosuolo sardo. Il Belly cerc\u00f2 anche di reintrodurre il lavoro coatto nelle miniere e per questo si merit\u00f2, nel 1871, una critica di Quintino Sella..\nTra le manchevolezze da ascrivere al Belly vi \u00e8 anche il mancato sfruttamento del ricco filone d'argento del Sarrabus, di cui gi\u00e0 il Mandel aveva intuito le potenzialit\u00e0. Il Belly infatti riteneva troppo costosa la coltivazione di questo filone, dato il terreno impervio e la difficolt\u00e0 delle comunicazioni della zona. Solo nel secolo successivo venne riscoperto il valore minerario della regione sud-orientale dell'isola.\nGli ultimi anni del XVIII secolo furono comunque anni importanti per l'industria mineraria sarda; furono scoperte tracce di ferro presso Arzana e di antimonio nelle vicinanze di Ballao.\nAll'inizio dell'Ottocento esistevano in Sardegna 59 miniere, prevalentemente di piombo, ferro, rame e argento. Nel rinnovato fervore minerario trovarono posto anche alcuni avventurieri piemontesi e di altre nazioni europee, tra questi anche il romanziere francese Honor\u00e9 de Balzac che, nel 1838, dette vita ad una fallimentare iniziativa volta allo sfruttamento di antiche scorie piombifere nella Nurra.\nNel 1840 venne istituita la nuova legge mineraria, la quale prevedeva la separazione della propriet\u00e0 del suolo da quella del sottosuolo. Secondo la nuova legge chiunque poteva richiedere l'autorizzazione ad effettuare ricerche minerarie; era richiesta l'autorizzazione scritta del proprietario del fondo su cui si intendeva svolgere la ricerca ma, se il proprietario del fondo si opponeva alla ricerca ed il rifiuto non era ritenuto adeguatamente argomentato, il Prefetto poteva procedere d'ufficio alla concessione dell'autorizzazione. L'unico obbligo che competeva al concessionario era quello di versare all'erario il 3 per cento del valore dei minerali estratti e di risarcire i proprietari dei fondi per i danni arrecati. Questa disciplina entr\u00f2 pienamente in vigore in Sardegna solo nel 1848, dopo che si era realizzata la \"perfetta fusione\" tra la Sardegna e gli stati di terraferma appartenenti ai Savoia.\nLa nuova legge, che facilitava l'ottenimento delle concessioni minerarie, richiam\u00f2 nell'isola numerosi imprenditori, in particolare liguri e piemontesi e nacquero le prime Societ\u00e0 con lo scopo di sfruttare i promettenti giacimenti sardi. Tra queste, la genovese \"Societ\u00e0 Nazionale per la coltivazione di miniere in Sardegna\" tent\u00f2 invano di ottenere la concessione generale. Tale forma di concessione era infatti formalmente vietata dalla nuova legge, al fine di impedire il costituirsi di monopoli nell'attivit\u00e0 estrattiva. Il progetto della Societ\u00e0 Nazionale cadde perci\u00f2 nel nulla; si assistette invece alla nascita di un gran numero di Societ\u00e0, controllate dagli stessi protagonisti del progetto della Societ\u00e0 Nazionale, al fine di garantirsi comunque la concessione del maggior numero possibile di permessi.\nLa maggior parte delle Societ\u00e0 minerarie operanti in Sardegna aveva dunque capitale non sardo. Una significativa eccezione \u00e8 rappresentata dall'imprenditore sardo Giovanni Antonio Sanna, che nel 1848 ottenne una concessione perpetua su circa 1200 ettari situati nella zona di Montevecchio.\nNon tutte le Societ\u00e0 che nacquero in questo periodo avevano le capacit\u00e0 tecniche per operare sul mercato, molte di esse fallirono, altre si fusero dando origine a Societ\u00e0 pi\u00f9 grandi e pi\u00f9 solide.\nNella seconda met\u00e0 dell'800, nel Bacino carbonifero del Sulcis, furono attivate le prime attivit\u00e0 di estrazione del carbone.\nIl 29 maggio 1853 certo Ubaldo Millo ottenne tre concessioni carbonifere, quelle di Bacu Abis, di Terra'e Colu e di Funtana de mari, intitolate alla Societ\u00e0 \u201cTirsi-Po\u201d di Millo e Montani. Nel 1854 furono estratte 150 tonnellate di carbone; la miniera ebbe una produzione discontinua fino al 1871, anno in cui la concessione fu affidata all'Ing. Anselmo Roux che nel 1873 a Torino, costitu\u00ec la Societ\u00e0 anonima miniere di Bacu Abis che divenne proprietaria della miniera.\nNel 1858 l'esule romagnolo Enrico Serpieri edific\u00f2 la fonderia di Domusnovas, per lo sfruttamento del minerale di piombo presente nelle scorie di vecchie lavorazioni, e poco tempo dopo una seconda a Fluminimaggiore. Nel 1862 le due fonderie del Serpieri producevano il 56 per cento di tutto il piombo d'opera sardo ricavato da vecchie scorie.\nDopo l'unit\u00e0 d'Italia.\nDal 1865 in poi al piombo e all'argento, che erano stati fino ad allora i minerali principalmente estratti nell'isola, si affianc\u00f2 lo zinco, infatti in quell'anno, nella miniera di Malfidano a Buggerru, furono rinvenute le \"calamine\" (silicati di zinco).\nAttorno al 1868 venne introdotta in Italia la dinamite, inventata l'anno precedente dal chimico svedese Alfred Nobel. Questa innovazione rivoluzion\u00f2 in breve tempo le tecniche estrattive, consentendo la coltivazione a costi relativamente bassi anche di cantieri umidi.\nLa relazione di Quintino Sella.\nIntanto cresceva il malessere della Sardegna all'interno del nascente Stato italiano. Nel 1867 i deputati sardi richiesero al Presidente del Consiglio Bettino Ricasoli un maggiore impegno dello Stato per alleviare le condizioni di miseria delle popolazioni dell'isola.\nIn seguito alla rivolta de su connottu che si manifest\u00f2 a Nuoro nell'aprile del 1868, a causa dell'approvazione di una norma che prevedeva la privatizzazione dei beni demaniali, fu istituita una commissione parlamentare di inchiesta presieduta da Agostino Depretis, e della quale faceva parte il deputato piemontese Quintino Sella. Il Sella, ingegnere minerario, svolse una relazione sulle condizioni dell'industria mineraria in Sardegna, pubblicata nel 1871, che costituisce un documento di straordinaria importanza per la conoscenza dell'argomento.\nNel corso di un viaggio durato 18 giorni il Sella, accompagnato dall'ingegnere Eugenio Marchese, direttore del distretto minerario della Sardegna, visit\u00f2 le principali miniere e gli stabilimenti metallurgici dell'isola.\nDalla sua relazione emergeva la crescente importanza dell'industria mineraria sarda nell'ambito dell'economia italiana. Nel 1868-69, nelle miniere sarde, erano impiegati 9.171 addetti, quasi il triplo rispetto a quelli del 1860. Infatti, in seguito all'estensione alla Sardegna della legge mineraria del Piemonte del 1840 e alla sua successiva modifica del 1859 in senso pi\u00f9 favorevole agli industriali minerari, si ebbe un rapido sviluppo delle ricerche e delle coltivazioni, un aumento della produzione e della manodopera impiegata.\nNel 1870 i permessi di ricerca, che alla fine del 1861 erano 83, salirono a 420 e le concessioni da 16 a 32. Il minerale prodotto pass\u00f2 da 9.379,8 tonnellate del 1860 al 127.924,6 tonnellate del 1868-1868, ed il valore quintuplic\u00f2 arrivando, sempre nel 1868-1869, alla somma di \u00a3 13.464.780.\nDalla relazione del Sella risulta inoltre che, per agevolare il trasporto del minerale ai punti di imbarco, fino al 1870 le Societ\u00e0 minerarie avevano costruito circa 30 chilometri di ferrovie e 181 chilometri di strade.\nIl continuo sviluppo dell'industria estrattiva port\u00f2 all'afflusso in Sardegna di tecnici (ingegneri, geologi) ed impiegati amministrativi dalle altre regioni del regno. Dato il basso livello di istruzione e di preparazione tecnica delle maestranze sarde, anche la maggior parte della manodopera qualificata impiegata nelle miniere proveniva dal continente.\nLa maggior parte delle societ\u00e0 minerarie che operarono nell'isola si limitavano a sfruttare le parti pi\u00f9 ricche dei filoni che coltivavano, trasportando il minerale estratto sul continente ove veniva trattato in impianti posti. I proventi derivanti dallo sfruttamento delle miniere non venivano reinvestiti in loco se non per agevolare l'attivit\u00e0 dell'impresa.\nL'indagine del Sella non manc\u00f2 di rilevare le disparit\u00e0 di trattamento economico tra i minatori sardi e quelli di origine continentale, nonch\u00e9 la necessit\u00e0 di istituire una scuola per capi minatori e fonditori a Iglesias.\nLa relazione si concludeva raccomandando che venissero stanziati ulteriori capitali per agevolare lo sviluppo dell'industria mineraria, soprattutto veniva sottolineata l'urgenza di realizzare una rete stradale di collegamento tra le miniere e di completare le principali strade ferrate. Veniva inoltre evidenziata la necessit\u00e0 di realizzare e sviluppare un adeguato sistema di comunicazioni telegrafiche: il Sella riferisce che le principali compagnie minerarie chiedevano di poter costruire, a proprie spese, nuove linee telegrafiche per rendere pi\u00f9 veloci le telecomunicazioni. Tale proposito era per\u00f2 vanificato dalla legge che garantiva allo stato il monopolio nella costruzione di queste importanti infrastrutture.\nNel 1872 la sede del Distretto Minerario Sardo venne trasferita da Cagliari ad Iglesias.\nL'anno precedente 1871 l'industria mineraria italiana aveva conosciuto la nascita di un nuovo settore. Infatti con la definitiva scoperta, e l'inizio delle coltivazioni, del filone argentifero del Sarrabus, si avviava anche in Italia la produzione dei minerali d'argento. Si apr\u00ec cos\u00ec un ciclo produttivo della durata di un quarantennio.\nDalle quindici tonnellate di minerale prodotte nel 1871, anno della dichiarazione di scoperta della Miniera di Monte Narba, si arriv\u00f2 in breve tempo alle 2000 tonnellate annue medie prodotte durante il decennio che corre dal 1880 al 1890, Quello che il Rolandi ha definito il \"decennio argenteo\" quando le produzioni raggiunsero il valore di due milioni di lire. Dalle tre miniere che 1871 erano state stabilite sul giacimento, si sal\u00ec alle dieci di vent'anni per poi diminuire di numero fino a diventare una sola al momento della chiusura definitiva.\nNel Sarrabus si scaten\u00f2 una vera e propria corsa all'argento: accanto a grandi societ\u00e0, come la Societ\u00e0 di Lanusei o quella di Monteponi, decine e decine di improvvisati cercatori di metalli preziosi presentarono centinaia di richieste di permesso per effettuare ricerche minerarie sul territorio dei comuni di Muravera Villaputzu e, in modo particolare, di San Vito.\nGi\u00e0 nel 1851 la societ\u00e0 genovese \"Unione Sulcis e Sarrabus\", i cui maggiori azionisti erano i belgi Emilio ed Elena Poinsel, aveva ottenuto in concessione la miniera di Gibbas presso il comune di Villaputzu; i lavori vennero per\u00f2 presto abbandonati a causa delle numerose difficolt\u00e0 dovute alla forte incidenza delle febbri malariche.\nNel 1870 la genovese \"Societ\u00e0 Anonima delle Miniere di Lanusei\" rilev\u00f2 i permessi di ricerca nella zona di Monte Narba, nel comune di San Vito. Nel 1885 l'ingegnere francese Leon Go\u00fcin fond\u00f2 a Genova la \"Societ\u00e0 Tacconis-Sarrabus\" per lo sfruttamento della miniera di Tacconis. Nel 1888 lo stesso Go\u00fcin costitu\u00ec a Parigi la \"Societ\u00e8 des mines de Rio Ollastu\".\nNei periodi di maggior splendore il giacimento Sarrabese arriv\u00f2 ad occupare anche 1500 operai, distribuiti tra le miniere di Masaloni, Giovanni Bonu, Monte Narba, Perd'Arba, Baccu Arrodas, Tuviois, S'erra e S'Ilixi, Nicola Secci.\nPer avere un'idea pi\u00f9 precisa del valore qualitativo del giacimento argentifero del Sarrabus possiamo dire che, mentre nel resto del mondo il tenore medio d'argento per quintale di piombo oscillava intorno ai 200/300 grammi per quintale, nel giacimento Sarrabese si raggiunse un tenore di 1\u00a0kg per quintale. A Baccu Arrodas i tenori furono anche pi\u00f9 alti.\nIl Novecento.\nL'inizio del XX secolo rappresent\u00f2 un momento di grande slancio del movimenti rivendicativo in Italia, infatti le statistiche rilevano che il numero di scioperi del triennio 1901-1903 \u00e8 pari a quello degli scioperi svoltisi fra il 1879 al 1900. I dati relativi alla Sardegna non si discostano da quelli nazionali, gli scioperi complessivi nell'isola dal 1879 al 1903 erano stati 26 di questi, oltre la met\u00e0, furono attuati fra il 1900 ed il 1903. Nel 1903 a Montevecchio si era svolto lo sciopero pi\u00f9 imponente, al quale avevano aderito 1500 lavoratori della \"Societ\u00e0 delle Miniere di Montevecchio\", per la durata di 13 giorni;in quell'occasione furono arrestati 18 operai. Fra le altre cose, gli scioperanti rivendicavano l'abolizione del sistema di affidamento dei lavori ad intermediari (da cui poi dipendevano i minatori) e di portare l'orario giornaliero a otto ore lavorative.\nL'eccidio di Buggerru.\nAgli inizi del 900 Buggerru veniva chiamato \u00abpetite Paris\u00bb ovvero \"piccola Parigi\" in quanto i dirigenti minerari che si erano trasferiti nel borgo minerario con le rispettive famiglie avevano ricreato un certo ambiente culturale. Fra questi Achille Georgiades, un greco di Costantinopoli arrivato in Sardegna nel 1903 per dirigere le miniere della Societ\u00e9 des mines de Malfidano di Parigi, la cui Sede operativa in Sardegna era Buggerru. C'era anche il francese Georges Perrier che gestiva un cinema; inoltre in paese vi erano anche un teatro ed un circolo riservato alla ristretta \u00e9lite dei dirigenti della societ\u00e0 francese.\nDall'altra parte c'erano i minatori che lavoravano in condizioni disumane, sottopagati e costretti a turni di lavoro massacranti, spesso vittime di incidenti mortali sul lavoro; questi erano organizzati nella Federazione dei minatori. Nel 1904, a seguito dell'inasprimento del trattamento imposto dal Georgiades, i minatori si rifiutarono di lavorare e presentarono le loro istanze alla societ\u00e0 francese; per tutta risposta questi chiamarono l'esercito che fece fuoco sugli operai uccidendone tre e ferendone molti altri. Quella domenica 4 settembre 1904 sar\u00e0 ricordata come la data dell'eccidio di Buggerru, per il quale sar\u00e0 fatto il primo sciopero generale in Italia.\nLa prima guerra ed il fascismo.\nAll'inizio della Prima guerra mondiale il bacino minerario dell'Iglesiente entr\u00f2 in una grave crisi, infatti molte ditte, che erano di propriet\u00e0 dei paesi dell'intesa, cessarono la loro attivit\u00e0 e furono licenziati 6.000 operai\nNegli anni trenta, in Italia, in risposta alle sanzioni economiche, stabilite dalla Societ\u00e0 delle Nazioni, vennero a mancare perci\u00f2 alcuni rifornimenti di materie prime. Nonostante queste non riguardassero il carbone, essenziale per l'industria italiana, fu dato un impulso alle attivit\u00e0 estrattive.Cos\u00ec il 9 giugno 1935 fu istituito il Bacino carbonifero del Sulcis ed il 28 luglio dello stesso anno fu costituita l'A.Ca.I. (Azienda Carboni Italiani), sotto la guida di Guido Segre, che comprendeva il bacino carbonifero del Sulcis con la Carbo-sarda e quello minerario dell'Istria sud-orientale con la Carbo-Arsa. Segre fu il vero artefice della ripresa delle societ\u00e0 minerarie nel bacino carbonifero sulcitano. Infatti a seguito della scoperta del giacimento di carbone nella zona di Serbariu-Sirai nel 1936, l'A.Ca.I., viste le ragguardevoli dimensioni del bacino, decise che fosse costruita una citt\u00e0 industriale, cos\u00ec nel 1937 si cominci\u00f2 la costruzione di Carbonia.\nIl dopoguerra ed il declino delle miniere metallifere.\nDurante la seconda guerra mondiale le miniere di Buggerru cessarono le attivit\u00e0 estrattive, che ripresero negli anni cinquanta ed in particolare furono riaperti i cantieri di Nanni Frau e Pira Roma con l'impiego di 334 operai.\nTuttavia negli anni sessanta vi fu l'inizio del declino delle attivit\u00e0 estrattive. Cos\u00ec la Regione autonoma della Sardegna nel 1968 costitu\u00ec l'Ente Minerario Sardo, che, nel 1969 rilev\u00f2 le miniere appartenenti alla Societ\u00e0 mineraria e metallurgica Pertusola.\nMa nonostante l'intervento pubblico il declino delle attivit\u00e0 estrattive continu\u00f2 inesorabile.\nI motivi erano determinati dagli alti costi di produzione, dal continuo calo del valore dei metalli ed infine dal progressivo esaurimento dei giacimenti.\nNei primi anni ottanta molte miniere passarono all'ENI che non riusc\u00ec a migliorare la situazione, infine anche queste passarono sotto il controllo della S.I.M. (Societ\u00e0 Italiana Miniere SpA); la produzione prosegu\u00ec fino al 1993, poi la SIM divenne SIM in liquidazione, ma forn\u00ec tutti i macchinari e i cantieri per la prosecuzione dell'attivit\u00e0 estrattiva alla nascente Miniere Iglesiente, miniera a partecipazione Regionale ma che si autofinanziava con quanto lasciato precipitosamente dall'ENI; l'attivit\u00e0 prosegu\u00ec sino al 1997 nei cantieri di San Giovanni Miniera a Iglesias, i cantieri di Acquaresi invece cessarono l'attivit\u00e0 a causa di un grosso cedimento avvenuto sulla montagna al cui interno si trovava il pi\u00f9 grosso giacimento europeo di blenda e galena, va anche detto che in quegli anni, i giacimenti dell'iglesiente, sotto una certa quota, poterono essere \" coltivati \" grazie al pozzo di eduzione ubicato a Monteponi che dall'esterno raggiungeva la quota di - 200 s.l.m qui tre grosse pompe da 1.000 litri al secondo, aspiravano l'acqua dal sottosuolo permettendo la coltivazione e l'estrazione dei minerali da tutto il bacino dell'iglesiente. Sempre in quell'anno un'altra frana e il conseguente cedimento di un muro di protezione, provoc\u00f2 una grossa venuta d'acqua nel pozzo principale per cui tutto il pozzo si riemp\u00ec d'acqua sommergendo la sala pompe e tutto quanto a - 200, se a questo si aggiungono i grossi costi energetici per l'eduzione appunto delle acque circa 8 MD delle vecchie lire, ci\u00f2 segn\u00f2 inesorabilmente la chiusura definitiva dell'attivit\u00e0 mineraria e millenaria. Nell'aprile del 1998 tutte le miniere Sarde (comprese quelle sotto l'ex Ente Minerario Sardo in liquidazione), passarono sotto un'unica societ\u00e0 con denominazione IGEA S.p.A.; societ\u00e0 in house providing della Regione Sardegna che a seguito della liquidazione dell'Ente Minerario Sardo \u00e8 stata incaricata, dall'Assessorato dell'Industria, per la messa in sicurezza, il ripristino ambientale e la bonifica delle aree minerarie dismesse.\nIl Duemila.\nL'estrazione aurifera e i conseguenti danni ambientali.\nDal 1997 al 2008 la societ\u00e0 Sardinia Gold Mining \u00e8 stata concessionaria di un'attivit\u00e0 mineraria legata all'estrazione aurifera nei pressi del comune di Furtei. L'estrazione dell'oro epitermale, che non si presenta in filoni, avveniva per lisciviazione, cio\u00e8 mediante l'uso di opportuni solventi chimici, che consentono di separare uno o pi\u00f9 elementi solubili da una sostanza solida. In dieci anni sono stati prodotti circa cinque tonnellate d'oro, sei d'argento e quindicimila di rame in lingotti, in forma composita, e quindi non immediatamente sfruttabile. L'attivit\u00e0 estrattiva ha provocato notevoli danni ambientali, con la presenza di una discarica fanghi (tailing-dam) apparentemente contaminata con cianuro e il rilascio a valle di mercurio, ferro, piombo, cadmio e zolfo. A detta di Nicola Pinna, giornalista de La Stampa \"la ricerca dell'oro ha fatto ricchi solo gli australiani che hanno sventrato la collina di Santu Miali, e agli abitanti di Furtei, Guasila e Segariu \u00e8 rimasto in eredit\u00e0 un disastro ambientale\".\nLa Sardinia Gold Mining, una Joint-Venture tra l'ente regionale Progemisa e la societ\u00e0 australiana Gold Mines of Sardinia, \u00e8 stata successivamente acquisita dalla societ\u00e0 Buffalo Gold ltd quotata presso la borsa di Toronto, e dal 2001 al 2003 ha avuto come presidente Ugo Cappellacci. Nel 2008 la Sardinia Gold Mining ha dichiarato il fallimento societario e la chiusura della miniera; la societ\u00e0 \u00e8 attualmente oggetto di un'indagine finanziaria internazionale, e non ha eseguito gli interventi di bonifica e risanamento ambientale previsti dal contratto, e per i quali aveva anche ricevuto finanziamenti dalla regione Sardegna. In particolare, il bacino artificiale usato per la raccolta dei fanghi e degli scarti non \u00e8 ancora stato messo in sicurezza, \u00e8 c'\u00e8 il rischio che la sua acqua possa contaminare i corsi e i bacini che servono i comuni della zona, e forse addirittura Cagliari.\nLa contaminazione si sta allargando ulteriormente, provocando la morte di numerosi uccelli, e un redattore del giornale radio RAI ha parlato di \"disastro ecologico senza precedenti\". A tutt'oggi la situazione di precariet\u00e0 ambientale \u00e8 molto grave, sono presenti diversi \"laghi di cianuro\".\nDistretti minerari in attivit\u00e0.\nA Florinas \u00e8 presente una miniera a cielo aperto di sabbie quarzo-feldspatiche, sfruttata dalla Sarda Silicati (Gruppo Minerali Maffei).\nStrutture museali e centri studi.\nDal 2006, presso la miniera di Serbariu (Carbonia) \u00e8 attivo il Centro italiano della cultura del carbone. Museo del Carbone che \u00e8 uno degli \"anchor points\" della rete dell'European Route of Industrial Heritage (Percorso europeo del patrimonio industriale)."}
{"id": "82136", "revid": "599013", "url": "https://it.wikipedia.org/wiki?curid=82136", "title": "Mentuhotep II", "text": "Biografia.\nMentuhotep (II), figlio di Antef (III) e della regina Iah, \u00e8 considerato il fondatore del Medio Regno, unificatore dell'Alto e Basso Egitto, al punto che alcuni storici dividono la dinastia in due parti ascrivendo al Regno Medio solo i sovrani da lui in poi.\nL'esatta identit\u00e0 di questo sovrano \u00e8 stata a lungo fonte di dibattito a causa del triplo cambiamento di nome avvenuto durante il suo lungo regno.\nMentuhotep sal\u00ec al trono con il nome Horo di Seankhibtawy e senza adottare il titolo di \"Re dell'Alto e Basso Egitto\" (nesut biti).\nNel 14\u00ba anno di regno, dopo aver represso una rivolta nei distretti tiniti cambi\u00f2 il nome Horo in Netjerhedjet ed assunse anche i titoli \"nebti\" e \"nesut biti\".\nInizi\u00f2 a questo punto una lunga lotta, che durer\u00e0 fino al 40\u00ba anno del suo regno, per sottomettere i governatori provinciali della regione del delta del Nilo.\nMentuhotep, raggiunto il suo l'obiettivo, cambi\u00f2 ancora una volta nome Horo adottando ora la completa titolatura dei sovrani dell'Antico Regno.\nUn fatto analogo, il cambio di nome Horo in seguito ad una riunificazione del potere, si era gi\u00e0 verificato al termine della II dinastia, con Khasekhemui.\nIn politica interna Mentuhotep oper\u00f2 soprattutto per ridurre il potere dei governatori provinciali, pur senza poterne abolire l'incarico; favor\u00ec la nascita di un ceto commerciale e riapr\u00ec le cave di pietra di Assuan, Uadi Hammamat, Hatnub.\nIn politica estera si occup\u00f2 principalmente della difesa della regione del delta del Nilo rendendone sicuri i confini orientali ed occidentali.\nLa notizie che ci sono pervenute citano campagne rivolte contro \"Temehu\" e \"Tenehu\", popoli nomadi stanziati in Libia, e contro gli \"Amu della Terra di Djahi\", i Setjetiu e i Mentju, popoli nomadi della penisola del Sinai. In una occasione gli antichi egiziani inseguirono gli avversari fino al fiume Leonte, all'altezza di Tiro.\nMentuhotep riapr\u00ec anche la pista commerciale che da Coptos conduce al Mar Rosso, riaprendo i collegamenti con Punt.\nIn direzione sud l'espansione del regno super\u00f2 la I cateratta garantendo lo sfruttamento delle miniere d'oro della Nubia, come quelle di Berenice Pancrisia, ed il controllo dell'oasi di Kurkur.\nConsorte del sovrano fu la regina Tem anche se il re spos\u00f2 anche Neferu, sorella o sorellastra.\nMentuhotep fu sepolto in un complesso funerario eretto nell'anfiteatro roccioso di Deir el-Bahari.\nTitolatura.\nAppena salito al trono:\nDopo la sconfitta delle ultime resistenze tinite (14\u00ba anno di regno):\nDopo la riunificazione dell'Alto e Basso Egitto (40\u00ba anno di regno):\nCome g\u00e0 accennato il cambiamento del \"Nome di Trono\" ha comportato, per un certo tempo, l'ipotesi che si trattasse in realt\u00e0 di due diversi sovrani"}
{"id": "82137", "revid": "287204", "url": "https://it.wikipedia.org/wiki?curid=82137", "title": "Gardenia", "text": "Gardenia \u00e8 un genere di piante della famiglia delle Rubiaceae, rappresentato in Asia, Africa e Oceania. Il nome deriva dal botanico scozzese Alexander Garden.\nIl genere comprende un numero molto grande di specie, compreso, a seconda degli autori, tra 60 e 250. Molte di queste, in particolare quelle originarie di Cina, Giappone e Africa meridionale, sono conosciute in Italia nella veste di apprezzate piante ornamentali.\nDescrizione.\nLe gardenie si presentano in forma di arbusti a foglie sempreverdi, alti fino a 2 m, a portamento cespuglioso, robusti, con foglie persistenti, coriacee, ovali-lanceolate, di colore verde-scuro brillante. Nei paesi tropicali possono avere anche portamento arboreo (fino a 15 m di altezza).\nI fiori sono grandi, bianchi o giallo pallido, spesso molto profumati, solitari (terminali) o riuniti in infiorescenze, a fioritura estiva. I petali sono fusi alla base in un tubo e sono in numero variabile, da 5 a 12; i fiori sono spesso doppi.\nI frutti sono bacche o drupe e contengono una polpa ricca di semi.\nTassonomia.\nIl genere comprende oltre un centinaio di specie.\nUsi.\nMolto coltivata industrialmente in vaso per la produzione forzata primaverile del fiore reciso, nei climi miti pu\u00f2 essere coltivata in piena terra nei giardini.\nVengono coltivate come piante ornamentali le numerose variet\u00e0 ottenute da \"Gardenia jasminoides\" e da \"Gardenia grandiflora\" che mostrano una vegetazione pi\u00f9 aperta e vigorosa delle specie originarie con fiori molto pi\u00f9 grandi. In Francia il fiore della Gardenia viene indossato per tradizione dagli uomini come accessorio per il frac. In \"The Age of Innocence\", Edith Wharton afferma che gli uomini i nobili newyorkesi erano soliti portare una Gardenia sulla giacca durante l'Et\u00e0 dell'oro.\nAlcune specie di \"Gardenia\", in particolare \"Gardenia erubescens\" e \"Gardenia lutea\", sono usate per l'alimentazione umana e in erboristeria nei paesi d'origine (in Africa).\nColtivazione e propagazione.\nDesidera posizione a mezz'ombra o nei climi freschi anche in pieno sole, terriccio d'erica misto a terriccio di faggio e di castagno addizionato con sabbia, fresco; nella stagione invernale proteggere le piante dal freddo (max -8\u00a0\u00b0C) con stuoie di canne, annaffiature generose nella bella stagione, mantenendo fresco il suolo con adeguata pacciamatura.\nPu\u00f2 risultare utile la nebulizzazione con acqua tiepida per aumentare l'umidit\u00e0 atmosferica e prevenire la caduta di abbozzi fiorali.\nSi moltiplica d'estate sotto vetro per mezzo di talea prelevata dai getti dell'anno, o con la margotta."}
{"id": "82141", "revid": "1718925", "url": "https://it.wikipedia.org/wiki?curid=82141", "title": "Jasminum", "text": "Jasminum \u00e8 un genere di piante (che include varie specie del gelsomino) appartenente alla famiglia Oleaceae.\nComprende circa 200 specie arbustive e rampicanti alte fino a 4-6 metri, tra cui le pi\u00f9 note e coltivate come piante ornamentali sono il \"Gelsomino comune\", il \"Gelsomino di Spagna\", il \"Gelsomino trifogliato\" e il \"Gelsomino marzolino\"; specie pi\u00f9 rustiche, a fiore giallo e fioritura a fine inverno sui rami nudi, sono il \"Gelsomino di san Giuseppe\" e il \"Gelsomino primulino\".\nI fiori sono comunemente piccoli e di colore bianco, per\u00f2 esistono anche specie i cui fiori hanno sfumature di rosa sulla pagina inferiore dei petali.\nCon il termine gelsomino ci si pu\u00f2 riferire anche a piante di altre famiglie e generi quali:\nAlcune specie.\nLe specie pi\u00f9 commercializzate sono:\nUso.\nOggi il genere \"Jasminum\" \u00e8 utilizzato a scopi ornamentali, in piena terra nei giardini, come arbusti isolati o per rivestire muri, recinzioni e pergolati. \nUn tempo si credeva avesse innumerevoli virt\u00f9 officinali. Il famoso olio di gelsomino, che i Persiani offrivano agli invitati nei banchetti, si arricchisce da Dioscoride a Linneo d'una quantit\u00e0 di potenzialit\u00e0 terapeutiche legate alla sessualit\u00e0. Per quanto lo \"Jasminum officinalis\" d'origine persiana fosse noto anche agli antichi Greci e Romani, il primo a coltivarlo davvero in Italia fu Cosimo I de Medici, che naturalmente ne aveva proibito la diffusione fuori dai giardini granducali; l'Inghilterra dovr\u00e0 addirittura aspettare il 1730, quando ricever\u00e0 una pianta dal Malabar.\nNel frattempo si era diffuso anche lo \"Jasminum sambac\" di pi\u00f9 facile coltura, che resta tranquillamente all'aperto nelle zone temperate. Ecco dunque coltivazioni industriali in Calabria e Sicilia (se ne ricavano profumi) e una discreta presenza in tanti altri giardini italiani.\nNel trapanese \u00e8 tradizionalmente utilizzato in infuso per una delicata granita, chiamata \"Scursunera\", inserita tra i prodotti agroalimentari tradizionali.\nSecondo l'aromaterapia, il profumo di gelsomino sarebbe euforizzante e , sostanze che oltre a inibire il dolore procurano uno stato di benessere e di felicit\u00e0.\n \nLe sue virt\u00f9 officinali sono tuttavia state smentite dalla farmacopea moderna.\nMetodi di coltivazione.\nPur essendo piante rustiche preferiscono posizioni soleggiate, clima fresco e devono essere coltivate in vaso nelle zone a clima sfavorevole; richiedono terreno di medio impasto, sciolto e ben concimato nella bella stagione fino all'autunno e la somministrazione mensile di un fertilizzante liquido.\nNelle regioni a clima invernale rigido le specie meno rustiche vengono coltivate in vaso con appositi sostegni circolari, assumendo la forma di piccolo cespuglio alto circa 1 m, utilizzato per decorare terrazzi o appartamenti.\nPer i soggetti coltivati in vaso, bisogna rinvasare o negli esemplari pi\u00f9 grandi interrare nuovamente in primavera, utilizzando terriccio universale; nella bella stagione si giovano dell'esposizione all'aperto.\nLa moltiplicazione avviene facilmente per mezzo di talea e propaggine, grazie al rapido radicamento."}
{"id": "82142", "revid": "552422", "url": "https://it.wikipedia.org/wiki?curid=82142", "title": "Gelsomino", "text": ""}
{"id": "82143", "revid": "228587", "url": "https://it.wikipedia.org/wiki?curid=82143", "title": "Precipitazione", "text": ""}
{"id": "82146", "revid": "1305772", "url": "https://it.wikipedia.org/wiki?curid=82146", "title": "Lonicera", "text": "Lonicera \u00e8 un genere di piante Spermatofite Dicotiledoni appartenenti alla famiglia delle Caprifoliaceae, originario dell'America ed Estremo Oriente. Le piante di questo genere sono comunemente note come caprifogli. Vi appartengono, tra gli altri il caprifoglio alpino (\"Lonicera alpigena\"), il caprifoglio comune (\"Lonicera caprifolium\"), il caprifoglio mediterraneo (\"Lonicera implexa\") e il caprifoglio peloso (\"Lonicera xylosteum\").\nSistematica.\nIl genere \"Lonicera\" comprende circa 200 specie provenienti dall'Asia, America settentrionale e Europa, di queste una decina appartengono alla flora spontanea italiana, mentre in Cina si trovano la maggioranza di specie presenti (circa 100). \nNelle classificazioni pi\u00f9 vecchie la famiglia di questo genere \u00e8 anche chiamata \"Loniceraceae\" Vest. \u00c8 da aggiungere inoltre che prima di Linneo questo genere era chiamato \"Caprifolium\" ma anche \"Peryclimenon\", nomenclature talora usate anche in tempi moderni. Altri generi non pi\u00f9 in uso, le cui specie sono passare al \"Lonicera\", sono: \"Xylosteum\", \"Nintooa\" e \"Chamaecerasus\".\nAnche l'ordine (attualmente quello delle \"Dipsacales\") non \u00e8 sempre stato lo stesso: nelle prime classificazioni filogenetiche a opera del botanico Richard von Wettstein (1863-1931) nel suo Handbuch der Systematischen Botanik (traduzione italiana: Botanica sistematica) la famiglia delle \"Caprifoliaceae\" \u00e8 assegnata all'ordine delle \"Rubiales\", alla sottoclasse delle \"Sympetalae\" e quindi alla classe delle \"Dicotyledones\".\nLa classificazione di questo genere \u00e8 cos\u00ec organizzata:\nIl genere di questa scheda \u00e8 riccamente polimorfo per cui viene suddiviso in pi\u00f9 sezioni (o sottogeneri):\nAltri botanici, considerando pi\u00f9 a fondo i vari caratteri morfologici delle varie specie, hanno suddiviso il genere fino a 6 gruppi (in fondo alla presente scheda tramite il sistema delle chiavi analitiche dicotome vengono elencate le specie spontanee della nostra flora).\nSebbene il termine caprifoglio sia largamente usato per indicare genericamente ogni specie appartenente al genere \"Lonicera\", sarebbe auspicabile limitarne l'impiego solo per designare la specie \"Lonicera caprifolium \" L., e chiamare tutte le altre indistintamente lon\u00eccere; equivoci che comunque si possono dissipare facilmente affiancando sempre al nome comune anche la nomenclatura binomiale scientifica.\nEtimologia.\nIl termine del genere (\"Lonicera\") fu coniato da Linneo nel 1753 adattando al latino il cognome \"Lonitzer\", volendo ricordare il botanico Adam Lonitzer (1528-1586) - in italiano questo cognome si pronuncia Lonicer - medico condotto a Francoforte.\nIl nome comune (caprifolium) deriva dal latino ed \u00e8 composto da due termini: \u201ccapra\u201d e \u201cfolium\u201d (capra e foglia). Probabilmente questa dizione deriva dal fatto che le capre usano brucare le foglie di alcune specie di questo genere.\nDegli altri nomi assegnati a questo genere si pu\u00f2 citare Dioscoride che insieme ai greci chiamava queste piante \"periclymenon\", che tradotto liberamente significa \u201caccerchiamento\u201d (termine che probabilmente deriva dal verbo \u201cperikleio\u201d, \u201cio mi intreccio\u201d). Ma un'altra etimologia fa derivare questo nome dal \u201cpolimorfo\u201d personaggio di Periclimeno, figlio di Neleo, descritto da Omero nell'Odissea.\n\u201cMadreselva\u201d, altro nome per queste piante, si trova per la prima volta nell'opera dedicata ai medicamenti del medico romano Scribonio Largo\nGli altri nomi (Vincibosco \u2013 Ligabosco) sono di derivazione rinascimentale toscana.\nMorfologia.\nIl portamento sotto il quale si presentano le varie specie del genere \u00e8 assai diverso: pu\u00f2 comprendere piante legnose e arbusti a portamento cespuglioso, sarmentoso, cespitoso (e quindi anche eretto), ma anche rampicante o lianoso (e quindi volubile); possono essere coltivate anche in diversi esemplari ibridi, sempreverdi o caducifoglia.\nDelle specie spontanee italiane ad esempio met\u00e0 sono volubili e lianose, l'altra met\u00e0 invece hanno un abito eretto-arbustivo.\nLe piante di questo genere sono molto longeve, ma presentano dei cicli vegetativi intermedi caratterizzati dal fatto che dopo pochi anni di vita si essiccano quasi completamente. A questo punto dalla ceppaia vengono emessi nuovi polloni, che naturalmente dopo un certo numero di anni si atrofizzano e muoiono, ripetendo da capo il ciclo appena descritto.\nFusto.\nL'altezza del fusto \u00e8 molto variabile: da 20\u00a0cm fino a 7 m e in genere \u00e8 molto ramoso. Questa ramosit\u00e0 quasi cespitosa \u00e8 data dalla presenza di gemme multiple, soprannumerali e in serie sovrapposte nelle zone ascellari del fusto.\nUn'altra particolarit\u00e0 del fusto \u00e8 che questo \u00e8 caratterizzato dalla formazione di un unico strato di fibre \u201cliberiane\u201d (fibre a membrana ispessita che entrano nella costituzione del \u201clibro\u201d, all'interno della corteccia), per ciascun ciclo vegetativo annuale, facilitando cos\u00ec la determinazione della sua et\u00e0.\nFoglie.\nLe foglie possono essere persistenti, semi-persistenti o caduche; la lamina quasi sempre \u00e8 semplice di forma pi\u00f9 o meno ovata; la disposizione delle foglie lungo il fusto \u00e8 opposta a 2 a 2; possono essere picciolate (specialmente nei rami sterili \u2013 senza fiori) o sessili. Spesso sono connate ossia sono appaiate e saldate alla base tra di loro e formano quindi un'unica foglia amplessicaule attraversata nel centro dal fusto (lamina perfogliata). Le pagine fogliari possono essere glabre o vellutate. In alcuni casi sono presenti delle stipole. Le dimensioni delle foglie va 1\u00a0cm a 10\u00a0cm.\nInfiorescenza.\nL'infiorescenza pu\u00f2 essere ascellare o terminale. I fiori sono variamente disposti ma sempre in numero relativamente piccolo per ogni infiorescenza. A volte possono essere brevemente pedicellati su 2 brattee e 4 bratteole. Altre volte si hanno capolini sessili o infiorescenze cimose (corte o allungate). \nFiori.\nI fiori sono zigomorfi, ermafroditi, tetraciclici (calice\u2013 corolla \u2013 androceo \u2013 gineceo) e pentameri; sono inoltre profumati da sostanze di natura benzoloide (essenze nelle quali prevalgono i composti ad anello benzoico). Questa profumazione si rileva anche spezzando i fusti della pianta.\nFrutti.\nIl frutto \u00e8 una bacca succosa di colore rosso - violaceo o nero spesso tossica per la presenza di xilosteina, xylostosidina (glycoside iridoide e alkaloide thio C18H25NO8S) hederagenina . Contiene da pochi a numerosi semi discoidi.\nDistribuzione e habitat.\nQueste piante allo stato libero crescono su un vastissimo territorio che comprende oltre all'Europa, qualsiasi altra zona posta nell'Emisfero boreale come l'Asia, l'Africa e l'America, con particolare rilevanza per le regioni montuose dell'Asia centrale e orientale. Possiamo infatti considerare l'Himalaya, a una altitudine compresa tra i 3000 e 4000 , l'area di origine del genere \"Lonicera\". comprese comunque anche le zone montuose della Cina occidentale.\nUsi.\nCucina.\nIn alcune zone dell'Himalaya si consumano le bacche zuccherine della \"L. angustifolia\", mentre in Siberia sono ricercate quelle del \"L. coerulea\" (grande arbusto a grossi frutti). Altre specie commestibili sono due piante americane: \"L. involucrata\" e \"L. ciliata\" (questa informazione viene dal Ministero dell'Agricoltura di Washington).\nInoltre alcuni fiori delle \"Lonicere\" producono un dolce nettare commestibile che pu\u00f2 essere utilizzato come sciroppo o sorbetto o in altri dolci.\nGiardinaggio.\nL'impiego maggiore di queste piante si ha nel giardinaggio: sembra che almeno un terzo delle specie che si conoscono siano oggetto di coltivazione nei vari giardini d'Europa e degli altri paesi. \nSono considerati arbusti rustici o semi-rustici, a seconda del clima locale, i cui pregi di profumazione, dei fiori e di portamento assicurano a essi una larga diffusione commerciale. Le specie rampicanti sono utilizzate soprattutto per ricoprire muri o pergolati o creare galleria nel giardino. Quelle arbustive si prestano ottimamente per la formazione di macchie arbustive, per formare siepi o dividere zone diverse dei giardini.\nAlcune specie fioriscono subito in Primavera (\"L. fragrantissima\"); ma la maggior parte delle specie di questo genere fiorisce nella stagione pi\u00f9 calda (estate o anche fine dell'estate). Ci sono poi specie pi\u00f9 delicate (\"L. sempervirens\") alle quali vanno destinate zone pi\u00f9 calde e protette. Altre sono striscianti (\"L. japonica-flexuosa\") e allora saranno lasciate libere di vegetare come l'edera.\nSpecie spontanee della flora italiana.\nPer meglio comprendere e individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche."}
{"id": "82147", "revid": "228587", "url": "https://it.wikipedia.org/wiki?curid=82147", "title": "Caprifoglio", "text": ""}
{"id": "82148", "revid": "287204", "url": "https://it.wikipedia.org/wiki?curid=82148", "title": "Le metamorfosi della parola. Da Dante a Montale", "text": "Le metamorfosi della parola. Da Dante a Montale \u00e8 un saggio scritto da Ezio Raimondi, per anni professore di Letteratura italiana all'Universit\u00e0 di Bologna e apprezzato critico letterario.\nIl saggio \u00e8 composto da una raccolta di lezioni precedute da una riflessione metalinguistica su che cosa sia in effetti una lezione, in termini di comunicazione e al tempo stesso di genere letterario.\nSostiene l'autore che la lezione \u00e8 una conversazione che nasce dalla interazione tra un ascolto attivo e la costruzione di un testo orale, simile ad un dialogo in cui il silenzio dell'ascolto ha lo stesso valore della parola pronunciata e dove non esistono gerarchie ma solo persone ugualmente interessate che costruiscono insieme qualcosa per poter acquisire quelle competenze necessarie a sviluppare la capacit\u00e0 di orientarsi nel comprendere ed interrogare i testi letterari.\nLe lezioni che Raimondi ci offre in questo suo saggio vanno da Broch all'Ariosto, da Leopardi a Montale, da Dante al Petrarca, oltre a quelle dove affronta il tema dell'intertestualit\u00e0.\nIl libro nasce dalla rielaborazione del corso monografico tenuto da Raimondi presso l'Universit\u00e0 di Bologna nell'anno accademico 1990-91. Il titolo originale del corso era \"Intertestualit\u00e0 e storia letteraria. Da Dante a Montale\"."}
{"id": "82151", "revid": "21880", "url": "https://it.wikipedia.org/wiki?curid=82151", "title": "Nerium", "text": ""}
{"id": "82152", "revid": "62221", "url": "https://it.wikipedia.org/wiki?curid=82152", "title": "Oleandro", "text": ""}
{"id": "82155", "revid": "439868", "url": "https://it.wikipedia.org/wiki?curid=82155", "title": "Ghibellini", "text": ""}
{"id": "82156", "revid": "439868", "url": "https://it.wikipedia.org/wiki?curid=82156", "title": "Guelfi", "text": ""}
{"id": "82157", "revid": "1718925", "url": "https://it.wikipedia.org/wiki?curid=82157", "title": "Passiflora", "text": "Passiflora L. \u00e8 un genere di piante della famiglia Passifloraceae che comprende circa 530 specie di piante erbacee perenni ed annuali, arbusti dal portamento rampicante e lianoso, arbusti e alberelli, alti fino a 5\u20136\u00a0m, originarie dell'America centro-meridionale, con alcune specie provenienti dal Nord America, Australia e Asia.\nIl nome del genere, adottato da Linneo nel 1753 e che significa \"fiore della passione\" (dal latino \"passio\" = passione e \"flos\" = fiore), gli fu attribuito dai missionari Gesuiti nel 1610, per la somiglianza di alcune parti della pianta con i simboli religiosi della passione di Ges\u00f9: i viticci alla frusta con cui venne flagellato, i tre stili ai chiodi, gli stami al martello, la raggiera corollina alla corona di spine.\nMorfologia.\nLe radici generalmente fascicolate, in alcuni casi sono carnose, a volte con produzione di polloni radicali, alcune specie come la \"Passiflora tuberosa\" hanno radici tuberose.\nIl fusto abbondantemente ramificato, \u00e8 sottile, talvolta cavo, a sezione rotonda, quadrata, triangolare o poligonale, solitamente di colore verde nei giovani esemplari, ricoperto da corteccia nei soggetti vetusti.\nLe foglie sono alterne, di forma, consistenza, dimensioni ed aspetto variabili, con specie a foglie semplici lanceolate, bilobate o palmate con 3-9 lobi, con dimensioni di pochi millimetri come la \"P. gracillima\" fino a dimensioni di diversi decimetri come la \"P. gigantifolia\". Nelle specie rampicanti all'ascella delle foglie ci sono gli organi di ancoraggio, a forma di viticci o pi\u00f9 raramente appendici ramificate dotate di ventose, come nella \"P. discophora\" e nella \" P. gracillima\", o in alcuni casi delle formazioni spinose.\nI fiori sono normalmente ermafroditi, ascellari e solitari, raramente riuniti a coppie come nella \"P. biflora\", o riuniti in racemi come si pu\u00f2 osservare nella \"P. racemosa\"; le dimensioni sono molto variabili in dipendenza della specie, potendo arrivare al diametro di 12\u201315\u00a0cm della \"P. quadrangularis\".Generalmente hanno tre brattee di varia forma, a volte colorate e dotate di ghiandole nettarifere, il calice pi\u00f9 o meno allungato, con 5 sepali, 5 petali a volte assenti; \u00e8 normalmente presente una corona di filamenti di forma e colore variabile, con 5 filamenti che portano le antere e 3 stili recanti gli stigmi, a volte profumati o con odore sgradevole.\nI frutti sono generalmente bacche ovoidali o allungate, ricoperte da un leggero tegumento che, a maturazione, si colora di giallo, viola, blu o nero, a volte con striature gialle o verdi, a volte \u00e8 una capsula deiscente a maturazione, di varie dimensioni; all'interno del frutto si trova una polpa gelatinosa (arillo) che contiene piccoli semi di forma appiattita, cuoriformi, di colore scuro, coriacei e rugosi.\nColtivazione.\nLe prime notizie di coltivazione in Italia della \"Passiflora\" sono riportate nel libro \"Erbario o Storia generale delle piante\" del nobile veneziano Pietro Antonio Michiel pubblicato tra il 1553 ed il 1565.\nLa \"Passiflora caerulea\" \u00e8 l'unica specie coltivata in Italia che sopporta il gelo invernale delle regioni settentrionali, ma nelle regioni centrali e meridionali possono sopravvivere altre variet\u00e0, come la passiflora racemosa, di color rosso intenso. Originaria del Sudamerica, vigorosa pianta rampicante con lunghe ramificazioni dotate di robusti viticci che le permettono di ancorarsi facilmente a qualunque supporto, foglie persistenti o semi-persistenti, palmatofite a 5-7 segmenti, di colore verde scuro, fiori larghi anche 8\u201312\u00a0cm, attiniformi, ermafroditi, ascellari e solitari di circa 10\u00a0cm di diametro, di colore bianco-verdastro, con 5 petali bianco-rosati, 5 sepali che circondano una doppia corona di filamenti bianchi, blu, purpureo-scuro, lilla o violacei, che a loro volta circondano le antere dorate, 5 stami e gineceo con 3 carpelli dai grossi stimmi; fioriscono nei mesi estivi da giugno a settembre. I frutti sono bacche oblunghe globose eduli, con arillo carnoso contenenti numerosi semi.\nAltre specie ornamentali originarie delle zone tropicali del Sudamerica, poco rustiche e coltivate in serra o negli appartamenti sono la \"P. racemosa\", dai fiori rossastri o biancastri riuniti in infiorescenze pendule, che fiorisce da maggio a settembre, la \"P. ed\u00f9lis\" che fiorisce da giugno ad agosto-settembre, la \"P. trifasciata\", la \"P. quadrangularis\" che fiorisce da maggio a luglio dai fiori bianco-rosati, la \"P. violacea\" che fiorisce in agosto e settembre, e la \"P. umbilicata\" con fiori rosso-brunastri.\nUso.\nPropriet\u00e0 medicinali.\nLe specie utilizzate a scopi medicinali sono la \"P. caerulea\", la \"P. incarnata\" e la \"P. edulis\". Se ne utilizzano le parti verdi, ricche di flavonoidi e alcaloidi indolici, maltolo e acidi grassi, raccolte da giugno a settembre e fatte essiccare all'ombra in luogo arieggiato.Nell'antichit\u00e0 gi\u00e0 gli Aztechi utilizzavano la passiflora come rilassante.\nL'infuso, lo sciroppo e l'estratto fluido hanno propriet\u00e0 sedative del sistema nervoso, tranquillanti, ansiolitiche, antispastiche, curative dell'insonnia, della tachicardia e dell'isterismo; inducono un sonno fisiologico e un'attivit\u00e0 diurna priva di ottundimento. Gi\u00e0 ai tempi della prima guerra mondiale, la passiflora fu utilizzata nella cura delle \"angosce di guerra\". L'infuso \u00e8 stato inoltre utilizzato per la psicoastenia.\nLe caratteristiche farmacologiche della Passiflora incarnata la rendono utile per facilitare, con il controllo del medico, lo svezzamento dagli psicofarmaci.\nMetodi di coltivazione.\nLe specie rustiche come la \"P. caerulea\" possono essere coltivate in piena terra o in vaso sui terrazzi, in posizione soleggiata e calda, con terreno fertile e sufficientemente fresco, avendo l'accortezza nelle regioni settentrionali di scegliere zone riparate dai venti freddi e prevedendo nei primi anni di vita una protezione dai geli invernali.\nTutte le specie ornamentali si prestano alla coltivazione in serra o negli appartamenti, richiedono ambienti caldi, luminosi, con una buona umidit\u00e0 nell'aria, concimazioni ogni 15 giorni nella bella stagione, con fertilizzanti liquidi, annaffiature abbondanti; in primavera rinvasare o rinterrare usando terriccio universale; si deve praticare una drastica potatura alla ripresa vegetativa, per mantenere un aspetto compatto alla pianta ed avere robusti getti fioriferi.\nLa Passiflora non sopporta in alcun modo i ristagni idrici nel terreno, pertanto sia in vaso che in piena terra \u00e8 necessario aggiungere un po' di sabbia per migliorare la struttura del terreno al fine di garantire un rapido drenaggio delle acque in eccesso.\nLa moltiplicazione avviene per talea, propaggine o con la semina."}
{"id": "82158", "revid": "21880", "url": "https://it.wikipedia.org/wiki?curid=82158", "title": "Fiore della passione", "text": ""}
{"id": "82159", "revid": "125153354", "url": "https://it.wikipedia.org/wiki?curid=82159", "title": "Plumeria", "text": "Plumeria (), chiamata anche frangipane, \u00e8 un genere di piante della famiglia delle Apocinacee, originario dell'America tropicale.\nDescrizione.\nComprende arbusti o alberelli anche di notevole dimensioni, a foglie caduche o persistenti, con fusto inizialmente carnoso che diventa legnoso con il tempo; i rami, carnosi, sono poco numerosi; le foglie grandi, lanceolate, oblunghe appuntite, sono di colore verde pi\u00f9 o meno intenso a seconda della specie; i fiori sono simili a quelli dell'oleandro e profumati, grandi, riuniti in cime terminali, portanti anche una cinquantina di fiori con 5-7 petali, di colore bianco, crema, rosa, rosso e giallo, sfumati al centro con vari colori. Produce grosse bacche, che come i frutti di moltissime specie della famiglia sono fortemente tossiche.\nDistribuzione e habitat.\nIl genere \u00e8 originario della America tropicale, dal Messico al Venezuela, ai Caraibi; alcune specie sono state introdotte e si sono diffuse in gran parte dei paesi a clima tropicale o subtropicale dell'Asia, e alle Hawaii. \u00c8 diffusa anche in Sicilia, il cui clima si presta sia alla coltivazione in terreno che in vaso.\nTassonomia.\nIl genere comprende le seguenti specie:\nUsi.\nLe varie specie di \"Plumeria\" vengono utilizzate come piante ornamentali per la ricca fioritura estiva, coltivate in vaso ad alberello sui terrazzi; in Italia \u00e8 diffusa la specie \"P. rubra\", con le sue numerose variet\u00e0, che si pu\u00f2 coltivare in vaso nelle zone pi\u00f9 miti della Sicilia, Liguria e regioni centro-meridionali ed \u00e8 volgarmente chiamata frangipani (in Sicilia \u00e8 nota con il nome di pomelia). Cresce spontaneamente su tutta l'isola di Creta dove viene utilizzata come pianta da siepe e al porto di Candia funge addirittura da recinzione.\nColtivazione.\nRichiede esposizione soleggiata e riparata dai venti freddi e dall'umidit\u00e0 invernale, in estate devono essere protetti dalla eccessiva insolazione, mentre d'inverno, quando perdono le foglie e vanno in riposo vegetativo, vanno protette dal gelo ricoverandole in locale secco e a temperature non inferiori ai 15-16\u00a0\u00b0C, in Sicilia le gemme apicali delle piante lasciate all'aperto vengono protette dall'umidit\u00e0 ricoprendole con gusci d'uovo in quanto marciscono facilmente in presenza di umidit\u00e0; si adatta bene agli ambienti salmastri.\nUsare terriccio universale fertile, leggero ben drenato, addizionato di torba con sabbia o altro materiale inerte e poroso.\nAnnaffiature regolari e controllate nel periodo vegetativo, che va da maggio a settembre, evitando il ristagno o gli eccessi idrici che provocano irrimediabilmente fenomeni di marciume, nei periodi torridi spruzzare frequentemente la chioma; nel periodo di riposo vegetativo sospendere le annaffiature, soprattutto per gli esemplari riparati in luoghi chiusi ombreggiati, per ottenere una buona maturazione degli steli con una fioritura abbondante nella primavera successiva. \nConcimare regolarmente 2 volte al mese, utilizzando un fertilizzante liquido a basso titolo di azoto, miscelato all'acqua delle annaffiature.\nLa semina, utilizzata per ottenere nuove variet\u00e0, va effettuata in tarda primavera con i semi freschi, le piante cos\u00ec prodotte non fioriscono prima di 3-4 anni; la moltiplicazione agamica avviene per talea semilegnosa in primavera, avendo l'accortezza di far asciugare il taglio per una dozzina di giorni, prima di essere interrate in un composto di torba e sabbia o perlite, fresco e ben drenato senza eccedere con le annaffiature; porre attenzione al lattice tossico che fuoriesce dal taglio della porzione di ramo.\nUn aspetto molto importante da tenere presente quando si decide il tipo di propagazione da adottare \u00e8 che la moltiplicazione per seme implica una variabilit\u00e0 genetica, quindi non si ha in alcun modo la certezza che la pianta che nascer\u00e0 sia uguale alla pianta madre. Pertanto, considerando il lungo periodo di attesa per ottenere finalmente la tanto sospirata fioritura, se non si \u00e8 certi della provenienza del seme o se si vuole ottenere una pianta identica ad esempio a quella che coltiviamo nel nostro giardino, \u00e8 meglio optare per la moltiplicazione per talea."}
{"id": "82160", "revid": "90361", "url": "https://it.wikipedia.org/wiki?curid=82160", "title": "Wisteria", "text": "Wisteria \u00e8 un genere di piante rampicanti della famiglia delle Fabacee (o Leguminose), note col nome comune di glicine.\nIl nome del genere \u00e8 stato attribuito in onore di Gaspare Wistar (1761-1818), studioso di anatomia di Filadelfia.\nMorfologia.\nLe \"Wisteria\" crescono avvolgendosi attorno a qualunque supporto sia in senso orario (come \"W. floribunda\") sia in senso antiorario (\"W. sinensis)\"\nPossono crescere fino a 20 m in altezza e 10 m in orizzontale. L'esemplare di \"Wisteria\" pi\u00f9 estesa al mondo \u00e8 stata piantata nel 1894 e si trova a Sierra Madre nella Contea di Los Angeles (California): occupa una superficie di oltre 0,4 ettari e pesa 250 tonnellate.\nLe foglie sono alterne, lunghe da 15 a 35\u00a0cm, imparipennate, con da 9 a 19 foglioline. I fiori sono riuniti in racemi penduli lunghi da 10 a 80\u00a0cm, viola, rosa o bianco. La fioritura \u00e8 precedente o contemporanea alla fogliazione ed avviene in primavera in alcune specie asiatiche, e in tarda estate nelle specie americane e in \"W. japonica\". I fiori di alcune specie, in particolare \"W. sinensis\", sono profumati. Le specie di glicine sono usate come cibo dalle larve di alcune specie di lepidotteri, compreso il bombice dal ventre bruno \"(Euproctis chrysorrhoea).\"\nI frutti sono dei legumi e contengono semi velenosi. Tutte le parti della pianta contengono una saponina chiamata wisterina, che \u00e8 tossica se ingerita e pu\u00f2 causare vertigini, confusione, problemi di linguaggio, nausea, vomito, dolori di stomaco, diarrea e collasso ma la maggior concentrazione \u00e8 nei semi. I semi di glicine hanno causato avvelenamento in bambini e animali domestici in molti paesi, producendo gastroenterite da lieve a grave e altri effetti.\nTassonomia.\nIl genere comprende le seguenti specie:\nColtivazione.\nDesidera posizioni soleggiate, con terreno profondo e fresco, argilloso e ricco di elementi nutritivi. Si adatta comunque a qualunque tipo di terreno esclusi quelli calcarei. Annaffiature moderate, per ottenere forme compatte e fioriture raccolte; \u00e8 necessario effettuare ogni anno prima della ripresa vegetativa una potatura 'a sperone', tagliando cio\u00e8 le cacciate di 1 anno, lasciando solo alcune gemme. \u00c8 prevista anche una potatura verde estiva per alcune specie.\nSi moltiplica d'estate. Per alcune variet\u00e0 si pratica in marzo l'innesto su soggetto di \"Wisteria sinensis\".\nUso.\nCome pianta ornamentale per ricoprire muri, pergolati, recinzioni o arrampicarsi ad alberi, nei giardini e sulle terrazze grazie al rapido sviluppo ed alla fioritura esuberante. Le giovani piante opportunamente potate formano piccoli alberetti adatti alla coltivazione in vaso.\nNel linguaggio dei fiori indica amicizia.\nSecondo alcuni, i fiori sono commestibili e possono essere cucinati in una tempura vegetariana oppure mescolati in insalata.\nMolte fonti per\u00f2 avvertono che la pianta \u00e8 tossica (includendo i fiori), sia per gli esseri umani\n \nche per gli animali."}
{"id": "82161", "revid": "552422", "url": "https://it.wikipedia.org/wiki?curid=82161", "title": "Glicine", "text": ""}
{"id": "82162", "revid": "306856", "url": "https://it.wikipedia.org/wiki?curid=82162", "title": "Franz Xaver S\u00fc\u00dfmayr", "text": "Biografia.\nDopo essere stato ammesso come piccolo cantore nella celebre abbazia dei Benedettini di Kremsmuenster, S\u00fc\u00dfmayr vi fece i suoi studi letterari e apprese la teoria della musica sotto la direzione di Pasterwitz. Ancora molto giovane si esercit\u00f2 in vari generi di composizione con successo e scrisse canti a pi\u00f9 voci, sinfonie, messe, salmi, mottetti, cantate che gli diedero molto precocemente una buona conoscenza dell'arte di scrivere la musica.\nArrivato a Vienna, termin\u00f2 di istruirsi nel canto e nella composizione con le lezioni di Salieri e si leg\u00f2 in intima amicizia con Mozart, che gli diede anche numerosi consigli artistici. Secondo la tradizione, il grande compositore gli affid\u00f2 sul letto di morte il compito di terminare la sua messa da Requiem e gli diede le istruzioni per questo lavoro, quasi fino al momento in cui spir\u00f2. In effetti si sa che la vedova di Mozart, non pienamente convinta del talento di S\u00fc\u00dfmayr, non gli affid\u00f2 subito la partitura del famoso Requiem perch\u00e9 lo ultimasse. Secondo alcuni, S\u00fc\u00dfmayr sarebbe stato l'amante di Constanze Weber in Mozart e addirittura il vero padre di uno dei figli, Franz Xaver Wolfgang Mozart; per altri, si tratterebbe invece di un \"pettegolezzo storico\" senza fondamento, smentito anche dal fatto che Franz Xaver Wolfgang soffriva di un'identica rarissima malformazione auricolare che affliggeva anche Wolfgang Amadeus. Nel 1792 il giovane compositore ottenne il posto di direttore d'orchestra al teatro nazionale di Vienna, e due anni dopo aggiunse a questa carica quella di secondo direttore dell'orchestra del teatro della corte. Mor\u00ec a Vienna, nel 1803, ad appena trentasette anni.\nOpere.\nLe opere di S\u00fcssmayr sono:\nFu autore anche del balletto \"Il noce di Benevento\".\nS\u00fc\u00dfmayr e il Requiem di Mozart.\nSi sa che Gottfried Weber ha attribuito a S\u00fc\u00dfmayr la maggior parte dei numeri musicali che compongono la messa da Requiem pubblicata a nome di Mozart. Questa affermazione ha sollevato una viva polemica in Germania, ma a dirimere la questione \u00e8 stato lo stesso S\u00fc\u00dfmayr in una lettera datata 8 settembre 1800 e inserita nella gazzetta musicale di Lipsia (ottobre 1801). I tre ultimi brani (\"Sanctus\", \"Benedictus\" e \"Agnus Dei\") gli appartengono, concludendo anche il \"Lacrimosa\" dall'ottava battuta in poi. Egli, inoltre, ha strumentato tutto il resto a partire dal basso cifrato e da qualche indicazione manoscritta di Mozart."}
{"id": "82164", "revid": "287204", "url": "https://it.wikipedia.org/wiki?curid=82164", "title": "La bambinaia francese", "text": "La bambinaia francese \u00e8 un romanzo di Bianca Pitzorno pubblicato nel 2004.\nTrama.\nParigi, 1832. In una gelida giornata invernale, Sophie Gravillon, una bambina orfana di padre che vive con la madre, Fantine, una sarta, va a consegnare delle camicie a casa di C\u00e9line Varens, famosa ballerina, perch\u00e9 senza quel pagamento lei e la madre rischiano di essere sfrattate. Arrivata a casa della ballerina per\u00f2, sviene per la fame. La donna la ristora e, dopo aver ascoltato la sua storia, non solo le paga le camicie con i sessanta franchi promessi, ma le regala anche cibo, carbone e altri beni per lei e la madre. Sophie viene riaccompagnata a casa in carrozza, ma arrivata al loro \"appartamento\" (che altro non \u00e8 che una gelida soffitta) scopre che la madre, gravemente malata, \u00e8 morta durante la sua assenza. Dopo il funerale della madre, la perfida portinaia del palazzo, madame Annaud, ora che la bimba \u00e8 sola al mondo, cerca di venderla ad una donna che vende sapone, dalla pessima reputazione, ma dato che lei si rifiuta decide di portarla all'Ospizio di Mendicit\u00e0, un luogo malsano dove i poveri vengono rinchiusi e fatti lavorare sedici ore al giorno. \nIl giorno dopo per\u00f2 Sophie viene \"prelevata\" da Toussaint, un ragazzo nero originario di Cuba che C\u00e9line ha ricevuto in dono dal marito, nonostante la donna sia contraria alla schiavit\u00f9. Il ragazzo la porta dalla ballerina che ha deciso di accoglierla in casa; la bambina per\u00f2, non sopportando di vivere della carit\u00e0 altrui, desiderosa di ricambiare il favore promette di prendersi cura della figlia neonata della danzatrice, la piccola Ad\u00e8le.\nDopo essersi un po' ripresa dalla vita miserevole che ha condotto fino ad allora, Sophie viene introdotta al padrino della sua benefattrice, un personaggio a dir poco eccentrico: \u00e8 un marchese repubblicano, ammiratore della Rivoluzione Francese, che viene chiamato Cittadino Marchese e gestisce una scuola molto particolare: la frequentano ragazzi di ogni et\u00e0 ed estrazione sociale. Oltre a Sophie, ne fanno parte ovviamente Toussaint, il piccolo schiavo, Antoine, un bambino di sette anni figlio di un vetraio, Pauline, la figlia di una locandiera, Maurice, un borghese, la cui madre \u00e8 una pittrice separatasi dal marito per praticare la sua arte, Ang\u00e9lique e Maximilien, due gemelli figli di nobili, e infine Olympe, una sedicenne orfana di entrambi i genitori e cresciuta dalla nonna, che, volendo garantire alla nipote tutti i privilegi destinati ad un maschio, l'ha fatta vestire da ragazzo fin dalla pi\u00f9 tenera et\u00e0. Sophie \u00e8 molto istruita per la sua et\u00e0, perch\u00e9 i genitori le facevano frequentare la scuola popolare, ma solo nelle materie tradizionali, mentre nella scuola del Cittadino Marchese si imparano anche materie quali arte e musica e teatro, e gli stessi alunni scambiano saperi, in quanto ognuno di loro \u00e8 specializzato in un ambito, e il Cittadino Marchese integra con le nozioni necessarie.\nIntanto la piccola orfana fa la conoscenza degli abitanti della casa, le cameriere, Lisette e Charlotte, la cuoca Gotton, La bambinaia Solange, che si occupa della piccola Ad\u00e8le, la figlia di C\u00e9line e monsieur Edouard, e, infine, proprio quest'ultimo. Il marito di madame C\u00e9line, Edward Rochester, chiamato da tutti monsieur Edouard, \u00e8 inglese, ed \u00e8 generalmente malvisto in casa Varens per i suoi modi bruschi e il suo atteggiamento prepotente e collerico. \u00c8 inoltre molto in contrasto con il Cittadino Marchese, in quanto i due uomini hanno posizioni politiche e opinioni radicalmente diverse.\nPoco dopo l'arrivo di Sophie, monsieur parte per uno dei suoi viaggi improvvisi, con grande sollievo di tutti tranne, ovviamente, C\u00e9line. La donna non calca le scene da pi\u00f9 di un anno, per decisione del marito, ma aveva sempre avuto intenzione di tornare a ballare, una volta che Ad\u00e8le fosse stata svezzata; se ne presenta l'occasione quando una ballerina di fila si storce la caviglia durante le prove del nuovo balletto \"La Silfide\" e C\u00e9line ne prende il posto, ma proprio il giorno della prima Edouard ritorna inaspettatamente (dato che non avvisava mai in anticipo) e scoprendo che la moglie gli ha disobbedito, trova un pretesto per lasciarla, rivelandole che il loro matrimonio \u00e8 fasullo e non avendo quindi nemmeno bisogno di un divorzio. Senza l'inglese, la famiglia si trova improvvisamente senza mezzi di sostentamento, perch\u00e9 nonostante C\u00e9line abbia appena stipulato un nuovo contratto a teatro, il suo \"stipendio\" non \u00e8 sufficiente per quattro persone (C\u00e9line, Ad\u00e8le, Toussaint e Sophie); fortunatamente il Cittadino Marchese risolve la situazione trasferendosi da loro e aiutandoli finanzialmente (essendo un nobile dispone di un notevole patrimonio e pu\u00f2 tranquillamente vivere di rendita).\nLa vita trascorre tranquilla, finch\u00e9, alla morte del Cittadino Marchese, i suoi ricchi e nobili nipoti, che non si erano mai interessati a lui finch\u00e9 era in vita, per potersi appropriare dell'eredit\u00e0 del padrino e delle sue tenute accusano C\u00e9line di averlo circuito e la fanno imprigionare. Toussaint diventa quindi loro propriet\u00e0, perch\u00e9 nonostante C\u00e9line l'avesse liberato subito dopo essere stata lasciata di mosieur Edouard (a quell'epoca le donne sposate non potevano prendere decisioni legali senza il consenso del marito), non si riesce a trovare l'atto di liberazione, n\u00e9 il testamento del Cittadino Marchese che designa C\u00e9line come sua erede. Sophie e Ad\u00e8le invece vengono ospitate dalla stiratrice, madame Fr\u00e9d\u00e9ric. \nSia Sophie che Toussaint continuano a scrivere alla loro benefattrice, pagando quello che credono il suo custode per farle recapitare e garantirle qualche comodit\u00e0, ma non riescono mai a farsi rispondere. Poco dopo, ritorna monsieur Edouard, che decide di portare Ad\u00e8le in Inghilterra con lui; fingendosi una nuova bambinaia, Sophie riesce a rimanere con la sua protetta, continuando la corrispondenza con Toussaint. Mentre nella residenza di monsieur in Inghilterra, Thornfield Hall, Sophie e Ad\u00e8le assistono all'arrivo di un'istitutrice, Jane Eyre, e alla sua complicata storia d'amore con il padrone di casa, Toussaint a Parigi si impegna per far liberare C\u00e9line e farle vincere la causa contro i nipoti del suo padrino, aiutato anche dalla famiglia di Ang\u00e9lique e Maximilien e dalla nonna di Olympe, che sono venute a conoscenza della situazione della ballerina solo allora, scoprendo che non \u00e8 rinchiusa in prigione ma \u00e8 ricoverata alla Salpetri\u00e8re, un manicomio, in seguito all'attacco subito da parte delle sue precedenti compagne di cella. Presentata la richiesta al giudice, ne ricevono la custodia e si impegnano per farla guarire. Le condizioni di C\u00e9line migliorano man mano, fino al completo rinsavimento e al ritrovamento dei documenti mancanti, che la donna aveva cucito in una bambola di Ad\u00e8le quando aveva sentito i suoi nemici irrompere in casa.\nNel frattempo, a Thornfield Hall si programma il matrimonio tra il padrone di casa e l'istitutrice, fidanzatisi. C\u00e9line spedisce a mister Rochester una lettera in cui spiega le sue condizioni e chiede la restituzione della figlia, ma l'uomo si rifiuta di rimandare la bambina in Francia e dunque vengono inviati Toussaint e Olympe ad organizzare la fuga. Il programma originario prevedeva di scappare prima del matrimonio, ma salta quando scoprono la presenza di qualcun altro da far fuggire. Da qualche tempo, Ad\u00e8le aveva preso a parlare sempre di pi\u00f9 di una certa \"Bertha\", di cui sarebbe diventata amica, ma Sophie non se ne era preoccupata pensando che la bambina, senza amici con cui giocare, ne avesse inventata una immaginaria, come lei stessa aveva fatto da piccola (con un elfo di nome Pipolet). Invece, Bertha Mason esiste davvero, e non \u00e8 affatto una bambina: si tratta della vera moglie di monsieur Edouard, che viene tenuta rinchiusa in soffitta sorvegliata da una donna, Grace Poole, il cui impiego \"ufficiale\" \u00e8 di cucitrice, perch\u00e9 gli altri domestici non sanno dell'esistenza di Bertha. Quindi si decide di spostare la fuga al giorno stesso del matrimonio, quando Ad\u00e8le sarebbe stata spedita in collegio: dopo la partenza dei due fidanzati per la chiesa, la bambina sarebbe andata a prendere Bertha in soffitta, eludendo la sorveglianza della guardiana. Ma quando \"anche\" il matrimonio salta e miss Jane sparisce, si presenta un'occasione ancora pi\u00f9 favorevole: mister Rochester parte a cavallo per cercarla, liberando la strada ai congiurati, sennonch\u00e9 ritorna prima del previsto scontrandosi con Ad\u00e8le e Bertha nell'atrio, e contemporaneamente scoppia un incendio propagatosi dalla soffitta dove Grace ha rovesciato una candela che ha dato fuoco alle tende. La fuga viene portata a termine con successo e la compagnia ritorna in Francia, dove, dopo essersi ristabilita, Bertha racconta la sua storia: nata in una famiglia di grandi proprietari terrieri, era stata educata dalla madre, contraria alla schiavit\u00f9, e si era innamorata di un giovane poeta mulatto, liberto. Il suo matrimonio era stato organizzato dalle due famiglie, ma Bertha si era opposta e pochi giorni prima della data fissata per la cerimonia aveva liberato tutti gli schiavi facenti parte della sua dote. Il marito, infuriato, l'aveva portata in Inghilterra e rinchiusa in casa.\nDue anni dopo, la famiglia si sposta verso Cuba; sulla nave incontrano anche un vecchio amico del padre di Sophie (Jean-Jacques Gravillon, morto fucilato sulle barricate popolane delle Tre Gloriose, giornate di rivolta a Parigi), Pierre Donadieu, che a causa delle sue idee rivoluzionarie e repubblicane ha rischiato di finire in prigione. Il libro si chiude con la descrizione di una veduta dell'isola di Cuba.\nRiferimenti.\nNel completare questa opera, Bianca Pitzorno utilizza diversi e numerosi riferimenti alla letteratura francese e alla letteratura inglese dell'Ottocento, riprendendo e commentando durante la storia molte opere di quell'epoca.\nIn particolare la parte finale si riferisce al romanzo \"Jane Eyre\", anche se il suo punto di vista \u00e8 diverso (si riferisce in particolare alla storia di Bertha, reinventandola e rivisitandola) e in cui traspare anche una certa critica."}
{"id": "82165", "revid": "1632387", "url": "https://it.wikipedia.org/wiki?curid=82165", "title": "Prima guerra punica", "text": "La prima guerra punica (264 - 241 a.C.) fu la prima di tre guerre combattute tra l'antica Cartagine e la Repubblica romana.\nVero e proprio esempio di guerra di logoramento, dur\u00f2 oltre 20 anni e vide le due potenze scontrarsi per acquisire la supremazia nel Mar Mediterraneo occidentale, principalmente combattendo in Sicilia, allora ricchissimo centro dei commerci marittimi del Mediterraneo e politicamente suddivisa tra pi\u00f9 potenze. La Repubblica romana risult\u00f2 vincitrice al termine della guerra e impose a Cartagine pesanti sanzioni economiche.\nLa serie di guerre tra Roma e Cartagine furono chiamate dai romani \"guerre puniche\", dal nome in latino con il quale venivano chiamati i cartaginesi: \"Punici\", derivato da \"Phoenici\", in riferimento alle origini fenicie del popolo.\nContesto storico.\nLa situazione precedente al conflitto.\nRoma.\nNel 280 a.C. Roma era in una condizione di vittoriosa espansione. Dopo secoli di conflitti e ribellioni l'intera penisola italiana a sud dell'Appennino Tosco-emiliano era strettamente controllata dalle forze romane; tutti i nemici prossimi come gli Etruschi, i Sabini, i Volsci erano stati sconfitti. I Marsi, gli Apuli, i Vestini erano federati o alleati. I Galli Senoni erano stati fermati al Piceno (attuali Marche). Roma aveva stretto accordi di alleanza o di non-interferenza con varie popolazioni italiche e colonie greche dell'Adriatico come Ancona (aiutata contro i Galli). Operazioni di consolidamento si stavano effettuando soprattutto nei territori del sud appena entrati nell'orbita della Repubblica. Roma era abituata al successo e riponeva un'enorme fiducia nel suo sistema politico e nel suo esercito.\nPer contro non possedeva, in pratica, una vera Marina e per i commerci si affidava soprattutto agli Etruschi e ai Greci. Le guerre sannitiche avevano portato Roma a cercare di accerchiare il Sannio con l'alleanza degli Apuli (in Puglia) e una politica di controllo dei territori a stretto contatto con le colonie greche del Mar Ionio fra cui Tarentum. I tarantini, in lotta con Thurii che aveva chiesto aiuto a Roma, dal momento che la loro fragile coalizione con Sanniti, Bruzi e Lucani non riusciva ad aver ragione delle forze romane, si risolsero a chiedere aiuto a Pirro, re dell'Epiro.\nPirro.\nPirro aveva perso il trono nel 302 a.C. ed era stato mandato quale ostaggio alla corte egiziana di Tolomeo I Sotere. Questi nel 297 a.C. lo aiut\u00f2 a rientrare nel suo regno. Nel 295 a.C. spos\u00f2 la figlia di Agatocle di Siracusa. Chiamato dalla citt\u00e0 greca di Taranto contro Roma che aveva rotto un trattato, giunse in Italia nel 280 a.C. con un esercito di 25.500 uomini e 20 elefanti da guerra. Dopo aver vinto la battaglia di Heraclea e quella di Ascoli di Puglia, giunse in Sicilia per aiutare i sicelioti a combattere contro i cartaginesi, ma i suoi stessi alleati lo tradirono, poich\u00e9 vedevano in lui un futuro dominatore. Tornato in Italia, nel 275 a.C. venne sconfitto dai Romani a Maleventum, ribattezzata dai vincitori Beneventum per il buon esito dello scontro, e si ritir\u00f2 in Grecia dove mor\u00ec. Nel 272 a.C. Roma ottenne Taranto, quindi complet\u00f2 l'occupazione della Calabria, e in seguito anche della Puglia.\nSiracusa da potente polis-stato alla trasformazione in B\u03b1\u03c3\u03b9\u03bb\u03b5\u03af\u03b1 \u03c4\u1fc6\u03c2 \u03a3\u03b9\u03ba\u03b5\u03bb\u03af\u03b1\u03c2 - Regno di Sicilia.\nSiracusa, fin dall'inizio del V secolo a.C., con l'affermazione al potere della Dinastia dei Diomenidi, alla quale apparteneva il Tiranno Gerone I, era diventata una potente polis che, dopo aver sottomesso tutte le poleis della Sicilia sud-orientale, controllava tutte le altre citt\u00e0 siceliote ad eccezione di Akragas. Di questa prima fase storica \u00e8 la Battaglia navale di Cuma del 474 a.C. che vide i sicelioti siracusani sconfiggere pesantemente gli Etruschi che dovettero rinunciare definitivamente alla loro espansione sull'Italia meridionale peninsulare.\nA met\u00e0 del V secolo a.C., tra il 459 a.C. e il 450 a.C., la potenza siracusana dovette affrontare la rivolta dei Siculi guidati da Ducezio. Fin dall'inizio delle migrazioni elleniche, i Siculi avevano ritirato le loro roccaforti nell'interno della Sicilia ma costituivano la gran parte della popolazione residente nelle varie poleis come Siracusa, Messana, Catania e Naxos. Pur essendosi le due etnie (sicula ed ellenica) ormai fuse insieme, la popolazione delle citt\u00e0 siceliote era suddivisa in due classi sociali: i Gamoroi, discendenti dei primissimi colonizzatori, che costituivano l'aristocrazia e i molto pi\u00f9 numerosi Killichirioi, cio\u00e8 Siculi e coloni Ellenici di migrazioni tardive, che erano semplici lavoratori che non avevano diritti politici e che vivevano in una condizione di quasi discriminazione etnica. La rivolta dei Siculi ebbe quanto meno il risultato finale di porre fine a questa discriminazione e, anche se venne sconfitto, lo stesso Ducezio ricevette dai vincitori l'onore delle armi acquisendo il diritto a fondare alcune colonie nella Sicilia settentrionale come Kal\u00e8 Akt\u00e8. \nL'ormai definitiva fusione tra Siculi e Greci di Sicilia venne definitivamente sancita, pochi anni dopo, in occasione del Congresso di Gela del 424 a.C., al quale parteciparono i delegati di tutte le poleis siceliote, dei Siculi e dei Sicani, che sanc\u00ec il principio \"n\u00e9 Dori, n\u00e9 Ioni ma Siciliani\" che fu di vitale importanza per fare fronte comune e respingere valorosamente, sotto la guida del condottiero siracusano Ermocrate, la Spedizione ateniese in Sicilia.\nPassati alcuni anni, dopo la morte di Ermocrate, tra la fine del V secolo e l'inizio del IV secolo a.C., Dionisio I conquist\u00f2 il potere dando inizio alla nuova Dinastia dei Dionisii. Siracusa divenne la capitale di un vasto stato denominato' \"Arcontato di Sicilia\" che aveva unificato sotto il proprio controllo, in una sorta di monarchia, tutta la Sicilia posta ad est del fiume Salso, inclusi pure molti centri abitati dai Siculi. \nLo stato fondato da Dionisio I (poi governato dai suoi successori della dinastia dei Dionisii) era una potenza militare e commerciale di una certa importanza che sconfisse a pi\u00f9 riprese i Cartaginesi, le poleis italiote, i Popoli italici; che stipul\u00f2 accordi con i Galli per contrastare l'espansionismo romano e che fond\u00f2 svariate colonie sull'Adriatico: le citt\u00e0 di Ancona, Adria, Lissa e Alessio.\nIl trentennio che segu\u00ec la cacciata di Dionisio II fu caratterizzato dalla pacifica e prospera fase repubblicana del Governo democratico di Timoleonte.\nTuttavia nel 316 a.C., Agatocle, rovesciata con un golpe la democrazia, riprese la politica monarchico-autoritaria e imperialista di Dionisio I, proclamandosi \" \"\u0392\u03b1\u03c3\u03b9\u03bb\u03b5\u03cd\u03c2 \u03c4\u1fc6\u03c2 \u03a3\u03b9\u03ba\u03b5\u03bb\u03af\u03b1\u03c2\" \" (Basil\u00e8us t\u00e8s Sikel\u00ecas) cio\u00e8 \"Re di Sicilia\" e auto-incoronandosi alla maniera ellenistica dei Diadochi orientali. Il regno siceliota agatocleo, nel periodo della sua massima espansione, aveva come confine occidentale il Fiume Platani, estendendosi sulla parte orientale della Sicilia; su Gela, su Akragas e sul suo circondario; su Selinunte; sui territori dei Siculi e dei Sicani (stanziati nell'interno), su Reghion, Locri e sull'estremit\u00e0 meridionale della Calabria.\nSolo l'estremit\u00e0 occidentale della Sicilia rimaneva in mano ai Cartaginesi che controllavano le citt\u00e0 di Lilibeo, Drepanon e Panormo; mentre agli Elimi, loro alleati, appartenevano le citt\u00e0 di Segesta, Erix, Entella, Elima, Iaitas e Nakone.\nDopo la morte di Agatocle e l'instaurazione di un regime repubblicano, il territorio dello stato sicelioto di Siracusa si era progressivamente ridotto a favore dei Cartaginesi che avevano conquistato Akragas e Gela e dei Mamertini, (mercenari di stirpe sabellica che avevano combattuto per conto di Agatocle) che occuparono Messana facendone la base delle loro scorrerie che si concretizzavano in stragi e rapine.\nFinita la parentesi repubblicana e il breve regno di Pirro, nel 270 a.C., Gerone II fu proclamato \"Basileus tes Sikel\u00ecas\" dopo avere ottenuto successi contro i cartaginesi e dopo vittoriose azioni contro i Mamertini a Messana.\nLa guerra contro questi mercenari, alleati di Roma, per la riconquista di Messana (odierna Messina) lo spinse a un'innaturale e temporanea alleanza con Cartagine.\nL'accordo del 279 a.C..\nLa potenza navale di Cartagine si vide nel 279 a.C. attenta a non far dimenticare i suoi interessi sulle coste italiche e preoccupata di un possibile allargamento del regno di Pirro, greco e \"imparentato\" con Siracusa, Cartagine invi\u00f2 una flotta di 120 navi che si ancor\u00f2 nel porto di Ostia per forzare i romani, impegnati nella guerra con Pirro e che pensavano alla pace, a continuare le ostilit\u00e0. Cartagine cos\u00ec ottenne di avere mani pi\u00f9 libere contro Siracusa e la stipulazione di un trattato (il quarto con Roma) nel quale le due potenze implicitamente spartivano le zone di influenza.\nIl patto, oltre a promesse di aiuto economico e militare di Cartagine contro i greci, garantiva a Roma che i punici non si accordassero con Pirro (c'erano voci di accordi in proposito) mentre Roma era impegnata in combattimenti con Sanniti, Lucani e Bruzi. La zona di influenza di Roma veniva fissata nell'Italia peninsulare e proibiva ai romani di sbarcare in Sicilia se non per necessit\u00e0 di rifornimento o riparazioni navali. L'anno successivo, Pirro sbarc\u00f2 con 8.000 uomini a Catania e Taormina, allontan\u00f2 i cartaginesi da Siracusa e conquist\u00f2 praticamente tutta la Sicilia, ricostruendo quello che, pochi anni prima era stato il regno agatocleo, riducendo i punici al possesso del solo Capo Lilibeo. Due anni dopo dovette per\u00f2 rientrare in Italia e Cartagine ritorn\u00f2 sulle posizioni precedenti.\nCasus belli.\nNel 288 a.C. i Mamertini, un gruppo di mercenari italici della Campania originariamente al servizio di Agatocle, tiranno di Siracusa, rimasti senza un signore alla morte di quest'ultimo avvenuta l'anno prima, occuparono la citt\u00e0 di \"Messana\" (la moderna Messina) uccidendo tutti gli uomini e prendendone le donne. Nel 280 a.C., la vittoria di Pirro sui romani nella battaglia di Eraclea port\u00f2 le popolazioni italiche a ritenere possibile la sconfitta di Roma e in alcuni casi a ribellarsi. La guarnigione romana di \"Rhegium\" (l'attuale Reggio Calabria) costituita da soldati campani, pens\u00f2 di prevenire una sollevazione della popolazione e fece strage degli uomini, impossessandosi anche in questo caso dei beni e delle donne. Sconfitto Pirro nella battaglia di Maleventum del 275 a.C., i romani nel 270 a.C. decisero di riprendere Rhegium. Il console Gneo Cornelio Blasione pose l'assedio alla citt\u00e0, aiutato dalla flotta siracusana, e quando la guarnigione si arrese dopo una strenua difesa, deport\u00f2 a Roma i sopravvissuti tra i 4000 che dieci anni prima avevano preso la citt\u00e0. Il senato chiese una punizione esemplare per quei soldati che si erano macchiati di crimini contro la popolazione e i superstiti furono condannati come scellerati. Vennero perci\u00f2 tutti fustigati e decapitati.\nIn Sicilia invece i Mamertini saccheggiavano il territorio circostante Messana e si scontrarono col Regno siceliota indipendente di Siracusa che controllava ormai solo l'estrema propaggine sud-orientale della Sicilia, limitato ad ovest dal fiume Salso e a nord dal Fiume Alcantara e dai Monti Nebrodi. Gerone II di Siracusa divenuto tiranno e Basileus di Sicilia dal 270 a.C. nello stesso anno si scontr\u00f2 con i Mamertini vicino \"Mylae\", l'odierna Milazzo, sconfiggendoli nella battaglia presso il fiume che lo storico Polibio nelle sue \"Storie\" chiama \"Longanus\" nei \"Campi Milesi\". Alla sconfitta segu\u00ec la presa di Milazzo. I mamertini dopo il rovescio subito si rivolsero a Roma e Cartagine per ottenere assistenza militare. La prima a rispondere alla richiesta fu Cartagine che contatt\u00f2 il rivale Gerone per ottenere la cessazione di ulteriori azioni e nello stesso tempo convinse i mamertini ad accettare una guarnigione cartaginese a Messana. Forse perch\u00e9 non contenti della prospettiva di dover accogliere truppe cartaginesi in citt\u00e0, o forse convinti che la recente alleanza tra Roma e Cartagine contro Pirro confermava l'esistenza di relazioni cordiali tra le due potenze, i mamertini chiesero di allearsi anche con Roma, sperando di avere una protezione pi\u00f9 affidabile. Ma la rivalit\u00e0 tra Roma e Cartagine era aumentata rispetto ai tempi della guerra con Pirro e, secondo lo storico Warmington, un'alleanza con entrambe le potenze in contemporanea non era possibile.\nSecondo lo storico Polibio, vi fu un vasto dibattito a Roma per decidere se accettare la richiesta dei mamertini ed entrare in questo modo probabilmente in guerra con Cartagine. Se da un lato alcuni non ritenevano si dovesse andare in aiuto di soldati che ingiustamente avevano rubato una citt\u00e0 ai legittimi proprietari, cosa recentemente punita nel caso di Rhegium, n\u00e9 fosse saggio violare il trattato precedente che imponeva ai romani di non mettere piede in Sicilia; d'altra parte molti non erano disposti a vedere espandersi ulteriormente il potere cartaginese in Sicilia, poich\u00e9 lasciando i cartaginesi indisturbati a Messana, essi avrebbero dato a questi la possibilit\u00e0 di un successivo confronto con Siracusa, sconfitta la quale la conquista della Sicilia sarebbe stata completa.\nCi\u00f2 avrebbe reso strategicamente meno sicuri gli interessi romani nel sud della penisola, con il dominio cartaginese tanto vicino ad essa. Il senato, riluttante a imbarcarsi in un'impresa tanto rischiosa, arriv\u00f2 ad uno stallo e la questione venne rimessa all'assemblea popolare: qui maggior voce in capitolo aveva la parte mercantile e popolare di Roma, che era anche interessata al possibile controllo delle ricchezze e delle scorte di grano in Sicilia (isola gi\u00e0 nota per le risorse soprattutto nelle citt\u00e0 siceliote), nonch\u00e9 alla possibilit\u00e0 di fondare colonie per aprire nuovi mercati e allentare la pressione sociale e demografica nella capitale. Cos\u00ec in assemblea fu deciso di accettare la richiesta dei mamertini. Venne posto il console Appio Claudio Caudice a capo di una spedizione militare con l'ordine di attraversare lo stretto di Messina, cosa che avvenne nel 264 a.C.\nGuerra.\nPrima fase: guerra sulla terra.\nLa guerra terrestre, un tipo di guerra che Roma conosceva bene, gioc\u00f2 un ruolo secondario nella prima guerra punica. Le operazioni rimasero confinate ad alcune scaramucce fra le forze in campo, con solo qualche vera battaglia. In genere si assistette ad assedi e blocchi di comunicazioni che furono le sole operazioni degli eserciti. Lo sforzo maggiore fu posto nei tentativi di chiudere i porti principali in quanto i due contendenti erano entrambi nella condizione di dover rifornire le truppe di viveri, materiali ed effettivi, non avendo nessuna delle due citt\u00e0 vere e proprie basi militari in Sicilia.\nCiononostante almeno due battaglie di larga scala furono combattute durante questa guerra. Nel 262 a.C. Roma assedi\u00f2 Agrigento in un'operazione che coinvolse entrambi gli eserciti consolari per un totale di quattro legioni (circa 20.000 legionari e 2.000 cavalieri) e che tenne campo per molti mesi.\nLa guarnigione cartaginese di Agrigento riusc\u00ec a chiedere rinforzi che giunsero, guidati da Annone. I romani passarono quindi da assedianti ad assediati e, perso il supporto di Siracusa, dovettero costruire un vallo per la propria difesa dalle sopraggiungenti forze cartaginesi. Dopo alcune schermaglie si venne a una vera battaglia, la battaglia di Agrigento, che fu vinta dai romani, le cui legioni erano pi\u00f9 disciplinate ed efficienti delle armate cartaginesi, composte invece da mercenari. Immenso fu il bottino e il saccheggio del campo che dur\u00f2 buona parte della notte. Se Annibale Giscone, comandante delle truppe ad Agrigento, avesse disposto di forze sufficienti forse avrebbe potuto infliggere gravi perdite ai romani intenti al bottino ma i superstiti dopo sette mesi di assedio erano cos\u00ec sfiniti e sfiduciati che preferirono la fuga. Durante la notte, senza esser visti dai romani, uscirono dalla citt\u00e0 e raggiunsero la flotta.\nLa seconda operazione terrestre su grande scala fu quella di Marco Attilio Regolo. Fra il 256 a.C. e il 255 a.C. Roma tent\u00f2 di portare la guerra in Africa invadendo le colonie cartaginesi. Fu costruita una grande flotta sia per il trasporto delle truppe e dei rifornimenti sia per la protezione dei convogli. Cartagine cerc\u00f2 di fermare questa operazione ma venne sconfitta nella Battaglia di Capo Ecnomo. Le legioni di Attilio Regolo sbarcarono in Africa senza grosse difficolt\u00e0 e iniziarono a saccheggiare il territorio per costringere l'esercito cartaginese ad entrare in azione. Questa campagna ebbe risultati contrastanti. All'inizio Regolo vinse l'esercito cartaginese nella battaglia di Adys forzando Cartagine a chiedere la pace. Furono per\u00f2 presentate condizioni tanto pesanti che i negoziati fallirono e Cartagine, assunto il mercenario spartano Santippo per riorganizzare le proprie forze, riusc\u00ec a fermare l'avanzata romana.\nSantippo sconfisse Regolo nella battaglia di Tunisi e lo cattur\u00f2. L'invasione romana dell'Africa ebbe fine con la vittoria cartaginese. Verso la fine della guerra, nel 249 a.C. Cartagine invi\u00f2 in Sicilia il generale Amilcare (il padre di Annibale). Amilcare riusc\u00ec a porre sotto il suo controllo la maggior parte dell'interno dell'isola e Roma dovette risolversi ad affidarsi a un dittatore per risolvere il problema. Le forze terrestri di Amilcare non furono mai sconfitte. D'altra parte la guerra doveva chiaramente essere decisa sul mare. E sul mare avvenne lo scontro decisivo. La battaglia delle Isole Egadi del 241 a.C. vinta dalla flotta romana, segn\u00f2 la fine della prima guerra punica, dimostrando, in questo caso, la scarsa importanza delle battaglie terrestri.\nSeconda fase: guerra per mare.\nA causa delle difficolt\u00e0 di operare in Sicilia, la maggior parte della prima guerra punica, comprese le battaglie pi\u00f9 decisive, fu combattuta in mare, uno spazio ben noto alle flotte cartaginesi che da secoli lo percorrevano vincenti. In pi\u00f9, la guerra navale permetteva il blocco dei porti nemici con il conseguente possibile o mancato rinforzo per le truppe a terra. Entrambi i contendenti dovettero investire pesantemente nell'allestimento delle flotte e questo diede fondo alle finanze pubbliche sia di Roma che di Cartagine. Probabilmente segn\u00f2 il corso della guerra.\nAll'inizio della prima guerra punica, Roma non aveva nessuna esperienza di guerra navale. Le sue legioni erano vittoriose da secoli nelle terre italiche ma non esisteva una Marina, tanto meno una Marina militare. Nondimeno il Senato comprese immediatamente l'importanza del controllo del Mediterraneo centrale nel prosieguo del conflitto. La prima grande flotta fu costruita dopo la battaglia di Agrigentum del 261 a.C. che fu vinta\nma che mise in evidenza l'importanza del controllo delle linee di comunicazione nemiche.\nRoma mancava della tecnologia navale e quindi dovette costruire una flotta basandosi sulle triremi e quinqueremi cartaginesi catturate. Per compensare la mancanza di esperienza in battaglie fra navi, Roma svilupp\u00f2 una tecnica di combattimento che permetteva di sfruttare la conoscenza delle tattiche di combattimento terrestri in cui era maestra. Le navi romane furono equipaggiate con uno speciale congegno d'abbordaggio: il corvo. Questo congegno agganciava le navi nemiche e permetteva alla fanteria di combattere quasi come sulla terraferma. L'efficienza di quest'arma fu provata per la prima volta nella battaglia di Milazzo, la prima vittoria navale romana; e continu\u00f2 ad essere provata negli anni successivi, specialmente nella dura Battaglia di Capo Ecnomo.\nL'aggiunta del corvo forz\u00f2 Cartagine a rivedere le sue tattiche militari e, poich\u00e9 ebbe serie difficolt\u00e0 in questo senso, Roma pervenne ad un vantaggio anche in campo navale. In seguito, con la crescita dell'esperienza romana nella guerra navale, il corvo fu abbandonato a causa del suo impatto sulla navigabilit\u00e0 dei vascelli da guerra. Nonostante le vittorie romane sul mare, la Repubblica fu il belligerante che ebbe maggiori perdite, sia in vascelli che in equipaggi, in larga parte a causa di tempeste. In almeno tre occasioni (255 a.C., 253 a.C. e 249 a.C.) intere flotte furono distrutte dal maltempo. Il peso dei corvi sulle prue delle navi, diminuendone la manovrabilit\u00e0, contribu\u00ec ai disastri. Tuttavia maggior peso ebbe la circostanza che Roma non ritenne necessario specializzare una parte delle sue forze armate alla guerra sul mare. Non esisteva il concetto di ufficiali o sottoufficiali di marina e il comando della flotta era, di norma, affidato a un Console, una carica politica elettiva di durata annuale, che non presupponeva in alcun modo la conoscenza dell'arte della marineria.\nVerso la fine della guerra Cartagine comandava sul mare in quanto il Senato non disponeva di risorse sufficienti a finanziare la costruzione di un'altra flotta, che tuttavia venne comunque armata attingendo a donazioni volontarie di cittadini facoltosi. La prima guerra punica fu decisa dalla battaglia delle Isole Egadi (10 marzo 241 a.C.) vinta dalla flotta romana sotto la guida del console Gaio Lutazio Catulo. Cartagine, persa la maggior parte delle navi della flotta inviata in soccorso di Amilcare, assediato negli ultimi ridotti siciliani sull'estremit\u00e0 occidentale dell'isola, fu economicamente incapace di varare un'altra flotta o di trovare nuovi equipaggi. Senza navi che gli consentissero i collegamenti con la madrepatria, Amilcare, in Sicilia, fu costretto ad arrendersi.\nConseguenze.\nLe reazioni immediate.\nRoma vinse la prima guerra punica alla fine di 23 anni di combattimenti, fra alterne vicende, e alla fine sostitu\u00ec Cartagine come maggiore potenza del Mediterraneo occidentale. Nel dopoguerra entrambi i contendenti erano finanziariamente e demograficamente esausti. La vittoria di Roma fu per lo pi\u00f9 dovuta alla persistenza delle sue istituzioni (Senato in primis) nel non ammettere la sconfitta e nel non accontentarsi di nulla di meno di una vittoria totale, al contrario delle istituzioni cartaginesi, spesso paralizzate da inesauribili lotte intestine, che causarono spesso atteggiamenti ondivaghi nella conduzione strategica della guerra. Inoltre, la capacit\u00e0 della Repubblica di attrarre investimenti privati nello sforzo bellico, incanalando il patriottismo dei cittadini per trovare navi e uomini, fu uno dei fattori decisivi, specialmente se a paragone con l'apparente mancanza di volont\u00e0 della nobilt\u00e0 cartaginese di rischiare le proprie fortune per il bene comune. Inoltre, mentre per Roma l'esercito era formato di coscritti, tenaci, esperti nell'arte militare e motivati dalla difesa della patria, Cartagine affidava le sorti belliche a mercenari, poco disposti al sacrificio personale. Questa differenza di attitudini gioc\u00f2 un ruolo decisivo per l'esito finale di numerosi eventi.\nPerdite.\n\u00c8 quasi impossibile determinare le perdite per i due contendenti. Le fonti storiche normalmente tendono ad aumentare il valore di Roma. Comunque, (escludendo la guerra terrestre), si consideri che:\nSe ne trae la conclusione che le perdite di uomini furono pesanti per entrambe le parti. Lo storico Polibio commenta che la prima guerra punica fu per l'epoca la pi\u00f9 distruttiva in termini di vite umane nella storia bellica, comprese le campagne di Alessandro Magno, e questo pu\u00f2 dare un'idea delle dimensioni. Guardando ai dati del censimento romano del III secolo, A. Galsworthy notava come durante il conflitto Roma avesse perso circa 50.000 cittadini. E questo escludendo le truppe ausiliarie e ogni altro partecipante al conflitto che non avesse avuto il rango di civis romanus; queste perdite non erano determinabili.\nCondizioni di pace.\nLe condizioni poste da Roma furono particolarmente pesanti per Cartagine che dovette accettarle, non essendo in posizione di poter trattare.\nQueste imponevano che Cartagine dovesse:\nAltre clausole determinavano che nessun attacco poteva essere effettuato dalle due parti verso gli alleati degli altri e fu proibito a entrambi di raccogliere truppe nel territorio della parte avversa. Questo impediva ai cartaginesi, che facevano largo uso di mercenari, soprattutto libici, di accedere alle forze mercenarie inquadrate fra le legioni e quindi alla tecnologia e alla superiore tecnica militare romana.\nL'impatto sulla storia.\nNel dopoguerra Cartagine non aveva virtualmente fondi e non fu in grado nemmeno di pagare le truppe mercenarie smobilitate. Questo port\u00f2 ad un conflitto interno, la rivolta dei mercenari, vinta dopo durissimi combattimenti da Amilcare Barca. Forse il risultato politico pi\u00f9 immediato della prima guerra punica fu la caduta di Cartagine come principale forza navale. Le condizioni poste a Cartagine ne compromisero la situazione economica e impedirono la rinascita della citt\u00e0. Le indennit\u00e0 richieste da Roma causarono un aggravio ulteriore per le finanze dello Stato e forzarono i cartaginesi verso la ricerca di altre aree economiche per trovare i fondi da versare a Roma.\nTutto ci\u00f2 caus\u00f2 l'aggressione dell'interno dell'Iberia e lo sfruttamento intensivo delle sue miniere d'argento. E alla fine port\u00f2 alla seconda guerra punica. Per Roma, la fine della prima guerra punica segn\u00f2 l'inizio dell'espansione fuori dalla penisola italiana. La Sicilia, tranne Siracusa, anzich\u00e9 un alleato, divenne la prima provincia romana governata da un pretore. Qualche anno dopo nel 238 a.C. vennero aggiunte Sardegna e Corsica (sempre tolte agli ormai inermi cartaginesi approfittando della rivolta dei mercenari)."}
{"id": "82166", "revid": "287204", "url": "https://it.wikipedia.org/wiki?curid=82166", "title": "Cerniera (enigmistica)", "text": "La cerniera \u00e8 uno schema enigmistico della famiglia dei biscarti, e segue una formula del tipo \"ZX\" / \"YZ\" = \"XY\". Il doppio scarto, cio\u00e8, come si usa dire, avviene \"prima in capo poi in coda\". Fra le \"parti\" della cerniera, costituite ciascuna da una parola o da una frase, c'\u00e8 dunque un rapporto tale che il gruppo di lettere in capo alla prima (\"Z\") \u00e8 uguale a quello in coda alla seconda: lo scarto di tutte queste lettere e l'unione di quanto rimane forma la terza parola o frase \"XY\".\nLa cerniera nacque nel 1955 per iniziativa del \"Novellino\", come variante del lucchetto, ed ebbe il primo nome di \"conchiglia\". Presenta, rispetto agli altri schemi della stessa famiglia, una propriet\u00e0 che la rende unica. \u00c8 infatti un gioco \"ciclico\", nel senso che lo schema \u00e8 perfettamente rivoltabile. Da \"ZX\" / \"YZ\" = \"XY\" possono quindi originarsi \"YZ\" / \"XY\" = \"ZX\" e \"XY\" / \"ZX\" = \"YZ\". Per un esempio pratico si possono assumere rispettivamente le seguenti cerniere: vi\"ta\" / \"na\"vi = \"tana\", na\"vi\" / \"ta\"na = \"vita\", ta\"na\" / \"vi\"ta = \"navi\"."}
{"id": "82167", "revid": "93436", "url": "https://it.wikipedia.org/wiki?curid=82167", "title": "Jack Kerouac", "text": "\u00c8 considerato uno dei maggiori e pi\u00f9 importanti scrittori statunitensi del XX secolo, nonch\u00e9 \"padre del movimento \"beat\"\", perch\u00e9 nei suoi scritti esplicit\u00f2 le idee di liberazione, di approfondimento della propria coscienza e di realizzazione alternativa della propria personalit\u00e0 relative a un gruppo di poeti statunitensi che venne chiamato \"Beat Generation\". Fu Kerouac a coniare il termine \"beat (come contrazione dal termine \"beatific\")\", con intento religioso e non politico-contestatario, come lo fu invece per la maggior parte degli scrittori legati al movimento \"beat\". \"Beat\" per lo scrittore era l'equivalente di \"beato\":\nIl suo stile ritmato e immediato, chiamato dallo stesso Kerouac \"prosa spontanea\", ha ispirato numerosi artisti e scrittori della Beat Generation e musicisti come il cantautore statunitense Bob Dylan. Le opere pi\u00f9 conosciute sono \"Sulla strada\", considerata il manifesto della Beat Generation, \"I sotterranei\", \"I vagabondi del Dharma\" e \"Big Sur\", che narrano dei suoi viaggi attraverso gli Stati Uniti d'America e delle brevi permanenze in qualche localit\u00e0.\nPass\u00f2 la maggior parte della sua vita diviso tra i grandi spazi dell'America settentrionale e centrale e l'appartamento della madre a Lowell, una piccola cittadina industriale, centro tessile, sul fiume Merrimack, in Massachusetts. I suoi scritti riflettono la volont\u00e0 di liberarsi dalle soffocanti convenzioni sociali e dalle forme dell'epoca e dare un senso liberatorio alla propria esistenza, un approfondimento della coscienza cercato nelle droghe (come la benzedrina e la marijuana), nella religione, cattolica e buddhista (con una forte tendenza al sincretismo e ad un cristianesimo caratterizzato da un forte slancio vitale). Kerouac nei suoi frenetici viaggi, sembrava essere alla ricerca di un luogo che gli desse stabilit\u00e0 interiore e riempisse quella deprimente sensazione di vuoto, simboleggiata dalla morte del fratello maggiore, Gerard, all'et\u00e0 di quattro anni e poi del padre, Leo, venti anni dopo, oltre che di una risposta al mistero della vita; affrontare l'enigmaticit\u00e0 dell'esistenza \u00e8 considerata dallo scrittore la sola attivit\u00e0 importante a questo mondo.\nKerouac si defin\u00ec poeta jazz, per lo stile melodico bebop della sua prosodia. Esalt\u00f2 i benefici dell'amore (la passione carnale era per lui la porta del Paradiso) e proclam\u00f2 l'inutilit\u00e0 del militarismo, ma nel 1966 si dichiar\u00f2 a favore dell'intervento statunitense in Vietnam - seppur difendendo la moralit\u00e0 di alcuni soldati che conosceva personalmente, pi\u00f9 che la politica governativa . Jack Kerouac e i suoi scritti sono considerati precursori dello stile di vita della giovent\u00f9 degli anni sessanta e del movimento degli hippy, che scosse la societ\u00e0 statunitense nelle sue certezze e ispir\u00f2 direttamente i movimenti pacifisti, l'antimilitarismo contro la guerra del Vietnam e quelli libertari del maggio 1968, sebbene Kerouac rifiutasse alcuni aspetti dell'ideologia politica che caratterizz\u00f2 la Beat Generation dichiarandosi in pi\u00f9 occasioni \"uno strano solitario pazzo mistico cattolico\" e rifiutando per giunta l'etichetta di scrittore \"beat\". Mor\u00ec a 47 anni nel 1969 a causa di un'emorragia addominale causata dall'alcolismo che lo aveva tormentato per gran parte della sua vita.\nBiografia.\nI primi anni.\nJean Louis Kerouac era figlio di immigrati franco-canadesi (originari del Basso San Lorenzo nel Qu\u00e9bec). Suo padre, Leo Alcide Kirouac (Saint-Hubert-de-Rivi\u00e8re-du-Loup, 5 agosto 1889 - Lowell, 1946) che modific\u00f2 il suo cognome in \"Kerouac\" al suo arrivo negli Stati Uniti d'America, era imparentato con Marie Victorin Kirouac, botanico e membro della congregazione dei Fratelli delle scuole cristiane, mentre la madre, Gabrielle Ange L\u00e9vesque (Saint-Pac\u00f4me, 1895-1972), spesso chiamata dallo scrittore \"m\u00e9m\u00eare\" (\"mammina\"), era cugina di Ren\u00e9 L\u00e9vesque, che fu primo ministro del Qu\u00e9bec dal 1976 al 1985. Gli antenati di Kerouac erano di origine francese; Jean Baptiste, nonno di Kerouac, era un carpentiere, nato nella Cornovaglia, in Bretagna, che si era trasferito a Nashua, nel New Hampshire. Da parte di madre i L\u00e9vesque provenivano invece dalla Normandia.\nNel mese di ottobre 1915 i genitori di Kerouac si sposarono. Nel 1916 nacque Gerard, nel 1918 nacque Carolin, soprannominata \"Ti Nin\", \"Piccola Nin\" e nel 1922 nacque Jack, che venne battezzato Jean Louis Lebris Kerouack e in casa chiamato \"Ti Jean\", ovvero \"Piccolo Jean\". \nLa sua infanzia, come egli stesso scrisse, fu serena, malgrado la prematura morte per malattia reumatica del fratello maggiore Gerard, avvenuta nel 1926, quando Jack aveva soltanto quattro anni, lo avesse colpito fortemente.\nNel 1928 inizi\u00f2 a frequentare la scuola parrocchiale \"St. Louis de France\", nel centro di Lowell, dove l'insegnamento era in lingua francese e permeato di una religiosit\u00e0 cattolica che insegnava ad avere senso di colpa e repressione nei confronti della sessualit\u00e0. Questo atteggiamento verso il sesso e il corpo era qualcosa che Jack pi\u00f9 tardi dovette consapevolmente combattere per riuscire a scrivere in modo veritiero le sue relazioni sessuali e pubblicarle in un paese giansenista come Lowell. Kerouac da bambino andava al cinema con sua sorella; nella tipografia paterna impar\u00f2 il braccio di ferro da Armand Gautierun, un dipendente di suo padre e acquis\u00ec familiarit\u00e0 con la macchina per scrivere.\nNel 1932, all'et\u00e0 di dieci anni, in seguito al trasferimento nella zona di Pawtucketville, venne iscritto alla Barlett Junior High School. Il giovane Kerouac ebbe difficolt\u00e0 a comunicare in inglese e gli ci vollero diversi anni per diventare perfettamente bilingue; qui conobbe Sebastian \"Sammy\" Sampas, un amico greco che condivise con Kerouac la passione per la letteratura e con il quale strinse una profonda amicizia. Durante questo periodo perse il suo soprannome di \"Ti Jean\" per il nome pi\u00f9 americano di \"Jack\"; tuttavia, in famiglia, i Kerouac parlavano ancora franco-canadese e Jack si firm\u00f2 \"Ti Jean\" per tutta la vita in tutte le lettere agli amici. Jack disponeva di una grande memoria, ma era anche molto bravo negli sport, il \"football\" e la corsa sopra tutti. Il giovane Jack era un \"running back\", un giocatore veloce nella corsa, che guadagnava preziose iarde, trovando varchi fra le linee opposte. Il suo insegnante di inglese lo defin\u00ec \"brillante\" e a undici anni Kerouac scrisse il suo primo romanzo, \"The Cop on the Beat\". Gli affari del padre, per\u00f2, andavano male ed egli inizi\u00f2 a bere e a darsi al gioco d'azzardo. Cos\u00ec, a sedici anni, dopo il matrimonio della sorella diciottenne con Charlie Morissette, il 30 maggio 1937, Jack litig\u00f2 con la madre per la scelta della sorella di lasciare il nucleo familiare tanto presto, e si ritrov\u00f2 solo a casa.\nLe esperienze dell'infanzia e della prima adolescenza, insieme ai giochi che intratteneva con gli amici, furono al centro di una successiva opera, \"Il dottor Sax\": la figura del Dottor Sax fu modellata da Kerouac su quella dell'Ombra, (\"The Shadow\"), protagonista di racconti polizieschi pubblicati sul quindicinale della \"Smith and Street\" e in seguito mandati in onda per radio diffusione (\"WOR radio show\").\nNel 1939, a 17 anni, si diplom\u00f2 alla Lowell High School e in quell'anno intrecci\u00f2 una relazione amorosa, che non oltrepass\u00f2 i confini di una casta infatuazione, con Mary Carney, una coetanea di origine irlandese: questa relazione amorosa venne rievocata nel libro \"Maggie Cassidy\". La madre di Jack la considerava carina, ma aveva paura che Jack rimanesse intrappolato in un matrimonio prematuro. Jack era troppo giovane, non sapeva cosa fare e Mary glielo rinfacci\u00f2, cos\u00ec la relazione fin\u00ec. Jack in autunno and\u00f2 alla \"Horace Mann Preparatory School\", grazie ad una borsa di studio per meriti sportivi.\nGli incontri e le prime esperienze.\nTra il 1939 e il 1940 frequent\u00f2 la \"Horace Mann Preparatory School\" a New York: l'anno propedeutico trascorso, sanc\u00ec il punto pi\u00f9 alto delle versatili potenzialit\u00e0 di Kerouac, sia in campo letterario che sportivo. Ebbe la possibilit\u00e0 di visitare la citt\u00e0 e di frequentare locali di artisti, nei quali conobbe alcune delle persone pi\u00f9 importanti della sua vita, come Henri Cru, che fu il personaggio \"Remi Boncoeur\", nel romanzo \"Sulla strada\" e Frankie Edith Parker, che divenne la sua prima moglie.\nNel 1940 a New York, si immatricol\u00f2 alla Columbia University grazie a una borsa di studio ottenuta per meriti atletici. Un infortunio a una gamba lo esent\u00f2 dagli allenamenti: il tempo cos\u00ec guadagnato lo trascorse visitando i locali jazz, dove si suonava in stile Bebop, i musei, i cinema, i teatri, e tutte le seduzioni che la vita di Times Square e di Harlem sono in grado di offrire. Abbandonato il football continu\u00f2 la sua autoformazione: oltre a William Saroyan ed Hemingway comparvero, tra le letture di Kerouac, Dos Passos, Joyce, Dostoevskij e, soprattutto, Thomas Wolfe.\nL'8 dicembre 1941, il giorno dopo l'attacco giapponese a Pearl Harbor, Roosevelt trasmise alla radio il famoso discorso \"Odio alla guerra\" e Kerouac lasci\u00f2 la Columbia University per arruolarsi, ma era incerto e non si arruol\u00f2 immediatamente.\nI genitori di Kerouac si infuriarono e gli dissero che doveva andare a lavorare. Cos\u00ec Kerouac si trov\u00f2 un lavoro da un meccanico in una stazione di servizio dove faceva anche il benzinaio e si trov\u00f2 una stanza a New Haven, dove si erano trasferiti anche i suoi genitori. \nNel 1942 Kerouac entr\u00f2 nella marina mercantile e si imbarc\u00f2 come sguattero sulla \"S.S Dorchester\" una nave mercantile con destinazione la Groenlandia, per 470 dollari. Sul \"Dorchester\" racconta di aver subito violenza \u201cda parte di un cuoco libidinoso, cattivo e grasso\u201d. Tra la primavera e l\u2019estate del 1942, frequenta molte donne e ha talvolta rapporti omosessuali.\nA ottobre, tornato a New York riprese a frequentare la Columbia e soprattutto gli ambienti del Greenwich Village, frequentato da artisti, ribelli e boh\u00e9mien, dove condusse la vita degli \"hipster\" e dei \"beat\", intrecciando una relazione amorosa con Edie Parker.\nServizio militare.\nJack Kerouac il 23 marzo 1943, a ventuno anni, aveva iniziato il servizio militare come apprendista marinaio alla Stazione navale di addestramento (\"U.S. Naval Training Station\"), a Newport, Rhode Island, ma dieci giorni dopo, il 2 aprile, aveva marcato visita per una cefalea, chiedendo dell'aspirina, lamentandosi di non riuscire a seguire le regole e la disciplina militare. Dopo averlo ascoltato, il medico di servizio scrisse che Kerouac aveva allucinazioni uditive, idee persecutorie e suicidarie, ideazione sconnessa, ossessioni per grandiosi problemi filosofici, lo tenne in osservazione e poi chiese una visita specialistica psichiatrica.\nMandato all'Ospedale navale militare di Newport, Rhode Island, il 20 maggio 1943, venne diagnosticata una \"demenza precoce\", termine che allora indicava la schizofrenia, e venne rinviato all'Ospedale navale di Bethesda, Maryland, il 2 giugno 1943, per un approfondimento diagnostico. Qui, la diagnosi fu cambiata in stato \"psicopatico costituzionale e personalit\u00e0 schizoide, ma non psicotica\". Il paziente, in definitiva, non fingeva, non era una minaccia n\u00e9 per s\u00e9, n\u00e9 per gli altri, comunque venne riformato il 28 giugno 1943, per inadeguatezza al servizio militare.. Il suo futuro alcolismo, ereditato dalla madre, e la tossicodipendenza non faranno che peggiorare questo precario quadro psichico.\nA giugno del 1943 Kerouac torn\u00f2 a casa dai suoi genitori, i quali nel frattempo erano andati a vivere a Ozone Park, un quartiere di Long Island, vicino a Brooklyn.\nSubito, si imbarc\u00f2 come marinaio ordinario sulla nave mercantile \"SS George Weems\", per Liverpool, da qui visit\u00f2 Londra e poi nel settembre 1943 la nave fece ritorno a New York. Jack torn\u00f2 a casa dei genitori per tutto l'inverno, facendo lavori saltuari. Reincontr\u00f2 Edie Parker e and\u00f2 a vivere nell'appartamento vicino al campus della Columbia, che Edie condivideva con Joan Vollmer che spos\u00f2 William S. Burroughs.\nLa \"Beat Generation\".\nIl 1944 fu l'anno cruciale nel quale incontr\u00f2 Lucien Carr, che gli fece conoscere William S. Burroughs e Allen Ginsberg, con i quali diede vita al nucleo originario della \"Beat Generation\". Una mattina Lucien Carr uccise a coltellate David Kammerer, un suo amante geloso e aggressivo e Kerouac venne arrestato per favoreggiamento, in quanto aveva aiutato Carr a gettare nel fiume l'arma del delitto. L'episodio venne ricordato in una novella scritta assieme a Burroughs intitolata \"E gli ippopotami si sono lessati nelle loro vasche\". Il padre di Kerouac si rifiut\u00f2 di pagare la cauzione e la famiglia di Edie si offr\u00ec di coprire queste spese, a patto che Jack sposasse la ragazza e fu cos\u00ec che Kerouac si spos\u00f2 il 22 agosto, a 22 anni. Gli sposi andarono a vivere nella famiglia di lei, in Michigan, dove Jack trov\u00f2 un lavoro come operaio in una fabbrica. Nell'ottobre del 1944, dopo due mesi il matrimonio fin\u00ec, perch\u00e9 Jack non aveva nessun interesse per la vita matrimoniale e inoltre si sentiva in condizioni di inferiorit\u00e0 a vivere in una famiglia tanto pi\u00f9 ricca di lui.\nJack lasci\u00f2 Edie e ritorn\u00f2 a New York, dove incontr\u00f2 per la prima volta Allen Ginsberg e fecero amicizia. Continu\u00f2 la conoscenza di artisti o aspiranti tali e di drogati che lo iniziarono alla dipendenza delle droghe, Vicky Russel, una prostituta tossicodipendente, procurava loro anfetamina e marijuana.\nNel luglio del 1945 a Leo Kerouac era stato diagnosticato un tumore addominale.\nA dicembre del 1945 Kerouac si ammal\u00f2 di tromboflebite alle gambe per abuso di anfetamina e fu ricoverato in ospedale dove incominci\u00f2 a pensare di scrivere un grande romanzo nello stile di Thomas Wolfe, intitolato \"La citt\u00e0 e la metropoli\".\nNell'estate del 1946, Leo Kerouac mor\u00ec e Jack naturalmente ne soffr\u00ec molto; si acu\u00ec in lui quel senso della morte che lo aveva gi\u00e0 preso quando era morto il fratello maggiore Gerard.\nNel 1946, poco prima di Natale, Kerouac ebbe l'incontro pi\u00f9 importante della sua vita, quando conobbe Neal Cassady, un giovane di 20 anni, che era finito in riformatorio, per avere rubato delle auto e aveva interessi letterari, e che divenne per Kerouac il simbolo della vera emarginazione e fonte di ispirazione letteraria, personaggio principale nel libro \"Sulla strada\" (\"On the Road\")., con il nome \"Dean Moriarty\" e presente anche nei libri \"Visioni di Cody\", \"I vagabondi del Dharma\", \"Big Sur\" e \"Angeli di desolazione\". A New York, Neal si era trovato un lavoro come posteggiatore, aveva affittato una stanza ammobiliata e ci si era stabilito con Luanne, la sua giovane moglie di 16 anni. Jack li aveva invitati a cena, ma istintivamente M\u00e9m\u00eare vide in Cassidy un giovane ragazzo selvatico, agitato e che parlava troppo.\nCirca il 9 marzo 1947, Cassady lasci\u00f2 New York per andare a Denver, la citt\u00e0 della sua infanzia, in autobus con il Greyhound Lines. A Denver divorzi\u00f2 e si rispos\u00f2 subito con Carolyn Robinson, laureata a Bennington. Cassady lavorava in una stazione di servizio ed erano andati a vivere in un seminterrato ammobiliato per 6 dollari la settimana.\n\"Sulla strada\".\nNel luglio del 1947 Jack, deciso a raggiungere il nuovo amico Neal a Denver, intraprese il primo viaggio attraverso il Nord America, viaggio che costitu\u00ec la prima parte del libro \"Sulla strada\". A Denver rintracci\u00f2 tutti i suoi amici, eccetto Neal. Poi and\u00f2 a San Francisco, dove lavor\u00f2 come guardia notturna, vivendo nella baracca di Henry Cru a Mill Valley e spedendo quasi tutto il salario a sua madre, finch\u00e9 fu licenziato. Allora andando in autostop verso Bakersfield, incontr\u00f2 Beatrice Kozera, una ragazza di Los Angeles, che sar\u00e0 immortalata nel romanzo \"Sulla strada\" come Terry, la ragazza messicana della quale si infatu\u00f2 e con la quale pass\u00f2 15 giorni in albergo a Los Angeles. Poi andarono a Selma (Sabinal), nella Central Valley, a casa dei genitori di lei e qui lavorarono nei campi di cotone, con la paga di un dollaro e mezzo al giorno, spesi per mangiare, vivendo in una tenda. Queste furono due settimane fra le pi\u00f9 felici della vita di Kerouac. Era ottobre del 1947, incominciava a far freddo e, non avendo i soldi per il combustibile della stufa, Jack fu trasferito nel pagliaio e Beatrice si offr\u00ec di dargli tutti i soldi che avrebbe guadagnato facendo la vendemmia, ma Jack non era ben visto dal padre di lei, cos\u00ec chiese a sua madre, che lavorava ancora al calzaturificio, di spedirgli i soldi per il viaggio e torn\u00f2 presso di lei a Ozone Park.\nNell'inverno del 1947 e nella primavera del 1948, Kerouac complet\u00f2 la stesura di \"La citt\u00e0 e la metropoli\" e lo mand\u00f2 a Scribners, l'editore di Thomas Wolfe, ma a giugno arriv\u00f2 una lettera di rifiuto.\nNel luglio 1948, a New York, Kerouac conobbe John Clellon Holmes, ad una festa in casa di Ginsberg. I due giovani scrittori entrarono subito in sintonia e Jack, alla fine dell'estate, gli lasci\u00f2 la borsa con gli appunti del libro \"La citt\u00e0 e la metropoli\" che Holmes divor\u00f2, notando la pignoleria di Kerouac nel contare il numero di parole e l'avanzamento del lavoro, fino al 9 settembre, giorno nel quale lo fin\u00ec.\nAi primi di novembre del 1948, Kerouac inizi\u00f2 la prima stesura di \"Sulla strada,\" ma questa versione non \u00e8 quella che venne poi pubblicata. Jack e sua madre andarono a passare il Natale a Rocky Mount, nella nuova casa dalla figlia Carolin, dove venne invitato anche Neal, che venne con sua moglie Luanne e un suo amico ferroviere Ed Hinckle. Poi passarono il Capodanno a New York e partirono per San Francisco, passando da New Orleans, per andare a trovare la moglie di Hinckle che stava ad New Orleans in casa di Burroughs. Alla fine delle feste, M\u00e9m\u00eare aveva spedito a Jack i soldi per tornare a New York.\nIl 29 marzo 1949, finalmente la casa editrice Harcourt Brace aveva comprato \"La citt\u00e0 e la metropoli\", dando a Kerouac 1.000 dollari di anticipo. Il libro, rifiutato dalla Little Brown era finito, per mezzo di Allen Ginsberg, in mano a Mark Van Doren, che lo aveva letto e dato a Robert Giroux, editore della Harcourt, al quale era piaciuto.\nA fine maggio del 1949, Jack part\u00ec per Denver, dove affitt\u00f2 una baracca di legno, cercando di vivere alla maniera di Thoreau, ma Neal non c'era pi\u00f9, Burroughs si era trasferito a Citt\u00e0 del Messico e Jack l\u00ec si sentiva solo. A settembre prese un treno merci e and\u00f2 a San Francisco, ma trov\u00f2 Neal con un pollice rotto e ingessato. Assieme ritornarono a Denver, poi andarono a Detroit e finalmente approdarono a Ozone Park. Neal ritorn\u00f2 a fare il posteggiatore a New York, conobbe Diana Hansen e la mise incinta.\nNel febbraio del 1950 finalmente fu pubblicata \"La citt\u00e0 e la metropoli\", per la quale in tutto pagarono dollari. Fu un immediato successo, finalmente fu dimostrato che Kerouac era uno scrittore, ma pochi credevano nella sua effettiva permanenza nella sfera della letteratura statunitense. Nei primi anni cinquanta scrisse una novella dopo l'altra senza riuscire a pubblicarne una, portandole in giro dentro uno zaino, mentre vagava avanti e indietro per tutto il paese.\nNel maggio del 1950 Jack part\u00ec di nuovo per Denver, dove questa volta gli teneva compagnia Ed White. Intanto Neal aveva comprato un'auto e si era messo in viaggio per Denver col progetto di tirare su Jack, andando a Citt\u00e0 del Messico e farsi ospitare da Burroughs, per portare a termine la pratica di divorzio con Carolyn. Nell'estate arrivarono a casa di Burroughs, incallito morfinomane, dove Jack si ferm\u00f2 per due mesi, mentre Neal torn\u00f2 a New York immediatamente per sposare Diana. Dopo due mesi passati a drogarsi da solo, Kerouac fisicamente si era esaurito, aveva speso tutti i soldi per la morfina ed era smunto e tirato, ma a causa del fatto che la morfina gli dava vomito e vertigini, non divenne mai tossicodipendente. A ottobre 1950, Jack si mise in viaggio per tornare da sua madre a Ozone Park..\nA New York, Jack conobbe Joan Haverty, che spos\u00f2 a met\u00e0 novembre del 1950 e si trasfer\u00ec dalla casa della madre al loft della moglie, fra la 21\u00aa e la 7\u00aa Avenue. Trov\u00f2 un lavoro che consisteva nel riassumere romanzi per la Twentieth Century Fox e sua moglie lavor\u00f2 come cameriera, quattro ore al giorno..\nTra gennaio e aprile del 1951 lesse il manoscritto \"La scimmia sulla schiena\" \"(Junkie)\" di Burroughs e \"Go\" di Holmes.\nIn aprile del 1951, a casa della moglie, Kerouac riscrisse e complet\u00f2 \"Sulla strada\" in sole tre settimane, su un unico rotolo di carta da telescrivente, che gli aveva procurato Lucien Carr. Due giorni dopo aver concluso, decise che il suo matrimonio era finito e torn\u00f2 a casa a Ozone Park. Il matrimonio era durato 6 mesi. Poco dopo la separazione, Joan Haverty scopr\u00ec di essere incinta, ma Jack la accus\u00f2 di averlo tradito e mise in dubbio di essere il padre. In luglio and\u00f2 con sua madre a casa di Caroline, a Rocky Mount in Carolina del Nord, dove pass\u00f2 un'estate molto tranquilla. Poi tornarono a Ozone Park.\nIn ottobre 1951 elabor\u00f2 il suo metodo di scrittura che definiva \"prosa spontanea\" e cominci\u00f2 a rivedere \"Sulla strada\" e la sua continuazione \"Visioni di Cody\".\n\"Sulla strada\" (\"On the Road\") tratta dell'incontro fra Sal Paradise, il personaggio che rappresenta Jack Kerouac, con Dean Moriarty, il personaggio che rappresenta Neal Cassady e di quella che lui stesso defin\u00ec \"la mia vita sulla strada\" alla maniera degli hobo. Questo romanzo, pubblicato nel 1957, fu classicamente definito il manifesto della Beat Generation, ovvero quel movimento culturale americano che gravitava attorno ad autori come Allen Ginsberg, William S. Burroughs, Gregory Corso, Lawrence Ferlinghetti, Gary Snyder, Michael McClure, Charles Olson e ovviamente Jack Kerouac, che influenz\u00f2 profondamente la societ\u00e0 del tempo perch\u00e9 esplicita il disagio delle persone nella vita quotidiana, la differenza fra propaganda e realt\u00e0 del sogno americano nel dopoguerra e durante il periodo della guerra fredda e l'alienazione dell'uomo nella societ\u00e0 contemporanea.\nIn dicembre 1951, la madre di Kerouac sarebbe tornata dalla figlia a Rocky Mount, per Natale, mentre Jack si voleva imbarcare sulla nave dove lavorava Henry Cru, ma tutti i lavori vennero assegnati a marinai con maggiore esperienza. Allora pens\u00f2 di andare ad aspettare la nave a Los Angeles per ritentare l'imbarco. And\u00f2 a San Francisco e si present\u00f2 a casa dei Cassady, aspettando la nave, lavor\u00f2 come facchino nelle ferrovie. Quando la nave arriv\u00f2 a Los Angeles di nuovo Jack non trov\u00f2 posto. Torn\u00f2 a San Francisco e su consiglio di Neal, nel gennaio 1952 inizi\u00f2 il corso per frenatore nell'area di Oakland per la Southern Pacific. I Cassidy lo sistemarono in solaio e qui rimase fino a maggio dello stesso anno. Anche questo fu uno dei periodi pi\u00f9 belli nella sua vita. Kerouac disse: \"Pioveva ogni giorno e io avevo il vino, la marijuana e di tanto in tanto la moglie di Neal veniva a trovarmi\". Sebbene Neal fosse molto geloso, aveva capito che Jack non gliela avrebbe mai portata via e quindi pensava che fosse una cosa carina lasciargli godere anche la moglie.\nIl 16 febbraio 1952 ad Albany nacque la figlia Janet Michelle Kerouac (divenuta anche lei scrittrice e morta nel 1996), che Jack non volle riconoscere e non volle mai vedere.\nA maggio del 1952, la situazione in casa Cassidy si era fatta pesante per il fatto che Jack non voleva lavorare alla Southern Pacific e quindi non aveva pi\u00f9 soldi da dare in casa per il suo mantenimento, specialmente per vino e marijuana, cos\u00ec Kerouac si spost\u00f2 a Citt\u00e0 del Messico da Burroughs ma quest'ultimo se ne stava andando entro la fine di luglio per recarsi in America Centrale e cos\u00ec Jack scrisse a sua madre di mandargli i soldi per l'autobus per tornare a casa. La madre si era nel frattempo stabilita dalla figlia in una stanza a Rocky Mount. Jack arriv\u00f2 a Rocky Mout nell'agosto 1952 ma non c'erano altre stanze. Cos\u00ec Neal and\u00f2 a prenderlo e lo port\u00f2 a San Jos\u00e9, dove aveva comprato una casa pi\u00f9 vicina al suo posto di lavoro, con una stanza in pi\u00f9 per Jack, il quale inizi\u00f2 a lavorare come frenatore alla Southern Pacific ma a settembre Neal e Jack litigarono e quest'ultimo si trasfer\u00ec in albergo a San Francisco, pur continuando a lavorare come frenatore. Questo fu il lavoro che Kerouac conserv\u00f2 pi\u00f9 a lungo, aveva un contratto annuale, guadagnava 600 dollari al mese ed era felice. Descrisse questo periodo nell'articolo \"October in the railroad earth\", nel quale parla della vita negli scali merci e delle persone incontrate, dai barboni agli operai. Finch\u00e9 un giorno Neal lo and\u00f2 a prendere e lo riport\u00f2 a casa propria di nuovo. Stette l\u00ec fino a Natale, quando torn\u00f2 a New York.\nIl 16 novembre 1952, a New Yok, John Clellon Holmes, che lavorava al New York Times, per scrivere articoli sulla poesia contemporanea, aveva pubblicato un articolo intitolato \"This is the Beat Generation\", che descriveva \"la sete giovanile, l'esuberanza senza requie, la natura della ricerca che in tutti loro pulsava\". Holmes pubblic\u00f2 il romanzo \"Go\" raccontando la \"Beat Generation\", per primo, pur non facendo parte del gruppo beat. \"Go\" descrisse i personaggi, il Greenwich Village, i locali, la musica, le sbronze, la confusione, ma non i viaggi a cui Holmes dava poco importanza, n\u00e9 l'anelito libertario che animava queste persone. Holmes aveva percepito 20.000 dollari d'anticipo per la pubblicazione di questo libro e ci\u00f2 dest\u00f2 l'invidia di Kerouac, il quale consider\u00f2 Holmes un estraneo che si era approfittato di loro. Inoltre Jack si lament\u00f2 che Holmes non aveva descritto esattamente la relazione che c'era stata fra lui e Marion, la moglie di Holmes.\nNell'inverno 1952 Kerouac, che aveva messo da parte dollari, lavorando nelle ferrovie, prese una casa a Richmond Hill, vicino alla stazione di Long Island, dove stare con la madre.\nM\u00e9m\u00eare torn\u00f2 a lavorare nella fabbrica di calzature per pagare tutto il resto.\nNel gennaio e febbraio 1953, nella tranquillit\u00e0 della sua camera a Richmond Hill, Kerouac scrisse \"Maggie Cassidy\", che racconta la storia del suo primo amore con Mary Carney. Questo libro avrebbe dovuto essere pubblicato dalla Ace Books per mezzo del suo agente Carl Solomon ma quest'ultimo lo rifiut\u00f2. Un altro agente, Phyllis Jackson non concluse nulla e Jack nomin\u00f2 suo agente Allen Ginsberg. Successivamente part\u00ec per San Luis Obispo a fare un lavoro nelle ferrovie come frenatore.\nA San Francisco trov\u00f2 Neal all'ospedale, il quale in un infortunio si era fratturato una caviglia. Malgrado il lavoro di frenatore fosse il lavoro meglio pagato che Jack avesse fatto, l'incidente all'amico lo impression\u00f2 molto e dopo breve si imbarc\u00f2 su un mercantile diretto a Panama come cameriere alla mensa ufficiali.\nNell'agosto del 1953, Kerouac era a New York dove si innamor\u00f2 di Alene Lee, tipico esemplare del mondo \"underground\" del Greenwich Village, del mondo dei \"sotterranei\". Alene era appena uscita da un ospedale psichiatrico, dove l'avevano fatta ricoverare i suoi genitori per disintossicarla dalla morfina. Fu una relazione litigiosa e infelice, che dur\u00f2 due mesi, finch\u00e9 Gregory Corso raccont\u00f2 a Jack di essersi portato a letto Alene. Jack si mise a piangere e da questa delusione amorosa nacque il romanzo \"I sotterranei\" scritto durante la luna piena di ottobre, in sole settantadue ore, sul solito rotolo da telescrivente che gli forniva Lucien Carr. Il romanzo, basato sulla scrittura spontanea, spinse Kerouac a enunciare le caratteristiche della sola, possibile letteratura del futuro: la punteggiatura si perde, le convenzioni sintattiche si spezzano e la prosa scorre libera per associazioni d'idee a ritmo musicale, uno stile nuovo che Kerouac specific\u00f2 ai suoi amici, nello scritto \"Essentials of spontaneous prose\". La mancata pubblicazione di \"Sulla strada\", \"Dottor Sax\" e \"Maggie Cassady\" lo rese cupo e aggressivo, incominci\u00f2 a bere molto e molto spesso.\nTra buddhismo e cattolicesimo.\nNel gennaio del 1954, per riprendersi dalla rottura di questa relazione, in un momento in cui si sentiva solo e confuso, Kerouac inizi\u00f2 a studiare il Buddhismo. Part\u00ec per San Jos\u00e9 e si stabil\u00ec a casa dei Cassady. Nella biblioteca di San Jos\u00e9 egli lesse tutti i libri sul buddismo che riusc\u00ec a trovare. Dopo due mesi, in seguito ad una lite banale, Jack si trasfer\u00ec in un albergo a San Francisco e inizi\u00f2 a scrivere un'opera poetica \"San Francisco Blues\": in ottanta \"chorus\" Jack descrisse la variegata umanit\u00e0 di San Francisco. Ad aprile ritorn\u00f2 a casa a Richmond Hill.\nNel gennaio 1955 Joan Haverty, ex moglie di Jack, lo port\u00f2 in tribunale per ingiungergli di pagare il mantenimento della figlia.\nQuando vide la foto Kerouac riconobbe che gli assomigliava; comunque Jack mostr\u00f2 al giudice un certificato medico che diagnosticava una flebite e che lo rendeva inadatto a qualsiasi lavoro e il giudice sentenzi\u00f2 che se Kerouac era disabile, la causa non poteva avere corso. Michelle non conobbe mai suo padre ed ebbe vita difficile, mor\u00ec nel 1996 a quarantaquattro anni per abuso di sostanze stupefacenti.\nNell'estate del 1955 ritorn\u00f2 a Citt\u00e0 del Messico e continu\u00f2 a scrivere poesie e influenzato sia dal be-bop che dal buddhismo scrisse \"Mexico City Blues\", la sua opera poetica pi\u00f9 conosciuta: ricordi di infanzia si mescolano alle esperienze di viaggio e di droga; il mito dell'Oriente si affianca alla commemorazione di Charlie Parker; nichilistiche pulsioni suicide si alternano a rassicuranti visioni religiose. In agosto intrecci\u00f2 una relazione con Esperanza Villanueva, vedova del fornitore di morfina a Burroughs, eroinomane e prostituta, che sar\u00e0 la protagonista del romanzo \"Tristessa\". Jack idealizz\u00f2 Esperanza e le confess\u00f2 per lettera di amarla, ma lei era troppo morfinomane per sostenere una relazione.\nIl 1955 \u00e8 l'anno di grazia per il movimento della Beat Generation. Il 7 ottobre, in una ex officina ribattezzata Six Gallery, Kerouac assist\u00e9 alla storica serata di lettura di poesia: protagonista indiscusso della serata fu Allen Ginsberg che lesse, per la prima volta, il suo capolavoro poetico, \"Urlo\".\nL'8 settembre 1955, Kerouac segu\u00ec Ginsberg e Cassady a Berkeley e San Francisco, dove strinsero una solida amicizia con il giovane poeta Zen Gary Snyder. Trov\u00f2 l'illuminazione attraverso la religione buddista che cerc\u00f2 di accostare al suo profondo cattolicesimo e prov\u00f2 a seguire l'esempio di Snyder in comunione con la natura. Alcuni ritengono che si sia convertito al buddhismo, ma lui, quasi rispondendo scrisse: \"Ma io non sono un buddista, sono un cattolico che rivisita la terra ancestrale che ha lottato per difendere il cattolicesimo contro difficolt\u00e0 insormontabili, e che eppure alla fine ha vinto\". Jack \u00e8 devoto a santa Teresa di Lisieux (come sua madre) e san Francesco d'Assisi, e affascinato dal misticismo cristiano, ma in contemporanea dal buddhismo zen, identificando il Nirvana col Paradiso.\nKerouac and\u00f2 con Snyder al picco del Matterhorn, nel parco Yosemite, partendo dalla San Francisco Bay Area e descrisse i tentativi di una scalata alpinistica gioiosa, passo dopo passo, a volte comici, che lui e i suoi amici assumevano verso la realizzazione spirituale e che descrisse nel romanzo \"I vagabondi del Dharma\" (\"The Dharma Bums\"). Questo incontro lo rese sereno per qualche tempo. Inoltre Snyder lo inizi\u00f2 alla poesia giapponese degli haiku: nel 2003 uscir\u00e0 \"Il libro degli haiku\".\nAll'inizio del 1956 Jack aveva fatto richiesta per entrare nel corpo delle guardie forestali delle Cascades, con la qualifica di \"avvistatore d'incendio\" e dunque giunse a proposito la richiesta di presentarsi per l'addestramento presso il Picco della Desolazione. Il 18 giugno 1956, Jack si mise in viaggio sulla Highway 101, verso Cascade Range, nella parte nordoccidentale dello stato di Washington. La sua esistenza da bhikkhu stava per realizzarsi.\nPer due mesi Jack visse da solo in una baracca di legno con le finestre che davano sul Monte Hozomeen, che per lui giunse a simboleggiare il Vuoto. Questa volta lasci\u00f2 a casa marijuana e benzedrina. L'immensa solitudine di questo luogo non gli diede la serenit\u00e0 sperata, anzi lo atterr\u00ec. Tenne come d'abitudine un diario, intitolato \"Desolation in Solitude\" che gli serv\u00ec per scrivere la prima parte di \"Angeli di desolazione\" che gli avevano fatto visita sulla montagna.\nLa seconda parte intitolata \"Passing through\" la scrisse nel 1961. \"Angeli di desolazione\" \u00e8 un resoconto quasi giornaliero del modo di vivere irrequieto e instabile di Jack Kerouac.\nInoltre in \"Angeli della desolazione\" Kerouac si identifica con il gruppo di poeti formato da Corso, Ginsberg, Snyder, Whalen, Ferlinghetti, Duncan e McClure, anche se Kerouac era diverso da loro in quanto quasi del tutto apolitico, anche se all'inizio aveva condiviso la loro posizione anarchica e rivoluzionaria.\nDopo essere sceso dal Picco della Desolazione, si ferm\u00f2 a Seattle alcuni giorni e poi ritorn\u00f2 in autobus a San Francisco, dove riprese a vivere la sua solita vita e a bere vino di pessima qualit\u00e0. Quindi si trasfer\u00ec a casa di Neal e da qui a Citt\u00e0 del Messico dove complet\u00f2 il romanzo \"Tristessa\", facendo abbondante uso di benzedrina.\nA novembre 1956 Jack si and\u00f2 a stabilire a casa di Helen Weaver, ma lei dopo averlo ospitato per due mesi, lo mise alla porta perch\u00e9 ritornava a casa troppo tardi e ubriaco.\nIl successo.\nI discorsi sulla poetica beat di Ginsberg avevano acceso l'attenzione della stampa sul movimento della Beat Generation. Nell'ottobre 1956 Ginsberg lasci\u00f2 San Francisco per raggiungere Kerouac a Citt\u00e0 del Messico e da qui tornarono a New York, dove la Grove Press stava per pubblicare \"I sotterranei\" e diede a Kerouac la possibilit\u00e0 di pagarsi il viaggio a Tangeri.\nIl 15 febbraio 1957 Jack part\u00ec da New York per Tangeri, dove viveva Burroughs, tentando di trovare una nuova tranquillit\u00e0. Qui aiut\u00f2 l'amico che aveva appena finito di scrivere il romanzo il \"Pasto nudo\" e glielo batt\u00e9 a macchina. Nell'ultima settimana di febbraio arriv\u00f2 Gregory Corso e l'8 marzo, fu raggiunto da Allen e dal compagno di questi, Peter Orlovsky. Jack decise di ritornare a New York passando per Parigi, e Londra. In meno di tre mesi era ritornato a New York, dove si ferm\u00f2 a casa di Joyce Glassman, personaggio di Alice Newman in \" Desolation Angels\". Questo fu un rapporto saltuario che fin\u00ec nell'indifferenza. La Glassman defin\u00ec Kerouac un pallone gonfiato. Jack raggiunse sua madre a Orlando in Florida e assieme a lei si trasfer\u00ec nuovamente a Berkeley, e qui arrivarono le prime copie pubblicate del libro \"Sulla strada\". \nNel settembre 1957 la fama tanto attesa era finalmente arrivata: \"Sulla strada\" venne pubblicato dalla Viking Press di New York e fu un successo, rapidamente si susseguirono le ristampe. Il 5 settembre 1957 Gilbert Millstein scrisse sul New York Times che il libro \"era una vera e propria opera d'arte\".. Tre giorni dopo invece David Dempsey, sempre sul New York Times, scrisse che pure essendo originale, leggibile e divertente, il romanzo mancava di una cornice solida e \"la strada\" non portava da nessuna parte. Invece, i giovani lettori furono attratti dalle avventure che si narrano e ritrovavano il senso di libert\u00e0 che si prova a percorrere i grandi spazi d'America, inseguendo il sogno americano della grande corsa all'Ovest, dove tutto \u00e8 da scoprire, tutto da costruire, dei cow boy liberi e senza leggi, degli hobo durante il periodo della Grande depressione e dell'epica fuga dalla Dust Bowl. I giovani lettori, identificandosi con Jack, si riappropriavano del proprio s\u00e9, della propria libert\u00e0 di pensiero che la pubblicit\u00e0 dell'imperante conformismo americano maccartista, sottraeva loro, inquadrandoli in rigidi schemi preconcetti anti-americani.\n\"Sulla strada\" \u00e8 la testimonianza beat per eccellenza e recentemente ne \u00e8 stata pubblicata la versione originale. Lo stile \u00e8 quello del grande romanzo americano: ricche descrizioni, visioni di paesaggi desolati e senso di libert\u00e0 nel viaggio mai finito. Elementi che per molti critici ricordavano Mark Twain e che contribuirono a mitizzare Kerouac nei suoi personaggi.\nTuttavia \"Sulla Strada\" inizia a \"purificarsi\" dalle regole grammaticali e sintattiche tradizionali, dando, a tratti, il via a quella che sar\u00e0 la \"prosa spontanea\", un termine inventato da Kerouac, per indicare un modo di periodare per associazioni di parole libere da costrizioni sintattiche, caratterizzato da immediatezza e rapido fluire, simile a quello della musica jazz.\nNel luglio 1957 Kerouac e la madre si trasferirono da New York vicino a Orlando (in Florida), vicino a dove abitava Nin. Il clima familiare, ormai, non era pi\u00f9 sereno: la madre, abbandonatasi anch'ella agli eccessi alcolici, non faceva altro che criticare Jack, rinfacciandogli tutto quello che aveva fatto, e paragonandolo al fratello Gerard. In questo clima Kerouac scrisse \"Visioni di Gerard\", la definitiva mitizzazione del fratello, considerato alla stregua di un martire cristiano. Dopo aver completato \"Angeli di desolazione\" a Citt\u00e0 del Messico e dopo aver perso conoscenza dopo due settimane di ubriachezza, Jack decise di tornare a Lowell, dove incontr\u00f2 Stella Sampas, sorella di Alex, suo amico di infanzia morto durante la seconda guerra mondiale, che decise di prendersi cura di Jack e di sua madre, diventando la sua terza moglie.\nIl successo totalmente inaspettato di \"On the Road\" port\u00f2 a Kerouac una enorme fama istantanea. A tal punto che gli editori delle case editrici erano pronti a contendersi qualunque scritto dell'autore, richiedendoli tutti i manoscritti che in precedenza erano state respinti nel corso degli anni. Dopo nove mesi, non poteva pi\u00f9 stare al sicuro in pubblico; una notte venne pestato a sangue da tre uomini fuori dal San Remo Cafe al 189 di Bleecker Street a New York. In quello stesso periodo l'amico Neal Cassady, probabilmente in conseguenza alla notoriet\u00e0 acquisita dal suo personaggio nel romanzo, venne arrestato senza prove con l'accusa di vendere marijuana.\nAll'inizio del 1958, Kerouac non poteva pi\u00f9 stare in Florida, voleva stare a New York per lavorare sulle bozze dei \"I vagabondi del Dharma\" (\"The darma bums\"), negli uffici della Viking, quindi compr\u00f2 una casa a Northport, Long Island, per 14.000 dollari e vi si install\u00f2 con la madre, che volle arredarla in stile \"Sears Roebuck American\", con abbondanza di acero, chintz e sedie di plastica. Qui lo andava a trovare Lois Sorrels, una poetessa che si era innamorata di Jack. Kerouac port\u00f2 a termine \"I vagabondi del Dharma\", scrisse regolarmente articoli per le riviste Holiday Magazine, Playboy, Esquire, Escapede e Nuggett, pagandosi le tasse e le spese ordinarie. Sterling Lord, il suo agente, stava per vendere \"Il dottor Sax\", \"Mexico City Blues\", \"Visioni di Cody\", \"Tristessa\" e il \"Viaggiatore solitario\". Finalmente guadagnava abbastanza per vivere senza preoccupazioni, anche se non era ricco, ma era necessaria una tutela: tutti i soldi finivano in un conto corrente in comune con m\u00e9m\u00eare e sugli assegni era necessaria la firma di entrambi. I soldi li amministrava la mamma, dandogli quanto bastava per birra e sigarette. In quel periodo Jack si era fidanzato con Dodie M\u00fcller, una pittrice che sua madre chiamava \"la sauvage\". Stettero assieme fino febbraio 1959.\nIl 30 giugno 1958 la rivista statunitense \"Billboard\" annunci\u00f2 che la MGM, d'accordo con Kerouac, voleva trarre un film dal romanzo e propose a Marlon Brando di lavorare assieme, ma non se ne fece nulla. Solo nel 2012 vedr\u00e0 la luce un film basato sul libro, \"On the Road\", per la regia di Walter Salles.\nGli ultimi anni (1960-1969).\nNel periodo tra il 1959 e il 1969, nonostante il successo del romanzo \"Sulla strada,\" Jack stentava ancora a trovare la felicit\u00e0: la sua sete di rivincita non poteva placarsi cos\u00ec facilmente. Inoltre Kerouac era consapevole che non tutti i critici sarebbero stati altrettanto favorevoli. Infatti il breve idillio creatosi con la stampa si ruppe definitivamente allorquando inizi\u00f2 a pubblicare tutti i suoi lavori: eccetto \"I vagabondi del Dharma\", il resto delle opere di Kerouac conobbe un coro di stroncature. \"Doctor Sax\" fu stroncato sul New York Times. Stessa sorte ebbe \"Mexico City Blues\" da parte di Kenneth Rexroth, rabbioso nei confronti di Kerouac per essere stato ritratto male in \"I vagabondi del Dharma\". Delle recensioni sul Suterday Rewiew e su Horizon lo fecero a pezzi. John Updike ne parodi\u00f2 lo stile in un raccontino sul New Yorker. Truman Capote alla televisione disse che Kerouac batteva a macchina invece di scrivere.\nIl declino.\nA giugno del 1960 Kerouac, prossimo ad un crollo psico-fisico, si stuf\u00f2 della vita a Northport. Era oppresso da troppe notti e troppi giorni passati a bere in qualche bar di New York, impersonando \"il Re dei Beat\" e si deprimeva pensando alla sua vita a 38 anni ancora in casa con sua madre. Negli ultimi tre anni aveva pubblicato 8 libri, aveva 20.000 dollari sul conto corrente, eppure continuava a bere.\nAdesso voleva vivere da solo.\nChiese aiuto a Ginsberg, alla rivista Holiday, che gli offr\u00ec il lavoro di inviato a Parigi e da ultimo scrisse a Lawrence Ferlinghetti, il suo editore della City Lights a San Francisco, che voleva pubblicare \"Il libro dei sogni\", dicendogli che non stava bene e Ferlinghetti gli offr\u00ec una baita al Bixby Canyon, vicino al Big Sur, sulla costa californiana dell'Oceano Pacifico, per qualche mese. Come al solito Kerouac part\u00ec entusiasta verso la fine del luglio 1960 da Chicago con il treno California Zephyr. Fece una sosta a San Francisco, giusto il tempo di ubriacarsi per due giorni. Poi in autobus fino a Monterey e in taxi fino al Bixby Canyon, dove si addorment\u00f2 sull'erba, poco lontano dalla baita. Quando arriv\u00f2 Ferlinghetti lo accompagn\u00f2 a Monterey a fare provviste per tre settimane e dopo il week end lo lasci\u00f2 solo. Qui Kerouac ci descrisse gli incubi che la montagna gli incuteva. Le passeggiate sulla spiaggia e il suono dell'oceano gli ispirarono il lungo poema \"Mare. Suoni dell'Oceano Pacifico a Big Sur\". Doveva stare al Bixby Canyon tre settimane ma ebbe degli incubi, era terrorizzato dal buio e dall'aspra solitudine delle montagne circostanti che assomigliavano a quelle dell'incubo e dopo due settimane si mise in moto a piedi verso la Highway n.1, per tornare a San Francisco in autostop.\nQuesta esperienza \u00e8 rimasta scritta nel libro \"Big Sur\", nel quale la natura viene descritta come se fosse un riflesso della sua mente e nelle ultime trenta pagine si legge il \"delirium tremens\" che l'alcol e la crisi di astinenza aveva provocato in Kerouac. Ad agosto del 1960, ritornato a San Francisco, Jack infatti aveva incontrato nuovamente Neal e Carolyn. Poi, insieme a un gruppo di amici, tra cui Billie, una ragazza poco equilibrata conosciuta la settimana prima, e il figlio piccolo di lei, Elliott, trascorse giornate di bevute a Big Sur; erano presenti anche Lew Welch (in \"Big Sur\" chiamato Dave Wain) e la moglie. Kerouac ricadde nella paranoia e nel delirio, pensa che Welch gli avveleni il cibo e che il ruscello dove si disseta sia inquinato dal kerosene. L'ultima notte, in preda ad allucinazioni da \"delirium tremens\" e insonnia, ebbe una visione della croce di Cristo e un tracollo nervoso. \nIn seguito si convince che gli amici, che scavano una buca per i rifiuti, vogliano seppellire il piccolo Elliott nella sabbia. \nLentamente si riprese un po' e, dopo la tragica esperienza dalla quale sarebbe nato \"Big Sur\", lo scrittore ritorn\u00f2 a casa della madre a New York, dove per\u00f2 continu\u00f2 a bere.\nNel giugno del 1965, la Grove Press pag\u00f2 a Kerouac le spese di una trasferta in Francia, sperando che in questo modo trovasse nuovi stimoli narrativi, ma nulla and\u00f2 come previsto: vagabond\u00f2 per Parigi cercando conforto nelle prostitute e nelle immancabili bottiglie. Da questa nuova, tragica esperienza, nacque \"Satori a Parigi\".\nRitornato a New York, Jack e la madre si trasferirono nuovamente, nel marzo del 1966, questa volta a Hyannis, vicino a Cape Cod. Gabrielle venne colpita da un ictus che le paralizz\u00f2 il lato sinistro del corpo a causa del frequente abuso di alcolici a cui si era abbandonata.\nIl viaggio in Italia.\nLa casa editrice Arnoldo Mondadori Editore lo invit\u00f2 in Italia per fare pubblicit\u00e0 alla collana della \"Medusa\". Il 27 settembre 1966 sbarc\u00f2 in Italia in preda alle sue ossessioni da alcolista e venne intervistato da Fernanda Pivano che, per\u00f2, non riconobbe pi\u00f9 l'autore che aveva dato voce a un'intera generazione. In seguito tenne una serie di conferenze in alcune citt\u00e0 italiane, facendosi accompagnare dal cantautore Gian Pieretti, terminate a Napoli dove Jack, ubriaco, fu convinto dalla Pivano ad intervenire all'incontro prefissato in un teatro; ad una precisa domanda, si mise a difendere l'intervento americano nel Vietnam - in particolare la moralit\u00e0 di alcuni soldati che conosceva personalmente, pi\u00f9 che la politica governativa - e venne subissato dai fischi da parte di giovani contestatori. Quella sera partecip\u00f2 poi ad una cena con l'ambasciatore statunitense e alcuni intellettuali e personalit\u00e0, finendo per cercare una prostituta con cui concludere la nottata.\nLa morte.\nNel 1967 Kerouac incominci\u00f2 a scrivere l'ultimo romanzo, \"Vanit\u00e0 di Duluoz\", incentrato sul periodo fra Lowell e la Columbia. Il romanzo usc\u00ec nel febbraio del 1968. Ma una nuova tragedia incombeva su di lui: il 4 febbraio il suo amico Neal Cassady, che nell'ultimo anno soffriva di una forma di demenza precoce, fu trovato morto assiderato sui binari di una ferrovia fuori San Miguel de Allende (Messico): aveva preso barbiturici per calmare i sintomi dell'astinenza da anfetamine, ma aveva anche assunto alcolici. Per tirarlo fuori dalla depressione, i cognati Nick e Tracy portarono Jack in Europa, tra Lisbona, Madrid, Stoccarda e Ginevra, ma l'esperienza fu disastrosa, in quanto Kerouac non fece altro che ubriacarsi.\nTrasferitosi nuovamente in Florida, a St.Petersburg, Kerouac continu\u00f2 la sua corsa verso la morte: era sempre pi\u00f9 frequente vederlo partecipare a risse da bar in cui si era alzato troppo il gomito.\nIl 20 ottobre 1969 si svegli\u00f2 alle quattro del mattino in seguito all'ennesima sbornia. Verso mezzogiorno, mentre stava bevendo un liquore di malto e scarabocchiando appunti per un libro sul padre, accus\u00f2 forti dolori addominali e vomit\u00f2 sangue: il fegato aveva ceduto per la cirrosi epatica. Portato in ospedale, venne sottoposto a 26 trasfusioni e ad un'operazione chirurgica nel tentativo di contenere l'emorragia dovuta alla rottura spontanea di varici esofagee. Alle cinque e mezzo del mattino del 21 ottobre, senza mai aver ripreso conoscenza dopo l'intervento chirurgico, Jack Kerouac mor\u00ec a quarantasette anni.\nJack Kerouac \u00e8 sepolto nella nativa Lowell insieme alla moglie Stella, morta nel 1990. In base ad un testamento che Gabrielle era impossibilitata a firmare, e riconosciuto falso dal tribunale, ma ormai irrevocabile per prescrizione dei termini, i diritti d'autore passarono a Stella Sampas, poi al fratello John, erede di Stella Sampas e ai suoi discendenti.\nLa citt\u00e0 di San Francisco ha deciso d'intitolare allo scrittore una piccola strada (Jack Kerouac Alley) che da Chinatown porta a Colombus Street.\nLe opere e lo stile.\nQuesta frase, pubblicata da Kerouac all'inizio del romanzo \"Big Sur\", testimonia che l'opera \u00e8 essenzialmente autobiografica. Il successo di romanzi quali \"Sulla strada\" o \"I vagabondi del Dharma\" spesso fa dimenticare al lettore che Kerouac considerava i propri libri quali frammenti di un'unica opera, intitolata \"La leggenda di Duluoz\", l'ennesimo tentativo, da parte degli scrittori americani, di cimentarsi con il grande romanzo americano.\nGi\u00e0 fin dal suo primo romanzo, \"Orfeo emerso\", rimasto inedito fino al 2003, scritto a soli ventitr\u00e9 anni, vengono presentati i temi centrali dell'intera opera kerouackiana: gli amori, i conflitti di un gruppo di amici, la ricerca della verit\u00e0 attraverso l'arte in tutte le sue forme. Il primo scritto ufficiale di Kerouac risale al 1950 con la pubblicazione del romanzo intitolato \"La citt\u00e0 e la metropoli\". L'opera fu ben accolta dalla critica che ne individua delle analogie narrative simili a quelle di Thomas Wolfe (la narrativa della memoria), ma Kerouac non ne \u00e8 soddisfatto e per tutta la sua carriera intraprender\u00e0 una ricerca tematico-formale apprezzata dalla critica accademica soltanto in tempi relativamente recenti. Con il suo romanzo pi\u00f9 famoso, \"Sulla strada\", il tema del viaggio quale metafora della libert\u00e0 entra a far parte della narrativa di Jack. Si tratta di un tema non estraneo alla letteratura americana: gi\u00e0 Jack London, uno degli autori che pi\u00f9 ha influenzato Kerouac, scrisse un romanzo \"on the road\". Il viaggio si collega alla fuga, al tentativo di isolarsi e di scoprire la verit\u00e0 nella solitudine: \u00e8 questo il periodo religioso di Kerouac, testimoniato da \"I vagabondi del Dharma\", dalle sue opere poetiche quali, oltre al gi\u00e0 citato \"Mexico City Blues\", \"La scrittura dell'eternit\u00e0 dorata\" e da \"Angeli di desolazione\". Tuttavia si tratta di una fuga inutile, testimoniata dall'immensa tristezza di romanzi come \"Big Sur\" e \"Satori a Parigi\". Una fuga che non ha via di uscita se non la morte dell'autore. Ma forse il tema che pi\u00f9 di ogni altro \u00e8 centrale nell'opera kerouackiana \u00e8 quello dell'oscillazione tra la citt\u00e0 e la metropoli, tra una vita tranquilla, in un ambiente sereno e familiare, e una vita vissuta tra esperienze non sempre glorificanti. Dopo aver scelto per molti anni la \"city\", Kerouac decider\u00e0 di tornare sui propri passi, di tornare nella \"town\", nella sua citt\u00e0, nella sua cara Lowell, alla ricerca di un tempo perduto: questa ricerca, testimoniata dal tentativo di rivivere le immagini della felice infanzia, attraverso la scrittura di nuovi romanzi, risulta, per\u00f2, vana e si conclude con una nuova sconfitta.\nAttraverso le opere di Kerouac \u00e8 possibile seguire il suo percorso biografico e intellettuale. Kerouac consider\u00f2 le sue opere un'unica lunga autobiografia da lui chiamata \"La leggenda di Duluoz\".\nDal punto di vista stilistico l'opera di Kerouac rappresenta un'importante novit\u00e0 nel panorama della letteratura internazionale. Egli rilascia, infatti, un nuovo stile, del tutto innovativo: la \"prosa spontanea\". Questo stile, senza regole apparenti, segue dei principi fondamentali dettati dallo stesso Kerouac e che prevedono libert\u00e0 mentale da cui far scaturire poi quella lessicale come disse in \"The Essentials of Spontaneous Prose\": \nPer il contenuto delle sue storie e il suo modo di scrivere, peraltro fortemente apprezzato da Henry Miller, Kerouac rimarr\u00e0 il padre del movimento beat fin verso gli anni ottanta, periodo nel quale si decide di cominciare a contestualizzare l'autore in una logica pi\u00f9 ampia delle letteratura americana e di analizzare senza preconcetti la sua proposta stilistica.\nSi ritiene che il contributo letterario e sociale di Jack Kerouac sia assai pi\u00f9 profondo e qualitativo rispetto ai giudizi che inizialmente l'avevano emarginato in una nicchia della controcultura americana perch\u00e9 la sua prosa, dal particolare rifiuto del consumismo americano, fatto di ricchezza solo per pochi e per gli altri di rate da pagare, di speculazione delle banche, di sfruttamento dei lavoratori, si eleva a universale senso umano della vita, della disperazione di fronte alla crisi dei valori umani (l'amicizia, l'amore) e della cultura, della disperazione di fronte alla morte. Jack Kerouac ha esplicitato la sensazione di vuoto, che in una societ\u00e0 simile ci aspetta a livello globale.\nKerouac pittore.\nDecisamente meno conosciuta \u00e8 l'attivit\u00e0 di Jack Kerouac nel campo della pittura e della grafica. Appassionato di arte, dopo aver studiato l'arte europea del passato, Kerouac incontr\u00f2 il mondo artistico statunitense, studiando i maestri della pittura informale e quelli della scuola di New York, che aveva poi cominciato a frequentare dalla seconda met\u00e0 degli anni Cinquanta. Kerouac fece anche ritratti di personaggi famosi, come Joan Crawford, Truman Capote, Dody Muller e addirittura il cardinal Montini.\nL'arte figurativa e astratta di Kerouac, fatta di complicati disegni, dipinti e appunti grafici, trasmette l'angoscia e il suo disagio gi\u00e0 espresso con la letteratura.\nIn Italia si sono potute ammirare le opere di Kerouac solo in un'occasione, all'interno della \"Kerouac Beat Painting\" presso il Museo arte Gallarate (noto anche con l'acronimo di MAGA)."}
{"id": "82168", "revid": "287204", "url": "https://it.wikipedia.org/wiki?curid=82168", "title": "Iseo (Bioggio)", "text": "Iseo \u00e8 una frazione di 73 abitanti del comune svizzero di Bioggio, nel Cantone Ticino (distretto di Lugano). \u00c8 inclusa nell'Inventario degli insediamenti svizzeri da proteggere.\nStoria.\nGi\u00e0 comune autonomo che si estendeva per 1,00\u00a0km\u00b2, il nel 2008 \u00e8 stato accorpato al comune di Bioggio. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "82169", "revid": "436907", "url": "https://it.wikipedia.org/wiki?curid=82169", "title": "Sentenced", "text": "I Sentenced sono stati un gruppo gothic metal finlandese, formatosi nel 1989 a Oulu.\nBiografia.\nIl death metal degli esordi.\nLa band \u00e8 nata nel 1989 a Oulu, Finlandia dai chitarristi Sami Lopakka e Miika Tenkula, e dal batterista Vesa Ranta. Nel 1990 il bassista e cantante Taneli Jarva si unisce al gruppo e nel 1991 esce il primo album dal titolo \"Shadows of the Past\" con un sound prettamente death metal che, nelle due successive pubblicazioni \"North from Here\" e \"The Trooper\", entrambi datati 1993, non cambia.\nNel 1995 la band pubblica l'album di debutto \"Amok\", che segna un cambiamento nel loro stile: le canzoni diventano pi\u00f9 melodiche e il death degli esordi lascia spazio a un heavy metal con tinte gotiche molto originale. Il successivo mini-CD \"Love &amp; Death\", mantiene le stesse caratteristiche, riprendendo sonorit\u00e0 paragonabili ai contemporanei Paradise Lost. Non appena i Sentenced ottengono un sicuro punto d'appoggio sul mercato del melodic death metal, Jarva sorprende tutti lasciando il gruppo per fondare i The Black League.\nL'arrivo di Ville Laihiala e la svolta verso il gothic metal.\nLa voce bassa di Jarva viene sostituita da quella molto pi\u00f9 chiara di Ville Laihiala e Sami Kukkohovi diventa il nuovo bassista. La nuova formazione fa il suo debutto con l'album \"Down\" nel 1996. La musica diventa ancora pi\u00f9 melodica, carattere che si accentua ulteriormente con il quinto album \"Frozen\".\nI due album successivi, \"Crimson\" ma soprattutto \"The Cold White Light\" ottengono un tale successo da coprire quello degli album precedenti. Lo stile della band \u00e8 diventato unico e per loro viene coniato il termine \"suicide metal\" per definire la particolare caratteristica di riversare quasi tutte le liriche su tematiche tristissime, quali il suicidio, la morte, la perdita di una persona cara. Non a caso la loro pagina web viene definita \"official homegrave\".\nLo scioglimento.\nNel 2005 i Sentenced annunciano la fine della propria avventura con \"The Funeral Album\", nel perfetto stile mortuario che da sempre li accompagna. Il 24 novembre 2006, il gruppo pubblica un DVD dal titolo \"Buried Alive\" contenente il loro ultimo concerto dal vivo, tenutosi proprio a Oulu. Per l'occasione torna ad esibirsi Taneli Jarva in veste di ospite, cantando i pezzi del suo periodo con il gruppo.\nDopo lo scioglimento Ville Laihiala continua a lavorare con i Poisonblack, side-project nato nel 2000 durante la sua permanenza nei Sentenced. Sami Lopakka d\u00e0 vita ai KYPCK nel 2007, band doom metal finlandese, ma con testi cantati in russo.\nLa notte tra il 18 e 19 febbraio 2009 Miika Tenkula muore nel suo appartamento a Muhos, in Finlandia a causa di un infarto."}
{"id": "82170", "revid": "287204", "url": "https://it.wikipedia.org/wiki?curid=82170", "title": "Il grande sogno (antologia)", "text": "Il grande sogno \u00e8 una raccolta di diciassette racconti del drammaturgo, attore e scrittore statunitense Sam Shepard.\nNei diciassette schizzi di vita americana tracciati da Shepard vi \u00e8 una variet\u00e0 di temi tracciati e un facile passaggio dalla malinconia all'umorismo, dal paradosso alla realt\u00e0, dalla tristezza all'allegriae.\nTutti i racconti, sia in quelli che sfiorano il dramma sia la commedia o la \"pochade\", sottendono una morale.\nTra i racconti di maggior spicco troviamo quello in cui si narra di un contadino che si avvia ad una festa con un vaso di basilico e si ritrova ad un soffio dall'omicidio o quello in cui tre sorelle, morta la madre, litigano per un'eredit\u00e0 di cento dollari e per un falco che, morente, \u00e8 stato abbandonato ai margini della strada e ancora quello in cui un vecchio vuole insegnare al giovane nipote l'arte amatoria senza sospettare che il ragazzo \u00e8 gi\u00e0 pi\u00f9 che esperto in tale materia.\nLeggendo i racconti si incontrano personaggi che appaiono un po' folli, mentre lo scrittore suggerisce che \u00e8 la realt\u00e0 dell'uomo ad essere altalenante e folle."}
{"id": "82171", "revid": "124547671", "url": "https://it.wikipedia.org/wiki?curid=82171", "title": "Aranno", "text": "Aranno () \u00e8 un comune svizzero di 368 abitanti del Cantone Ticino, nel distretto di Lugano.\nGeografia fisica.\nAranno \u00e8 situato nel Malcantone, alle falde occidentali del Montaccio.\nStoria.\nQui vennero ritrovati i frammenti di quattro stele funerarie di micascisto e scritte in alfabeto leponzio. Il ritrovamento nel 1842, che li fece murare nella Casa Pelli da dove vennero poi spostate nel Museo del Malcantone e sostituite ad Aranno con alcune copie.\nViene ricordato dalla tradizione un castello situato sul luogo della chiesa .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82172", "revid": "1226", "url": "https://it.wikipedia.org/wiki?curid=82172", "title": "Charles Henry Bukowski", "text": ""}
{"id": "82173", "revid": "47767", "url": "https://it.wikipedia.org/wiki?curid=82173", "title": "Incastro (enigmistica)", "text": "In enigmistica l'incastro \u00e8 uno schema che, partendo da due parole o frasi, ne ricava una nuova inserendo la seconda entro la prima. Pu\u00f2 essere dunque sintetizzato nella formula \"XX\" / \"Y\" = \"XYX\", laddove le due \"X\" stanno a indicare le parti da separare nella prima parola. Lo schema pu\u00f2 prevedere anche l'incastro di due parole nella prima, nelle forma \"XX\" / \"Y\" / \"Z\" = \"XYZX\", ed essere dunque doppio.\nLe prime combinazioni di incastro (note come \"parole incastrate\") si devono al \"Tarlo\" (1879). Prima della denominazione attuale il gioco ne ebbe molte altre: in particolare fu chiamato \"sciarada mista\", \"innesto\", \"parola avvinta\". La variante dell'incastro doppio viene invece chiamata anche \"incastro con due cuori\" per distinguerla dallo schema di incastro doppio \"XX\" / \"YY\" / \"Z\" = \"XYZYX\". Generalmente non si parla di \"incastro a frase\", ma il nome esiste accanto a quello, diverso, di \"frase a incastro\"."}
