{"id": "42001", "revid": "125859815", "url": "https://it.wikipedia.org/wiki?curid=42001", "title": "Mikoyan-Gurevich MiG-25", "text": "Il Mikoyan-Gurevich MiG-25 (in cirillico \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-25, nome in codice NATO Foxbat) \u00e8 un caccia intercettore supersonico sviluppato negli anni sessanta in Unione Sovietica. Con una velocit\u00e0 massima di Mach 2.83, e la possibilit\u00e0 di raggiungere Mach 3.2 a rischio di danneggiare gravemente i motori, il MiG-25 risulta ancora ad oggi uno dei pi\u00f9 veloci aerei militari di sempre.\nL'aereo \u00e8 un bimotore a getto ad ala a freccia progettato dall'OKB 155 diretto da Art\u00ebm Ivanovi\u010d Mikojan in collaborazione con Michail Iosifovi\u010d Gurevi\u010d.\nIl prototipo vol\u00f2 per la prima volta nel 1964 ed il caccia entr\u00f2 in servizio nei reparti della Sovetskie Voenno-vozdu\u0161nye sily (VVS), l'aeronautica militare sovietica, nel 1970, portando allo sviluppo della sua controparte occidentale, il McDonnell Douglas F-15 Eagle, verso la fine dello stesso decennio. Le capacit\u00e0 effettive del MiG-25 vennero valutate meglio solo con la defezione in Giappone del tenente della VVS Viktor Belenko, nel 1976. Attualmente l'aereo rimane in servizio limitato in Russia.\nStoria.\nSviluppo.\nNei primi anni sessanta gli Stati Uniti d'America iniziarono ad avviare la produzione in serie di bombardieri supersonici quali il B-58 Hustler, lo XB-70 Valkyrie, ideato quest'ultimo per penetrare lo spazio aereo sovietico ad alta quota a Mach 3 e che per\u00f2 non entr\u00f2 mai in servizio (ne furono infatti costruiti solo due prototipi, entrambi utilizzati esclusivamente come velivoli sperimentali), o ricognitori supersonici quali lo SR-71 Blackbird. Questi nuovi apparecchi rappresentavano una minaccia per l'Unione Sovietica che sent\u00ec perci\u00f2 il bisogno di sistemi di intercettazione adeguati.\nL'ufficio tecnico di Mikojan e Gurevi\u010d aveva gi\u00e0 una buona esperienza nella progettazione di aviogetti ad alte prestazioni grazie agli esemplari costruiti con il sistema di intercettazione Uragan, quali Ye-75 e Ye-150, che impiegavano sia radar che missili aria-aria guidati. In particolare lo Ye-152M, derivato dallo Ye-150, era capace di volare ad una velocit\u00e0 di 3\u00a0030\u00a0km/h a 15\u00a0400\u00a0m di quota. Sia la serie Ye-150 che il La-250 di Lavo\u010dkin, battezzato Anaconda dai piloti, vennero cancellati dalla politica di Chru\u0161\u010d\u00ebv pi\u00f9 favorevole a sistemi missilistici terrestri (quali l'S-75). Il Sukhoi T-37 sub\u00ec un fato ancora peggiore, venendo rottamato senza neppure essersi mai staccato da terra.\nNella met\u00e0 degli anni '60 divenne pienamente operativo il Tupolev Tu-28 armato con missili R-4 (AA-5 Ash). Il suo punto di forza era unicamente la sua grande autonomia e la capacit\u00e0 da parte del missile R-4 di colpire bersagli al di sopra della quota di tangenza dell'aereo ospite. Anche il radar installato, lo RP-S (\"RadioPricel-Smer\u010d\", radiocollimatore Tornado) aveva buone potenzialit\u00e0, ma le prestazioni dell'apparecchio, con una velocit\u00e0 di punta di Mach 1,65, non erano adeguate a fronteggiare la minaccia dei bombardieri supersonici.\nAccanto allo sviluppo dello Ye-150 e 152 cominciarono, nel 1959, i lavori attorno ad un intercettore bimotore. Venne incaricato uno dei progettisti di Mikojan, Jakov Ili\u010d Seleckij, e sembra che lo stesso Mikojan gli consigli\u00f2 di ispirarisi al North American A-5 Vigilante.\nIl progetto di massima prevedeva l'uso dei potenti turbogetti Tumanskij R-15-300 e suscit\u00f2 l'interesse sia della Difesa antiaerea sovietica, come intercettore, che dell'Aeronautica come ricognitore. Venne anche proposta una versione da attacco armata con missili balistici, che per\u00f2 non suscit\u00f2 interesse. Il nuovo aereo venne formalmente commissionato nel febbraio del 1961 all'ufficio tecnico di Mikojan nelle due versioni: l'OKB chiam\u00f2 Ye-155P la versione da intercettazione (al solito \"perechvat\u010dik\", intercettore) e Ye-155R quella da ricognizione (\"razved\u010dik\", ricognitore appunto).\nVennero assemblati due prototipi della versione da ricognizione, chiamati Ye-155R/1 e Ye-155R/2, il primo dei quali decoll\u00f2 per la prima volta il 6 marzo del 1964 ai comandi del pilota collaudatore Aleksandr Fedotov. Analogamente vennero costruiti due prototipi dello Ye-155P, tutti assemblati nello stabilimento dell'OKB, il primo dei quali si stacc\u00f2 da terra il 9 settembre del 1964, ai comandi del pilota collaudatore P\u00ebtr Ostapenko.\nI quattro prototipi vennero seguiti da quattro esemplari di preserie (incluso un apparecchio per le prove a terra) da ricognizione costruiti nella fabbrica di Gorkij e nove da intercettazione, sempre assemblati nella fabbrica dell'ufficio tecnico.\nGli Ye-155R/1, Ye-155R/3 e Ye-155P/1 furono usati, oltre che per i collaudi, anche per battere e siglare vari primati mondiali tra il 1965 ed il 1977.\nEntrambe le varianti entrarono in produzione come MiG-25R e MiG-25P nel 1969 nella fabbrica di Gorkij. Il MiG-25R entr\u00f2 in servizio nello stesso anno con l'Aeronauitica sovietica, mentre la versione da intercettazione entr\u00f2 in prima linea con la Difesa aerea solo nel 1972.\nIl primo avvistamento del velivolo avvenne da parte di piloti israeliani di F-4 che videro 4 MiG-25 volare a velocit\u00e0 ritenute superiori a Mach 3 (Mach 3,2).\nNel 1976 il tenente Viktor Belenko disert\u00f2 con il suo MiG-25P Foxbat A e questo fatto permise agli USA di studiare il velivolo prima di restituirlo, ponendo fine ad un mistero che preoccupava l'Occidente. Il MiG atterr\u00f2 sull'aeroporto giapponese di Hakodate nell'isola di Hokkaid\u014d. Il pilota si allontan\u00f2 durante una missione di addestramento dalla base aerea di Sakharovka, a nordest di Vladivostok. Dopo un volo di 800\u00a0km, atterr\u00f2 alle 13:57 del 15 agosto 1976, avendo ancora a disposizione solo il 5% del combustibile, quasi superando la fine della pista. Nonostante le proteste sovietiche, le autorit\u00e0 giapponesi permisero una prima analisi tecnica, quindi l'aereo fu smontato e trasportato per via aerea da un C-5 dell'USAF (scortato da 14 caccia giapponesi) alla base aerea di Hyakuri. I motori Tumanskij, i sistemi avionici, le caratteristiche dei metalli impiegati per la produzione di un aereo capace di operare ad alta velocit\u00e0 e ad alta quota furono esaminati in dettaglio da oltre 50 esperti delle forze armate giapponesi e del System Command degli Stati Uniti. Di grande interesse si dimostrarono i sistemi di contromisure elettroniche ed il radar per il controllo del tiro. Dato che l'aereo era disarmato non fu possibile controllare l'armamento impiegato in missione. Il tenente dichiar\u00f2 che la velocit\u00e0 di un MiG-25 con il carico massimo arrivava a Mach 2,8, mentre in ricognizione disarmato poteva arrivare fino a Mach 3, ma comunque non era facile superare Mach 2,6; disse che i piloti di MiG-25 non dovevano oltrepassare Mach 2,5 senza essere autorizzati. Comunque la velocit\u00e0 massima del MiG-25 viene considerata Mach 2,83 in quanto velocit\u00e0 superiori lo rendono difficile da manovrare e compromettono i propulsori in modo grave. Il fatto port\u00f2 ad un sostanziale miglioramento delle capacit\u00e0 difensive del Giappone, con l'aggiornamento dei radar di difesa aerea e l'acquisto degli aerei radar E-2 Hawkeye e degli F-15J Eagle.\nComparato con l'SR-71 e altri velivoli occidentali pensati per volare a Mach 3, il MiG-25 \u00e8 molto maneggevole, considerando l'alta velocit\u00e0, con virate che possono raggiungere punte di 4,5 g (3 g se il combustibile \u00e8 pi\u00f9 di met\u00e0 serbatoio). L'aereo \u00e8 costruito in nichel con poco titanio (non viene usato l'alluminio perch\u00e9 l'attrito dell'aria a circa Mach 3 scalderebbe il metallo fino a 300\u00a0\u00b0C, ma nemmeno l'acciaio come si pensava in Occidente).\nIn URSS, durante la Guerra Fredda, l'impiego operativo del comando di difesa aerea prevedeva che 2 MiG-25 fossero sempre pronti a partire rapidamente per sventare attacchi strategici e attaccare i bersagli da lungo raggio.\nNegli anni settanta il sorvolo dello spazio aereo dell'Iran dello sci\u00e0 da parte dei MiG-25 sovietici indusse il governo iraniano dell'epoca all'acquisto degli F-14 Tomcat.\nTecnica.\nIl velivolo impiega due propulsori e dispone di due derive verticali e di un'ala alta a pianta larga. L'8% della struttura del Foxbat \u00e8 costruita in titanio. Impiegava come radar un Smerch A-1 (Foxfire nella nomenclatura NATO).\nImpiego operativo.\nUtilizzo in Iraq.\nDurante la guerra d'attrito tra Israele e Siria nel 1981 i caccia F-15 israeliani di scorta abbatterono nei cieli sul Libano due MiG-25P (Foxbat A) prima il 13 marzo e poi il 29 luglio 1981, allorquando i due MiG erano intenti ad intercettare, con l'intenzione di abbatterli, dei ricognitori RF-4E Phantom di Israele.\nNella Guerra del Golfo un MiG-25PD fu l'unico aereo iracheno ad abbattere un aereo alleato (si ritiene che abbia distrutto un F/A-18C con un missile R-40T nella prima notte, bench\u00e9 vi siano prove di una probabile collisione in volo tra i due velivoli. Lanci\u00f2 un missile contro un A-6 Intruder, questa volta mancando il bersaglio e sfior\u00f2 un A-7 prima di tornare illeso alla base).\nIl 19 gennaio del 1991 due F-15C Eagle dell'USAF abbatterono altrettanti MiG-25P iracheni, con i missili AIM-7M Sparrow. \nNei giorni successivi il MiG-25 diede pessimi risultati: solo in un'altra occasione un MiG-25, eludendo 8 F-15 in missione di superiorit\u00e0 aerea, riusc\u00ec a sparare 3 missili (tutti schivati) contro 2 EF-111 in supporto ad un bombardamento di F-15E e quindi a costringerli alla fuga e a tornare illeso alla base; per la mancanza del disturbo elettronico che doveva essere fornito dagli EF-111, un F-15E fu abbattuto da un SAM; ancora in un'altra occasione, verso la fine della guerra, 2 MiG-25 in volo ad est di Baghdad (dove si concentravano gli intercettori e le missioni di caccia alleate per abbattere gli aerei iracheni in fuga verso l'Iran) si avvicinarono a 2 F-15 sparando contro di loro missili (tutti schivati) prima che i McDonnell Douglas F-15 Eagle potessero attaccare, e quindi fuggirono schivando 2 AIM-9 e 4 AIM-7 Sparrow. In seguito, nel tentativo di impedire ai MiG-25 il ritorno alla base, altri 2 F-15 e poi altri 4 F-15 tentarono di abbatterli, ma i MiG-25 sfuggirono sempre ai missili AIM-7 e atterrarono illesi.\nNel 1992 un F-16C dell'USAF distrusse un MiG-25 iracheno con un missile AMRAAM.\nAll'inizio della guerra l'Iraq aveva 12 MiG-25 e 6 erano sempre operativi.\nDopo quasi 12 anni dall'Operazione Desert Storm e tre mesi prima dell'intervento che avrebbe posto fine al regime di Saddam Hussein e portato alla sua cattura, i MiG-25 iracheni segnarono ancora una volta una vittoria aria-aria su un velivolo americano: il 23 dicembre 2002, un MiG-25PD iracheno distrusse con R-60 o R-40 un ricognitore senza pilota RQ-1A Predator dell'USAF in volo nella \"no fly zone\" meridionale. Nonostante l'impresa non sia certo notevole vista la facilit\u00e0 del bersaglio, (l'RQ-1, che vola a 250\u00a0km/h, contro l'intercettore pi\u00f9 veloce del mondo, che in configurazione armata raggiunge i 2,83 Mach, equivalenti a 24\u00a0000 metri di quota a circa 3 076\u00a0km/h in aria tipo) \u00e8 considerata importante perch\u00e9 costituisce l'unico abbattimento di un velivolo occidentale, in Iraq, dopo \"Desert Storm\" e prima di \"Iraqi Freedom\", nonostante i numerosi tentativi da parte dei vari modelli di caccia iracheni (MiG-25 compresi) e della contraerea missilistica e convenzionale (AAA)."}
{"id": "42002", "revid": "466539", "url": "https://it.wikipedia.org/wiki?curid=42002", "title": "Four Rooms", "text": "Four Rooms \u00e8 un film del 1995, diviso in quattro episodi, scritti e diretti da altrettanti giovani registi, legati dalla figura del fattorino Ted (interpretato da Tim Roth), che \"vaga\" per le quattro stanze del \"Mon Signor\", vecchio albergo di Los Angeles.\nIl film \u00e8 stato fortemente voluto da Quentin Tarantino, reduce dal trionfo di \"Pulp Fiction\", come omaggio alla \"Nouvelle Vague\", e Tarantino stesso ha scelto gli altri registi tra i suoi ex \"compagni di classe\" al Sundance Institute di Robert Redford.\nTrama.\nLa breve introduzione ha luogo l'ultimo giorno dell'anno presso la reception di un famoso hotel di Los Angeles, dove assistiamo al passaggio di consegne tra il vecchio fattorino ed il nuovo: il giovane Ted (Tim Roth). Ted \u00e8 un ragazzo strambo, piuttosto svogliato, che fa il suo lavoro probabilmente solo per arrotondare mance. Essendo la notte di capodanno, rimane da solo nell'hotel ad occuparsi di tutti i clienti, che a quanto pare non si fanno desiderare.\nSuite luna di miele - \"Strano Intruglio\".\nIl primo episodio ha come protagonista una congrega di streghe ninfomani devote alla loro dea Diana, trasformata in pietra dalla sua rivale la prima notte di nozze proprio nella stanza di quell'hotel quarant\u2019anni prima. Al neo-fattorino Ted viene chiesto di portare degli oggetti per compiere il rituale per riportare in vita la dea, ma ci\u00f2 che manca \u00e8 lo sperma di un uomo (che una delle streghe non era riuscita ad ottenere dal rapporto sessuale con il suo compagno). Grazie ad un incantesimo, l\u2019avvenente ragazza riesce a sedurre Ted e, nonostante le regole impartitegli dal predecessore, consumano un rapporto sessuale tramite il quale la strega riesce ad ottenere lo sperma e la devozione di Ted. L\u2019episodio si conclude con la riuscita dell\u2019incantesimo.\nStanza 404 - \"L'uomo sbagliato\".\nNel secondo episodio, a Ted viene chiesto di portare del ghiaccio ad un party, ma - indirizzato alla stanza sbagliata - si ritrova intrappolato con una bizzarra coppia che abitualmente saluta il nuovo anno inscenando una tragica situazione, in cui il marito finge di essere un gelosissimo psicopatico sicuro di essere stato tradito dalla moglie. Lei, che si chiama Angela (Jennifer Beals), \u00e8 legata ad una sedia con le mani dietro la schiena ed ha come bavaglio un fazzoletto nero ficcato in bocca e fissato con un'altra corda, che la rende la testimone impotente di tutta la scena. Il malcapitato Ted viene accusato di essere l'amante di Angela e dovr\u00e0 trovare il modo di affrontare il marito furioso ed armato di pistola. Il povero Ted, dopo un crollo nervoso, pare che stia per essere liberato, ma il marito finge un attacco di cuore e supplica Ted di andare a prendergli le pillole che si trovano in bagno. Arrivato in bagno, Ted d\u00e0 un\u2019occhiata veloce all\u2019armadietto, ma il suo istinto \u00e8 di scappare, quindi si affaccia dalla finestra (noncurante di essere al quarto piano di un hotel), da cui chiede ad un uomo affacciato alla finestra del piano superiore di chiamare la polizia, ma questi non risponde e gli vomita in faccia. Ted \u00e8 costretto a ritornare in camera, dove trova Angela a terra che cerca di aiutare il marito, che improvvisamente si alza e, beffeggiandosi di lui, gli dice che \u00e8 uno scherzo. Poco dopo Angela e il marito iniziano una conversazione spinta e cos\u00ec Ted riesce a scappare dalla stanza.\nStanza 309 - \"I maleducati\".\nNel terzo episodio, a Ted viene chiesto di tenere a bada i figli di un ricco uomo messicano (Antonio Banderas), che ha deciso di andare con la moglie alla serata danzante di capodanno. Per controllare i bambini, a Ted vengono pagati 500 dollari dal padre, che avverte i figli di non fare i maleducati e di guardare la tv. Dato che Ted \u00e8 il responsabile dell'intero hotel e non pu\u00f2 passare tutto il tempo nella stanza con i bambini, l'accordo \u00e8 che passi a controllarli ogni trenta minuti e che li metta a letto prima di mezzanotte. Appena Ted ritorna alla reception, i due bambini iniziano a esplorare e vandalizzare la camera, stappando persino una bottiglia di champagne e chiamando ripetutamente Ted al telefono. Esaurita la pazienza, Ted tenta di farli addormentare, ma invano. Sdraiati comunque su un grosso letto matrimoniale, i bambini avvertono uno strano odore nella camera e scoprono il cadavere di una prostituta nascosto nel materasso, cos\u00ec chiamano nuovamente Ted. Poco dopo il padre, portando in braccio la moglie ubriaca priva di sensi, rientra nella camera trovandosi davanti questa scena: un principio d'incendio causato dal contatto tra il liquore che la bambina stava bevendo e la sigaretta che il bambino stava fumando; alla tv un programma per adulti con una ballerina di lap dance (cameo di Salma Hayek); il povero Ted ai piedi del letto, nella mano destra una grossa siringa (che gli era stata conficcata nella gamba dalla bambina), nella mano sinistra la caviglia del cadavere (a cui si era aggrappato per non cadere). Alla vista della scena il padre dei bambini, con estrema nonchalance, chiede: \"hanno fatto i maleducati?\".\nAttico - \"L'uomo di Hollywood\".\nNel quarto ed ultimo episodio, Ted \u00e8 ormai sull'orlo di una crisi di nervi ed \u00e8 deciso a licenziarsi. Come ultimo incarico deve portare nell'attico dell'albergo un carrello con del ghiaccio, una matassa di spago, una ciambella, un sandwich, tre chiodi, una tavoletta di legno e un mannarino. I destinatari sono tre facoltosi amici, completamente ubriachi: Chester Rush (Quentin Tarantino), Leo (Bruce Willis) e Norman (Paul Calder\u00f3n). I tre chiedono a Ted un grosso favore: far rispettare le regole di una scommessa e adempiere ad un compito molto importante. Come compenso, vengono messi sul tavolo mille dollari per lui. Il suo compito consiste nel tagliare il dito mignolo a Norman se egli non riuscir\u00e0 ad accendere per dieci volte consecutive il suo fido accendino (scommessa ispirata a \"Man from the South\", un episodio del 1960 di \"Alfred Hitchcock presents\"). Se invece ci riuscir\u00e0, Chester dovr\u00e0 regalargli una sua costosa automobile. \nAll'inizio Ted \u00e8 scettico, vorrebbe solo andarsene dalla stanza, ma poi i mille dollari di compenso e la pressione dei tre gli fanno accettare la sfida. Norman per\u00f2 fallisce gi\u00e0 al primo tentativo e Ted, lasciando tutti di stucco, in un attimo cala il mannarino, taglia il mignolo, prende i soldi dal tavolo e si dirige allegramente fuori dall'appartamento, mentre i tre amici, in una scena accelerata in stile \"comica finale\", cercano disperatamente di salvare il dito di Norman.\nProduzione.\nIl personaggio di Chester pare sia, almeno in parte, autobiografico, oltre che autoironico: Tarantino voleva esprimere la frustrazione di quel periodo, coi critici che gli davano addosso, i colleghi invidiosi (tra cui il suo ex amico Roger Avary) che lo accusavano di plagio e tutti che facevano pressioni su di lui. Anche se \"L'uomo di Hollywood\" dura solo 21 minuti, la parola \"fuck\" viene ripetuta 193 volte. Si pu\u00f2 vedere nel film che Ted fuma sigarette Red Apples, il marchio fittizio inventato dal regista presente anche in \"Le iene\", \"Pulp Fiction\", \"\", \"Dal tramonto all'alba\", \"Planet Terror, The Hateful Eight\" e \"C'era una volta a... Hollywood\". Nella traduzione italiana, l'attrezzo che Ted usa per tagliare il dito a Norman viene chiamato \"accetta\" (lo stesso Ted corregge Chester quando la chiama \"ascia\"), quando in realt\u00e0 \u00e8 una mannaia. In italiano, \"ascia\" e \"accetta\" sono strumenti per tagliare e potare vegetali, la prima pi\u00f9 grossa e la seconda pi\u00f9 piccola, mentre la \"mannaia\" \u00e8 decisamente uno strumento dedicato alla macellazione o addirittura alla decapitazione.\nAlexandre Rockwell scelse Benny come nome del fattorino che unisce i vari episodi. Tarantino s'impunt\u00f2 invece su Larry; il problema lo risolse il prescelto Steve Buscemi che non se la sent\u00ec di fare anche il fattorino dopo \"Barton Fink - \u00c8 successo a Hollywood\". Lo sostitu\u00ec Tim Roth e tutti si accordarono su Ted.\nOltre alla mania dei piedi, in molti film di Tarantino sono presenti numerosi riferimenti alle dita: in \"Four Rooms\" Norman (Paul Calder\u00f3n) perde un dito; in \"Assassini nati - Natural Born Killers\" a perdere un dito \u00e8 Sonny (Richard Lineback), in \"Grindhouse - A prova di morte\" Stuntman Mike McKay (Kurt Russell) si spappola l'indice sinistro in un incidente, mentre in \"Dal tramonto all'alba\" Seth (George Clooney) spezza in due le dita di Chet Pussy (Cheech Marin); inoltre ne \"Le iene\" Mr. White tiene una lezione teorica a Mr. Orange su come far parlare un direttore di banca tagliandogli un dito. Oltre allo Zippo, \u00e8 importante un altro feticcio abituale di Tarantino: la Honda Civic. La macchina che Norman vuole vincere a Chester \u00e8 una Chevelle Malibu convertibile del 1964 rossa, la stessa macchina guidata da Vincent Vega in Pulp Fiction. \u00c8 per cambiare la carcassa che ha comprato dalla sorella che Norman (Paul Calder\u00f3n) accetta la scommessa. \u00c8 la stessa macchina che Butch (Bruce Willis) usa in \"Pulp Fiction\" per andare a recuperare l'orologio del padre ed \u00e8 la stessa che guida Pam Grier in \"Jackie Brown\".\nCast.\nInizialmente il titolo doveva essere \"Five Rooms\", ma Richard Linklater, il quinto regista, lasci\u00f2 il progetto poco prima che iniziasse la produzione. Il ruolo di Ted impersonato da Tim Roth era stato scritto per Steve Buscemi, che per\u00f2 non accett\u00f2 la parte, avendo gi\u00e0 interpretato il ruolo del fattorino in un altro film, \"Barton Fink - \u00c8 successo a Hollywood\" dei fratelli Coen. La ragazza che balla nella televisione nell'episodio di Rodr\u00edguez, \"I maleducati\", \u00e8 la musa ispiratrice del regista, Salma Hayek. Anche se compare in un cameo come Leo, manager di Chester (Quentin Tarantino) ne \"L'uomo di Hollywood\", Bruce Willis nei crediti non appare in quanto ha recitato a titolo gratuito per Tarantino, violando cos\u00ec le regole del SAG (Screen Actor Guild), la SAG accett\u00f2 l'apparizione nel film previa cancellazione di Willis dai credits.\nJennifer Beals, che interpreta Angela negli episodi 2 e 4 del film, anni dopo interpreter\u00e0 la ex moglie di Tim Roth (nel film \u00e8 il protagonista Ted \"il fattorino\") nella serie televisiva \"Lie to me\", nella quale Roth \u00e8 il protagonista Cal Lightman.\nOmaggi e riferimenti.\nIl personaggio interpretato da Tim Roth \u00e8 un omaggio a quello impersonato da Jerry Lewis in \"Ragazzo tuttofare\" che non a caso viene esplicitamente menzionato nell'episodio. \nNel terzo episodio diretto da Robert Rodriguez, la scena in cui Antonio Banderas pettina all'indietro i capelli del figlio \u00e8 stata poi ripresa in \"Spy Kids\" sempre diretto da Rodr\u00edguez ed interpretato da Banderas. Durante il terzo episodio i bambini guardano alla TV \"Bedhead\", primo cortometraggio di Rodr\u00edguez.\nL'episodio di Tarantino, \"L'uomo di Hollywood\" \u00e8 un remake di una puntata della famosa serie tv \"Alfred Hitchcock presenta\" del 1960, \"L'uomo del sud\", con Peter Lorre e Steve McQueen. Tarantino per\u00f2 si \u00e8 basato sul rifacimento del 1985 con John Huston e Kim Novak. La storia \u00e8 tratta dal racconto \"La scommessa\" di Roald Dahl pubblicata nella raccolta \"Someone like You\" del 1953.\nRiconoscimenti.\nMTV Movie Awards\nRazzie Awards"}
{"id": "42006", "revid": "1711941", "url": "https://it.wikipedia.org/wiki?curid=42006", "title": "Telerin comune", "text": ""}
{"id": "42011", "revid": "6923", "url": "https://it.wikipedia.org/wiki?curid=42011", "title": "Mac OS X Tiger", "text": "Mac OS X 10.4 Tiger (ovvero tigre) \u00e8 la quinta versione principale del sistema operativo macOS sviluppato da Apple Inc. per i computer Macintosh.L'amministratore delegato di Apple Steve Jobs ha presentato un'anteprima di Tiger durante il keynote del Worldwide Developers Conference il 28 giugno 2004. Il sistema operativo \u00e8 stato ufficialmente presentato al pubblico il 29 aprile 2005 e il 6 giugno 2005. Il CEO Apple ha annunciato che in sei settimane ne sono state vendute due milioni di copie rendendolo il sistema operativo Apple di maggior successo fino a quel momento. Prende il posto della versione Mac OS X Panther e dopo circa due anni viene sostituito da Mac OS X Leopard.\nNuove caratteristiche.\nApple ha dichiarato che il sistema operativo ha oltre duecento nuove caratteristiche e migliorie rispetto alla precedente versione, tra le quali le maggiori sono:\nModifiche alla GUI.\nIn ogni nuova versione del Mac OS X Apple apporta delle modifiche all'interfaccia grafica. In Tiger appare in alto a destra una lente di ingrandimento colorata di blu che se premuta attiva la tecnologia di ricerca Spotlight. Inoltre la barra dei menu, a differenza delle versioni precedenti di MacOS, non presenta pi\u00f9 le striature orizzontali ma piuttosto un pi\u00f9 moderno effetto lucido.\nLa concorrenza.\nTiger sembra avere tutte le caratteristiche per competere col nuovo sistema operativo Microsoft, \"Vista\", disponibile da gennaio 2007, ma Microsoft per rispettare questa scadenza ha deciso di posticipare alcune delle nuove tecnologie legate al file system. Date le somiglianze tra le tecnologie di Tiger e del prototipo di Vista, Longhorn, Apple ha deciso di \"giocare\" col concorrente e durante il WWDC ha riempito il palazzo della presentazione con manifesti contenenti i seguenti slogan:\nSul piano dell'interfaccia grafica, c'\u00e8 da aggiungere come altro concorrente KDE 4, la versione del K Desktop Environment dedicato al mondo Linux.\nCause legali e polemiche.\nDopo la presentazione del sistema operativo Apple \u00e8 stata citata a giudizio dal negozio online di hardware Tigerdirect.com per violazione di un marchio registrato. Il negozio sosteneva che il nome del sistema operativo dell'Apple generava confusione tra i potenziali acquirenti del negozio. Il giudice del caso ha rigettato le accuse della TigerDirect.com affermando che la presunta confusione degli acquirenti \u00e8 improbabile.\nApple \u00e8 stata accusata dalla societ\u00e0 Konfabulator di aver copiato il loro omonimo programma per realizzare Dashboard. Apple si \u00e8 difesa sostenendo di essersi basata sulla vecchia tecnologia degli accessori da scrivania presente dal System 6.\nTiger x86.\nNel 2005 durante il Worldwide Developers Conference Steve Jobs CEO di Apple ha annunciato che la compagnia intendeva far migrare i computer Macintosh sotto architettura X86. Durante la conferenza ha mostrato una versione di Tiger funzionante sui un PC dotato di processore Intel. Jobs afferm\u00f2 che la migrazione sarebbe iniziata nella seconda met\u00e0 del 2006 e che, per facilitare la migrazione dei programmi, Apple avrebbe messo a disposizione degli sviluppatori il Developer Transition Kit, un kit di sviluppo basato su Tiger per x86 e su un PowerMac dotato di processore Intel.\nIl kit di sviluppo include l'emulatore Rosetta, un programma nato per poter utilizzare programmi scritti per PowerPC su piattaforme Intel. Il kit di sviluppo \u00e8 disponibile solo per gli sviluppatori certificati e non \u00e8 in vendita all'utente finale.\nPoco dopo la diffusione del kit di sviluppo sulle reti peer-to-peer sono iniziate a circolare copie contraffatte del sistema operativo in grado di essere installate anche su macchine non Apple, nonostante il sistema fosse dotato di alcuni elementi che avrebbero dovuto impedirne l'installazione.\nIl 10 gennaio 2006, durante il Macworld di S. Francisco, Steve Jobs present\u00f2, con sei mesi di anticipo sulla tabella di marcia, i primi Macintosh con processore Intel in vendita al pubblico, tutti venduti con una versione per x86 di Tiger 10.4.4 preinstallata. Questa versione di Tiger non \u00e8 mai stata messa in vendita separatamente (in quanto i Mac con cpu x86 ne erano gi\u00e0 dotati) e non ne \u00e8 legalmente consentita l'installazione su macchine non Apple."}
{"id": "42012", "revid": "2225", "url": "https://it.wikipedia.org/wiki?curid=42012", "title": "Otto e mezzo", "text": ""}
{"id": "42014", "revid": "729019", "url": "https://it.wikipedia.org/wiki?curid=42014", "title": "Linda Evangelista", "text": "Biografia e carriera.\n\u00c8 nata a St. Catharines, Ontario, figlia di immigrati italiani originari di Pignataro Interamna, in provincia di Frosinone, in una famiglia appartenente alla media borghesia. Il suo sogno, gi\u00e0 all'et\u00e0 di 12 anni, era di diventare modella e per raggiungere tale obiettivo si \u00e8 impegnata tutta la vita.\nIl primo passo della sua carriera \u00e8 stata la vittoria nel concorso di Miss Teen Niagara; subito \u00e8 stata notata per la sua straordinaria bellezza e la scalata al successo \u00e8 stata inarrestabile; il suo volto si \u00e8 diffuso sulle pi\u00f9 ricercate copertine, a cominciare da Vogue. Molte grandi firme si sono affidate al suo sorriso: Chanel, Calvin Klein, Dolce &amp; Gabbana, Versace, Valentino, Andr\u00e9 Laug, YSL, Dior, Dsquared\u00b2. Con Christy Turlington e Naomi Campbell ha formato il \"The Trinity\", il trio delle acclamate modelle che nei primi anni novanta hanno dominato la moda mondiale. \u00c8 apparsa anche in due video musicali di George Michael (Freedom! '90 del 1990 e Too Funky del 1992).\nComparsa sulla copertina di \"Vogue\" nel mese di agosto 2006, nel 2007 \u00e8 entrata a far parte delle testimonial del colosso dei cosmetici L'Or\u00e9al, come volto dei nuovi prodotti detergenti, delle tinture per capelli e dei prodotti anti-et\u00e0, ruolo ricoperto fino al 2012. \u00c8 poi stata la nuova protagonista della campagna stampa Prada e, con la collega Naomi Campbell, la protagonista della campagna pubblicitaria Dsquared\u00b2, realizzata da Steven Meisel. Nel 2015 \u00e8 stata scelta come testimonial del profumo \"Fresh\" di Moschino.\nVita privata.\nDal 1987 al 1993 \u00e8 stata sposata con il dirigente della Elite Model Management, Gerald Marie. Dopo la separazione da Marie, ha frequentato per sei anni l'attore Kyle MacLachlan. Nel 1999 \u00e8 rimasta incinta del giocatore di calcio Fabien Barthez, ma ha perso il figlio al sesto mese di gravidanza.\nL'11 ottobre 2006 ha dato alla luce un bambino, Augustin James, rifiutandosi per\u00f2 di rivelare il nome del padre. Nel giugno 2011 Evangelista ha firmato dei documenti in cui si \u00e8 scoperto che il padre del bambino \u00e8 l'imprenditore francese Fran\u00e7ois-Henri Pinault. Dopo una lunga diatriba, i due hanno raggiunto un accordo nel maggio 2012.\nNel 2021 ha raccontato su Instagram di esser rimasta sfigurata da un trattamento estetico di criolipolisi.\nControversie.\nNel 1991 ebbe una forte risonanza mediatica una campagna pubblicitaria della azienda di abbigliamento Kenar Enterprises Ltd., realizzata a Savoca, in Sicilia, dove i fotografi Rocco La Spata e Charles De Caro fecero posare la Evangelista insieme a sette anziane donne locali, dicendo loro che si trattava di una campagna contro l'AIDS e pagandole 10.000 lire. Le fotografie della campagna pubblicitaria, che avevano come intestazione la frase \"La bella e le sette bestie\", scatenarono accese polemiche e una delle donne inconsapevolmente coinvolte intraprese un'azione civile nei confronti della Kenar Enterprises. Nel 2000 l'azienda \u00e8 stata costretta al pagamento di 20 milioni di lire come risarcimento danni alla donna, nel frattempo deceduta."}
{"id": "42018", "revid": "92723", "url": "https://it.wikipedia.org/wiki?curid=42018", "title": "Berat", "text": "Berat \u00e8 un comune albanese situato nella parte meridionale dell'Albania ed \u00e8 il capoluogo dell'omonima prefettura.\nA seguito della riforma amministrativa del 2015, a Berat sono stati accorpati i comuni di Otllak, Roshnik, Sinj\u00eb, Velabisht, portando la popolazione complessiva del comune a 60.031 abitanti (censimento 2011).\nGeografia fisica.\nLa citt\u00e0 \u00e8 situata sulla riva destra del fiume Osum poco lontano dalla confluenza fra questo e il fiume Molisht.\nIl clima \u00e8 mediterraneo con inverni miti, in cui difficilmente la temperatura va sotto 0 ed estati in cui si pu\u00f2 arrivare a 40 gradi. La neve in media cade una volta ogni sei anni senza accumuli. Nella citt\u00e0 crescono olivi e limoni.\nOrigini del nome.\nL'attuale nome della citt\u00e0 in albanese \u00e8 Berat (o Berati, a seconda del contesto nella lingua albanese), dall'antico slavo \u0411\u0463\u043b\u0433\u0440\u0430\u0434\u044a o \"Bel(i)grad\". In passato era chiamata anche \"Belgrado di Albania\" per distinguerla dall'omonima citt\u00e0 serba.\nDurante l'antichit\u00e0 il territorio \u00e8 stato il sito di una citt\u00e0 illirica, mentre durante l'era dell'Impero Bizantino il nome della citt\u00e0 era Pulcheriopolis (\u03a0\u03bf\u03c5\u03bb\u03c7\u03b5\u03c1\u03b9\u03cc\u03c0\u03bf\u03bb\u03b9\u03c2, \"citt\u00e0 di Pulcheria\").\nStoria.\nAntichit\u00e0.\nBerat \u00e8 una delle citt\u00e0 pi\u00f9 antiche albanesi, fondata nel IV secolo a.C. dagli Illiri.\nMedioevo.\nNel 1385, Berat venne conquistata dai turchi ottomani, prima della Battaglia dei Campi Sauriani. Secondo alcune fonti, la citt\u00e0 divenne una testa di ponte ottomana in preparazione di un assalto ai danni di Valona. Nel 1396, il clan dei Muzaka assunse il controllo a Berat che divenne capitale di una autonoma, il Principato di Berat. Entro il 1417, Berat e le sue dipendenze erano per\u00f2 state annesse all'Impero ottomano. Nel 1455, Scanderbeg cinse inutilmente d'assedio la citt\u00e0.\nSeconda guerra mondiale.\nDurante la Seconda guerra mondiale vi era un aeroporto della Regia Aeronautica. Durante la Campagna di Grecia vi fu basato il 160\u00ba Gruppo Autonomo, comprendente la 393\u00aa e la 394\u00aa Squadriglia, equipaggiato con i caccia Fiat C.R.42 ed il 154\u00ba Gruppo Autonomo, con la 361\u00aa e 395\u00aa Squadriglia, su Fiat G.50bis.\nMonumenti e luoghi d'interesse.\nBerat \u00e8 una citt\u00e0 ricca di monumenti storici, moschee ottomane e chiese ortodosse tardo-medievali. La lunga dominazione turca \u00e8 ben riscontrabile nell'edilizia civile locale che riflette appunto i gusti orientali dell'epoca ottomana. Il centro storico \u00e8 suddiviso in tre macro aree ben riconoscibili: \"Kalaja\" (Castello), \"Mangalem\" (sottostante il Castello) e \"Gorica\", quest'ultimo sulla sponda sinistra dell'Osum. In tutti e tre i quartieri sono presenti monumenti storici che testimoniano l'illustre passato di Berat.\nPatrimonio dell'umanit\u00e0.\nNell'8 luglio 2008 il centro storico di Berat \u00e8 stato aggiunto ad un preesistente patrimonio dell'umanit\u00e0, la Citt\u00e0-Museo di Argirocastro, quale \"raro esempio di citt\u00e0 ottomana ben conservata\". Secondo l'UNESCO, Berat dimostra la pacifica convivenza di varie religioni nei secoli passati.\nCultura.\nIstruzione.\nMusei.\nBerat ospita due musei:\nSport.\nCalcio.\nLa squadra principale della citt\u00e0 \u00e8 il Klubi Sportiv Tomori."}
{"id": "42019", "revid": "22475", "url": "https://it.wikipedia.org/wiki?curid=42019", "title": "Christy Turlington", "text": "Carriera.\nAppare sul retro della copertina del disco dei Duran Duran Notorius del 1986. Tra le campagne pubblicitarie di maggior successo si ricordano il profumo \"Eternity\" di Calvin Klein e cosmetici Maybelline. La Turlington forma, unitamente a Linda Evangelista e Naomi Campbell, il \"trinity\", ossia il trio delle acclamate modelle che nei primi anni novanta dominavano la moda mondiale. Christy Turlington \u00e8 stata la prima donna su cui \u00e8 stato visto il piercing all'ombelico in uno show di moda a Londra nel 1993. Si \u00e8 occupata di svariate campagne benefiche, ma senza trascurare gli affari: famosissima \u00e8 la cordata di modelle (Claudia Schiffer, Naomi Campbell e Elle Macpherson) con cui ha fondato i Fashion Caf\u00e8.\nViene scelta da Prada per essere testimonial del marchio, insieme ad altre modelle, della campagna autunno/inverno 2013/2014, oltre ad essere testimonial della linea \"Underwear\" di Calvin Klein. Nel 2019 torna dopo pi\u00f9 di 25 anni in passerella a chiudere lo show di Marc Jacobs; la stessa Turlington ha spiegato in un suo post su Instagram di aver sempre amato il designer; l\u2019ultima volta che la supermodella aveva sfilato per il brand era 1993 e un anno dopo aveva rinunciato alla passerella, all\u2019et\u00e0 di soli 25 anni.\nVita privata.\nLaureata con lode in Storia dell'arte alla New York University, \u00e8 di religione cattolica e nel 2003 si \u00e8 sposata con il regista-attore Edward Burns. I due hanno avuto una figlia, Grace, nata nell'ottobre del 2003 e un figlio, Finn, nato l'11 febbraio 2006."}
{"id": "42023", "revid": "38120", "url": "https://it.wikipedia.org/wiki?curid=42023", "title": "L'uomo di Hollywood", "text": ""}
{"id": "42024", "revid": "2", "url": "https://it.wikipedia.org/wiki?curid=42024", "title": "Dollaro USA", "text": ""}
{"id": "42025", "revid": "1543377", "url": "https://it.wikipedia.org/wiki?curid=42025", "title": "Quarto potere", "text": "Quarto potere (\"Citizen Kane\") \u00e8 un film del 1941 diretto e interpretato da Orson Welles.\nPrimo lungometraggio del regista, girato all'et\u00e0 di venticinque anni, \u00e8 liberamente ispirato alla biografia del magnate dell'industria del legno e dell'editoria William Randolph Hearst. Il film usc\u00ec nelle sale il 1\u00ba maggio 1941. \"Quarto Potere\" \u00e8 considerato uno dei migliori film della storia del cinema statunitense. L'American Film Institute, la rivista cinematografica \"Sight &amp; Sound\" e la BBC l'hanno giudicato il miglior film statunitense di sempre.\nIl film narra la vita del magnate della stampa Charles Foster Kane (interpretato dallo stesso Welles), incapace di amare se non \"solo alle sue condizioni\", con la conseguenza di creare il vuoto attorno a s\u00e9 e rimanere solo all'interno della sua gigantesca residenza (Xanadu, nella versione italiana Candal\u00f9), dove muore abbandonato da tutti. Welles, servendosi di una sequenza di \"flashback\" (sei, compreso il cinegiornale), mostra i frammenti della vita del magnate, quasi fossero i pezzi di un gigantesco puzzle (rompicapo che metaforicamente appare pi\u00f9 volte nel film). Allo spettatore \u00e8 lasciato il compito di ricomporre - in tutta la sua complessit\u00e0 - la personalit\u00e0 di Charles Foster Kane.\nMa si tratta di uno sforzo vano, poich\u00e9 i frammenti della vita di Kane non permettono di comprenderne l'intima essenza, se non a chi fu testimone dell'unico fatto - di fondamentale importanza - che determin\u00f2 il trauma di Kane: l'allontanamento dai genitori, fortemente voluto dalla madre allo scopo di affidarlo alla tutela di un uomo d'affari, incaricato di amministrare la sua smisurata eredit\u00e0. Kane, giovanissimo erede di una colossale fortuna, venne cos\u00ec strappato al suo mondo d'infanzia. Da adulto concepir\u00e0 l'amore come possesso, non come dono, e ci\u00f2 lo condurr\u00e0 inesorabilmente alla disperazione e all'isolamento.\nTrama.\nNel castello di Candal\u00f9, in Florida, il vecchio magnate dell'editoria Charles Foster Kane \u00e8 in punto di morte. Tenendo in mano una palla di vetro con neve, dice come ultima parola \u201cRosabella\u201d (\"Rosebud\" in lingua originale). \nIl direttore di un cinegiornale, che trasmetter\u00e0 la storia di Kane, incarica il giornalista Jerry Thompson di scoprire il significato della parola \"Rosabella\". Thompson si reca inizialmente dalla seconda moglie di Kane, Susan Alexander Kane, ora alcolizzata e proprietaria di un nightclub, che per\u00f2 si rifiuta di parlargli. Si reca poi nell'ufficio del defunto banchiere Walter Parks Thatcher: leggendo le sue memorie, scopre che l'infanzia di Kane inizi\u00f2 in povert\u00e0 in Colorado.\nNel 1871, dopo aver scoperto di possedere una miniera d'oro, sua madre Mary lo affid\u00f2 a Thatcher per istruirsi. Il piccolo Kane, che stava giocando con uno slittino nella neve, protest\u00f2 e scagli\u00f2 lo slittino contro il banchiere. Ottenuto il controllo delle sue finanze a 25 anni, Kane entr\u00f2 nel mondo nel giornalismo e rilev\u00f2 il \"New York Inquirer,\" concentrandosi sulla stampa scandalistica, in particolare contro Thatcher.\nThompson intervista Bernstein, il braccio destro di Kane. Bernstein ricorda che Kane, ormai di successo, manipol\u00f2 l'opinione pubblica sulla guerra ispano-americana e spos\u00f2 Emily Norton, nipote di un Presidente degli Stati Uniti. Thompson intervista poi l'ex migliore amico di Kane, Jedediah Leland, in una casa di riposo.\nLeland ricorda che il matrimonio di Kane e Emily and\u00f2 deteriorandosi negli anni e che Kane intraprese una relazione con la cantante Susan Alexander mentre era candidato governatore di New York. Sia la moglie che il suo avversario politico scoprirono la relazione e il conseguente scandalo pubblico pose fine alla sua carriera politica. Kane spos\u00f2 Susan, in seguito al divorzio da Emily, e la costrinse ad intraprendere un'umiliante carriera lirica, per cui lei non aveva n\u00e9 il talento n\u00e9 l'ambizione.\nSusan decide di acconsentire all'intervista con Thompson e ricorda che Kane le consent\u00ec di abbandonare l'opera dopo il suo tentato suicidio. Dopo anni di isolamento e di oppressione a Candal\u00f9, Susan lasci\u00f2 Kane. Il suo maggiordomo, Raymond, racconta che dopo la partenza di Susan, Kane inizi\u00f2 a sfasciare la sua camera ma si ferm\u00f2 improvvisamente quando not\u00f2 una palla di vetro e disse \u201cRosabella\u201d.\nA Candal\u00f9, i beni di Kane vengono catalogati e quelli ritenuti inutili eliminati. Thompson conclude di aver fallito e che dunque il significato di \u201cRosabella\u201d rester\u00e0 un mistero. Il finale del film, tuttavia, rivela allo spettatore che \u201cRosabella\u201d \u00e8 il marchio dello slittino con cui Kane da piccolo stava giocando quando fu costretto a lasciare la sua casa in Colorado. Creduto un oggetto inutile, lo slittino viene bruciato in una fornace. Un ulteriore movimento di macchina va a seguire il fumo che esce dalla tenuta di Candal\u00f9, per concludersi (in un movimento contrario a quello di inizio film) e fermarsi sulla scritta \"NO TRESPASSING\", a simboleggiare l'impossibilit\u00e0 di scavare cos\u00ec a fondo nella vita di una persona.\nProduzione.\nIdeazione e sceneggiatura.\nIl 21 agosto 1939 Orson Welles sottoscrive con la RKO Pictures un contratto giudicato all'epoca come il pi\u00f9 vantaggioso contratto mai offerto da uno studio: questo contratto gli consente di ricoprire i ruoli di attore, sceneggiatore, regista e produttore. Il compenso previsto nel contratto \u00e8 di 50.000 dollari immediati e il 20% degli incassi lordi, per la realizzazione di tre film. Il contratto concede inoltre a Welles la libert\u00e0 artistica assoluta sulle sue opere, cosa del tutto innovativa per l'epoca e che dest\u00f2 invidia in molti.\nPrima di \"Quarto potere\" Welles aveva pianificato di girare \"Heart of Darkness\" (tratto dall'omonimo romanzo di Joseph Conrad) e \"Smiler with a Knife\" ma entrambi i progetti naufragarono per diversi motivi; senza perdersi d'animo Welles si concentr\u00f2 quindi su quello che doveva essere il suo terzo film, che divenne invece il suo debutto. Stavolta scelse di non adattare nessun testo esistente, preferendo scrivere di proprio pugno un soggetto originale insieme a Herman J. Mankiewicz, traendo ispirazione dalla vita del magnate della stampa William Randolph Hearst, romanzandone in parte gli avvenimenti. In tutto gli autori impiegarono circa tre mesi per scrivere la sceneggiatura. Durante questo periodo Mankiewicz fu ricoverato per malattia e dovette lavorare sul copione dal letto d'ospedale. Inizialmente alla bozza diedero il nome provvisorio di \"Welles 1\", poi scelsero di cambiarlo in \"American\" poich\u00e9 la trama del film si rifaceva al leggendario sogno americano, infine venne scelto \"Citizen Kane\".. Il film cost\u00f2 839.727 dollari.\nCasting.\nInterpreti secondari.\nNei titoli di coda del film c'\u00e8 scritto \"Molti degli attori protagonisti di \"Quarto potere\" sono nuovi al grande schermo. Il Mercury Theatre \u00e8 fiero di presentarveli\". Welles, assieme all'amico John Houseman, li un\u00ec in un gruppo conosciuto come i \"Mercury Players\", per eseguire la sua produzione al Mercury Theatre nel 1937. Dopo aver accettato il suo contratto di Hollywood nel 1939, Welles lavor\u00f2 tra Los Angeles e New York dove il Mercury Theatre continu\u00f2 la sua trasmissione radiofonica settimanale per \"The Campbell Playhouse\". Welles volle tutti i Mercury Players a debuttare nel suo film, ma l'annullamento del progetto di \"The Heart of Darkness\" nel dicembre 1939 cre\u00f2 una crisi finanziaria per il gruppo e alcuni attori trovarono lavoro altrove. Questo caus\u00f2 un attrito tra Welles e Houseman, e la loro collaborazione fin\u00ec.\nI dirigenti della RKO notarono con disappunto che molti dei ruoli principali furono affidati a degli sconosciuti, ma il contratto di Welles gli dava questa libert\u00e0 e loro non poterono intervenire. Nel film debuttano William Alland, Agnes Moorehead, Everett Sloane, Ruth Warrick e lo stesso Welles. Alan Ladd apparve, non accreditato, nel ruolo di uno dei giornalisti.\nRiprese.\nLe riprese durarono dal 29 giugno 1940 al 23 ottobre 1940. Il film fu girato su pellicola in 35\u00a0mm.\nUna delle prime scene ad essere girate fu quella dei giornalisti che discutono sul cinegiornale: Welles era impaziente di iniziare a girare e us\u00f2 la sala di proiezione della RKO, mentre la costruzione delle scenografie vere e proprie era ancora in corso. Tra i giornalisti che compaiono nel gruppo figura anche Joseph Cotten (il personaggio di Leland), il che non ha senso dal punto di vista della trama, a riprova che il cast non era stato ancora definito con precisione.\nTemi.\nCome ha acutamente osservato lo scrittore argentino Jorge Luis Borges in una recensione del 1941, lo stesso anno in cui usc\u00ec il film, il risultato \u00e8 un \"giallo metafisico\" che ha come oggetto un'indagine psicologica e allegorica degli aspetti pi\u00f9 intimi e nascosti della personalit\u00e0 di un uomo, mediante le parole di chi durante la sua vita lo conobbe a fondo.\nDopo la ricostruzione dell'immagine pubblica a cura del cinegiornale il protagonista viene dunque ricomposto, pezzo dopo pezzo, tramite i racconti di cinque personaggi, che ne danno immagini diverse e spesso dissonanti tra loro. Senza precedenti \u00e8 quindi la struttura narrativa a incastro e il fatto che il protagonista appaia in maniera diretta solo nei pochi secondi all'inizio del film, mentre sta morendo, infrangendo la regola fondamentale dell'illusione di realt\u00e0 del cinema classico.\nNessuno per\u00f2 riesce a spiegare il mistero di Rosabella. Esaustive nel comprendere goccia a goccia il sottile significato della vicenda sono le frasi \u00abForse Rosabella fu qualcosa che lui perse...\u00bb e \u00abIn tutta la tua vita non hai mai fatto un investimento, hai adoperato il denaro solo per comprare la roba!\u00bb, nell'illusione che l'accumulo di oggetti materiali potesse compensare in qualche modo il suo vuoto interiore.\nKane mette in evidenza le ambiguit\u00e0 del sogno americano. Numerosi critici (tra cui Paolo Bertetto) hanno ipotizzato che, dietro la vicenda dell'uomo-Kane, ci sia una intenzione metaforizzante: il magnate che ha iniziato la sua fortuna grazie all'oro di una miniera per poi franare nell'impossibilit\u00e0 di amare a seguito della sua caduta nelle spire degli interessi economici rappresenterebbe l'America e la sua \"caduta\", dovuta proprio ad un surplus di risorse accumulate (vedi Crisi del '29), dalla condizione di grazia di \"giovane nazione\". Significativo, al riguardo, sarebbe il parallelismo tra la vecchia slitta (Rosabella) e la corrispettiva slitta nuova ricevuta da Kane dopo l'affidamento al tutore.\nSecondo altri la subitanea morte di Kane potrebbe significare anche una morte simbolica del cinema classico, con l'opera di Welles che diventa il primo episodio di cinema moderno: senza un protagonista presente, senza un lieto fine, senza un senso palese, dove lo spettatore deve cogliere l'essenza pensando e riflettendo sugli indizi che gli fornisce il regista. Per la prima volta n\u00e9 il narratore n\u00e9 lo spettatore sanno niente n\u00e9 tanto meno apprendono qualcosa durante la storia.\nSecondo parte del pubblico e della critica, l'intero film si reggerebbe su un errore logico in quanto nel momento in cui il morente Kane pronuncia la sua ultima misteriosa parola, tutto nelle immagini del film farebbe credere che egli sia solo nella sua stanza; l'infermiera che verifica la morte del magnate entra nella stanza dopo la rottura della sfera di vetro che egli aveva in mano e che lascia cadere, quindi sembra impossibile che qualcuno abbia sentito la sua ultima parola. In realt\u00e0, verso la conclusione della pellicola, si scopre che il maggiordomo Raymond aveva assistito alla morte di Kane fuori campo e che aveva sentito pronunciare la parola \"Rosebud\" dal magnate anche in altre occasioni. In ogni caso, questo dettaglio \u00e8 piuttosto secondario, perch\u00e9 tutta l'opera di Welles si basa sul potere assoluto della finzione, ribadendo come il cinema sia nell'essenza un'attrazione \"magica\", piuttosto che un veicolo di storie illusoriamente reali.\nStile.\nCon \"Quarto potere\", Orson Welles rivoluziona le pratiche del cosiddetto \"cinema delle origini\" rifondando, di fatto, le tecniche della ripresa cinematografica. Rielaborando meccanica, ottica e illuminotecnica ricostruisce, e migliora, lo stile di maestri del primo cinema come David Wark Griffith (regista nel 1915 de \"La nascita di una nazione\") dai quali trae ispirazione e suggerimenti. Welles fonde in modo magistrale elementi del teatro e del cinema ricostruendo il punto di vista dello spettatore con inquadrature innovative. Nessuno aveva mai osato tanto fino a quel momento.\nIn particolare, \u00e8 evidente l'uso espressionistico delle luci e ombre - si pensi a Fritz Lang - che rivela l'influenza esercitata su Welles dal cinema tedesco e russo.\nMa l'aspetto pi\u00f9 innovativo del film \u00e8 costituito dall'uso, per la prima volta consapevole e sistematico, della profondit\u00e0 di campo e del piano sequenza (un'inquadratura che dura tutta una sequenza). La profondit\u00e0 di campo \u00e8 una tecnica che permette a tutto ci\u00f2 che appare nell'inquadratura, sia in primo piano che sullo sfondo, di essere costantemente a fuoco. Questa tecnica, che compare anche nei film dei fratelli Lumi\u00e8re, era stata bandita da Hollywood perch\u00e9 distraeva lo spettatore con dettagli insignificanti e infrangeva la regola della gerarchia tra primo piano e sfondo. Welles, con l'aiuto del genio del leggendario direttore della fotografia, Gregg Toland, riprese la profondit\u00e0 di campo ispirandosi agli stili di Eric von Stroheim e John Ford (Welles vide trenta volte \"Ombre rosse\" durante la lavorazione di \"Quarto potere\") e ricorrendo a speciali lenti e a una potentissima illuminazione del teatro di posa. Dando il massimo contrasto tra primo piano e sfondo (come nella celebre scena del comizio, ripresa con la tecnica dell'angolo olandese, dove giganteggia una fotografia di Kane dietro il palco), Welles e Toland riuscirono a dare allo spazio una straordinaria potenza visiva. Contro le regole del cinema classico, in particolare quella della leggibilit\u00e0 immediata, era anche l'uso di lenti e obiettivi che vennero usate nel film per distorcere le immagini ottenendo effetti espressivi e simbolici.\nInoltre, altra trasgressione, \u00e8 la mancanza di un tempo lineare, anzi la struttura temporale \u00e8 composta da continui salti in avanti e salti indietro, addirittura con la ripetizione di alcuni episodi, come il debutto di Susan raccontato da due diversi narratori: per Leland il suggello del trionfo di Kane, per Susan dramma privato. La storia diventa quindi tutta un racconto soggettivo, influenzato dal pensiero dei narratori, demolendo completamente l'illusione di realt\u00e0.\nGrande anticipazione del cinema moderno si trova nell'uso della cinepresa: essa non \u00e8 un dato oggettivo, n\u00e9 uno strumento per mostrare il punto di vista dei personaggi; essa si muove invece indipendente per il set: \u00e8 lo sguardo del regista. Non \u00e8 un caso quindi nemmeno che sia la cinepresa e solo lei a sciogliere il mistero di Rosabella.\nDistribuzione.\nEdizione italiana.\nIl primo doppiaggio italiano del film fu eseguito dalla C.D.C. presso la Fono Roma e diretto da Franco Schirato su dialoghi di Alberto Liberati e Roberto De Leonardis. Nel 1966 il film fu rieditato nelle sale con un nuovo doppiaggio sempre ad opera della C.D.C.; questa versione, oltre a cambiare alcuni nomi (Rosebud diventa Rosabella, Xanadu diventa Candal\u00f9 e Jedediah Leland viene ribattezzato Jonathan), era stata originariamente accorciata di circa un quarto d'ora tramite brevi tagli nell'arco di tutto il film. Vennero quasi completamente tagliati anche i titoli di coda, sostituiti da crediti che comparivano in sovrimpressione sulle inquadrature iniziali. Inoltre il doppiaggio fu realizzato senza utilizzare la colonna internazionale, sostituendo completamente la colonna sonora. A partire dalla prima edizione DVD del 2004 il film viene distribuito in versione integrale, sempre con il ridoppiaggio del 1966, ripristinando tutte le scene tagliate in inglese sottotitolato.\nAccoglienza.\nIncassi.\nIl film risulter\u00e0 un successo per la critica e per gli addetti ai lavori, ma un clamoroso insuccesso di pubblico. Alla sua uscita americana venne attaccato da chi vi vedeva un inopportuno ritratto di William Hearst e sub\u00ec un boicottaggio mediatico da parte della stampa controllata dallo stesso Hearst. Alla cerimonia degli Oscar ricevette per\u00f2 ben nove nomination, ma le critiche pesarono sulla giuria e, assieme allo stile troppo innovativo, determinarono l'assegnazione di una sola statuetta, alla migliore sceneggiatura originale. A vincere al suo posto gli Oscar di miglior film e miglior regista fu \"Com'era verde la mia valle\".\nIn Europa il film arriv\u00f2 solo dopo la guerra e non ricevette buone recensioni. Celebre fu la stroncatura di Jean-Paul Sartre, che non grad\u00ec il gusto \"ridondante\" e \"barocco\". Nei decenni successivi per\u00f2 il film si prese una rivincita, confermando la sua importanza nella storia del cinema e venendo scelto dai critici e dai registi come \"film pi\u00f9 bello di sempre\".\nIl 1\u00ba maggio 1991, in occasione del 50\u00ba anniversario, il film viene ridistribuito in sala negli USA con un incasso totale 1.585.634 dollari. \nIl boicottaggio.\nIl film sub\u00ec sin dalla sua uscita nelle sale il boicottaggio di William Randolph Hearst, che riusc\u00ec a limitarne la circolazione, impedendo che venisse recensito o anche solo menzionato da tutti i giornali e le radio di sua propriet\u00e0. Inoltre offr\u00ec alla RKO 800.000 dollari affinch\u00e9 la pellicola venisse distrutta e i negativi bruciati. La RKO non cedette e il film ottenne numerose \"nomination\" ma il premio Oscar solo per la migliore sceneggiatura originale. Dal punto di vista commerciale il film non fu certo un successo, e questo si deve al boicottaggio della stampa di Hearst, anche se i risultati del botteghino furono meno disastrosi di quanto voci successive hanno fatto credere per lungo tempo. \u00c8 per\u00f2 indubbio che il prestigio di Welles alla RKO ne usc\u00ec fortemente ridimensionato.\nLa vita di Kane ricorda in molti punti quella di Hearst, per la precisione:\nSolo a partire dagli anni cinquanta la critica mondiale inizi\u00f2 a considerare \"Quarto potere\" un capolavoro. Da allora la fama del film non cess\u00f2 la sua ascesa: l'American Film Institute lo annovera al primo posto nella classifica dei migliori cento film di tutti i tempi; il National Film Registry lo ha selezionato tra i film di cui debba essere garantita la conservazione e la trasmissione ai posteri; dal 1962 al 2002 \u00e8 stato in cima alla classifica dei migliori film di tutti i tempi realizzata, ricorrendo alla consultazione di critici cinematografici di tutto il mondo, dalla prestigiosa rivista inglese \"Sight and Sound\".\nRiconoscimenti.\nIl 26 febbraio 1942 \"Quarto potere\" ottenne nove nomination ai Premi Oscar 1942, vincendo una statuetta per la migliore sceneggiatura originale. Quell'anno Bernard Herrmann, nominato al premio per la colonna sonora per il film di Welles, vinse la statuetta per la colonna sonora ma non per \"Quarto potere\" bens\u00ec per \"L'oro del demonio\". Welles fu il primo uomo ad essere nominato come produttore, regista, attore e sceneggiatore per lo stesso film.\nNel 1998 l'American Film Institute ha collocato \"Quarto potere\" al primo posto della AFI's 100 Years... 100 Movies, ovvero la lista dei cento film americani pi\u00f9 importanti (precedendo \"Casablanca\", \"Il padrino\" e \"Via col vento\"); nel 2007 la stessa AFI ha redatto una nuova lista includendo i film pi\u00f9 recenti, tuttavia il film di Welles conserva il primato. Inoltre una citazione dal dialogo del film \u00e8 stata inserita nella lista delle migliori battute di sempre, per la precisione si tratta della battuta \"Rosabella\", pronunciata dal morente Kane e collocata al 17\u00ba posto.\nNel 1989 negli Stati Uniti \u00e8 stato selezionato dal National Film Registry per la conservazione.\nPino Farinotti assegna nel suo dizionario ben cinque stelle al film, il massimo voto possibile e Morando Morandini si associa assegnando anch'egli cinque stelle a \"Quarto potere\" nella sua guida (anche qui il massimo possibile). Anche il \"Dizionario dei film\" di Paolo Mereghetti gli assegna quattro stelle, il massimo.\n\u00c8 costantemente presente nella Top 250 di IMDb e il voto medio attribuito dagli utenti registrati di Rottentomatoes.com \u00e8 9,3/10.\n\u00c8 stato inserito nella lista del sito \"theyshootpictures.com\" al 1\u00ba posto dei migliori 1.000 film di sempre; compare inoltre in cima alla lista dei migliori film di \"films101.com\" e al 3\u00ba posto della classifica stilata dai lettori di \"Time Out\".\nCitazioni e riferimenti in altre opere.\nIl film \u00e8 stato pi\u00f9 volte citato dalla serie tv \"I Simpson\":\nInoltre:\nCimeli.\nDai depositi della Rko Pictures sono emersi vari cimeli del film. Di slittini \"Rosebud\" vennero prodotte alcune copie in balsa, destinate ad essere bruciate durante le riprese della scena finale. Sul set ne vennero distrutte due, una per l'inquadratura panoramica e una per l'inquadratura del dettaglio in primo piano. Una terza \u00e8 stata ritrovata e messa all'asta nel 1982, quando venne acquistata dal regista Steven Spielberg per 55.000 dollari. Una foto dell'epoca lo ritrae con lo slittino, che nella foto \u00e8 di colore rosso.\nLa coppa \"Welcome home Mr. Kane\" \u00e8 stata messa in vendita in un'asta Ebay nell'inverno 2008 al prezzo di 2.710.000 dollari."}
{"id": "42026", "revid": "128245", "url": "https://it.wikipedia.org/wiki?curid=42026", "title": "Abalone", "text": "Abalone \u00e8 un gioco da tavolo astratto di strategia inventato dai francesi Michel Lalet e Laurent L\u00e9vi nel 1987.\nIl gioco.\nSi gioca su un particolare tavoliere esagonale di plastica formato da 61 posizioni cave. Ogni giocatore dispone di 14 biglie di vetro, bianche per un giocatore, nere per l'altro, su due lati contrapposti del tavoliere.\nApre il gioco colui che sceglie le biglie nere; il giocatore di turno pu\u00f2 spostare con un'unica mossa 1, 2, o 3 delle proprie biglie, a scelta, di una posizione, in qualsiasi direzione. La condizione \u00e8 che tali biglie siano adiacenti tra di loro e che formino una linea.\nNello spostamento \u00e8 possibile spingere le biglie avversarie (ma non le proprie) solo quando il numero delle biglie avversarie \u00e8 inferiore a quello delle biglie che spingono. Tale mossa viene chiamata \"sumito\". Dato che il numero massimo di biglie che si possono spostare \u00e8 tre, \u00e8 ovvio che non si possono mai spostare pi\u00f9 di due biglie avversarie. In particolare le tre combinazioni possibili per il \"sumito\" sono: 3 contro 2, 3 contro 1 e 2 contro 1. Quando il numero di biglie \u00e8 lo stesso (1 contro 1, 2 contro 2 e 3 contro 3) si ha invece il \"pac\".\nLo scopo del gioco \u00e8 quello di spingere fuori dal tavoliere sei biglie avversarie.\n\u00c8 possibile che il nome derivi da quello di un grosso mollusco marino, lHaliotis\", conosciuto anche come \"orecchia di mare\", ma pi\u00f9 probabilmente questo termine \u00e8 nato dalla crasi tra il prefisso \u00ab ' \u00bb e la parola \u00ab \"\" \u00bb, che in inglese significano rispettivamente e \u00ab solo \u00bb."}
{"id": "42027", "revid": "19933", "url": "https://it.wikipedia.org/wiki?curid=42027", "title": "Citizen Kane", "text": ""}
{"id": "42028", "revid": "6923", "url": "https://it.wikipedia.org/wiki?curid=42028", "title": "Mac OS X Panther", "text": "Mac OS X 10.3 Panther (ovvero pantera) \u00e8 la quarta versione del sistema operativo macOS sviluppato da Apple. \u00c8 il successore di Mac OS X Jaguar e il predecessore di Mac OS X Tiger. Panther \u00e8 stato reso disponibile il 24 ottobre 2003.\nRequisiti di sistema.\nMac OS X Panther richiede una New World ROM quindi alcuni vecchi Mac (come il Power Macintosh G3 e il \u201cWall Street\u201d PowerBook G3) sono impossibilitati ad eseguire Panther di default.\nEsiste software di terze parti (come XPostFacto) che riesce ad ingannare i controlli durante l'installazione rendendo l'upgrade possibile; l'upgrade direttamente da Jaguar non \u00e8 possibile.\nI requisiti di sistema sono:\nLa video-conferenza richiede:\nPanther supporta ancora l'ambiente Classic per eseguire le application scritte per Mac OS 9 ma crea finestre con un doppio buffer, anzich\u00e9 disegnarle direttamente sullo schermo."}
{"id": "42031", "revid": "1951004", "url": "https://it.wikipedia.org/wiki?curid=42031", "title": "Gomoku", "text": "Il Gomoku (\u4e94\u76ee\u4e26\u3079) \u00e8 un gioco tradizionale giapponese, solo lontanamente imparentato con il gioco cinese del Go (di cui utilizza tavoliere e pedine); le sue regole, infatti, sono differenti e molto pi\u00f9 semplici e viene giocato, secondo Bell (vd. Board and Table Games from Many Civilizations), \"principalmente da bambini, donne, e turisti occidentali\".\nNon esistono indicazioni molto precise sulle origini di questo gioco, ma \u00e8 probabile che il Gomoku si sia sviluppato nello stesso periodo in cui il Go \u00e8 stato introdotto in Giappone (dopo il 700 d.C.). Tracce di giochi con regole molto simili sono state rinvenute in Cina almeno 2000 anni prima di Cristo. C'\u00e8 traccia delle stesse regole di gioco anche nell'antica Grecia e nell'America precolombiana. Secondo alcune fonti il gioco sarebbe stato portato in Giappone all'incirca nel 270 a.C.; il gioco, denominato \"Kakugo\" (che significa pi\u00f9 o meno \"cinque passi\" in giapponese), viene descritto in un'opera del 100 d.C. Sembra che nel XVIII secolo ogni giapponese ne conoscesse le regole. Il primo volume su questo gioco, ancora chiamato Kakugo, appare nel 1858.\n\u00c8 un classico gioco di allineamento, come il filetto o il moderno Forza 4, e ha anche una variante pi\u00f9 complessa, detta Renju; per tale motivo viene spesso citato con questo nome. Il Renju viene introdotto in Europa attorno al 1885 e diviene noto in Inghilterra con il nome di Spoil Five; in questa variante le pedine vengono giocate nelle caselle anzich\u00e9 nelle intersezioni.\nVi sono diversi altri giochi, in qualche modo ispirati o correlati al Gomoku: fra questi citiamo il Ninuki-Renju e il Pente."}
{"id": "42035", "revid": "287204", "url": "https://it.wikipedia.org/wiki?curid=42035", "title": "ADSR", "text": "L'acronimo ADSR viene utilizzato nella teoria musicale relativamente alla sintesi elettronica dei suoni, e deriva dalle quattro parole inglesi Attack (Attacco), Decay (Decadimento), Sustain (Sostegno), Release (Rilascio).\nL'inviluppo.\n\u00c8 costituito dalle quattro fasi che rappresentano il volume di riproduzione di un suono nel tempo. L'evoluzione di ciascuna fase \u00e8 determinata da una funzione.\nAttack.\n\u00c8 il tempo che impiega il volume per passare da zero al suo valore massimo. In un organo l'attacco \u00e8 immediato in quanto la nota viene suonata al massimo volume non appena si preme un tasto. Invece altri suoni possono essere caratterizzati da un attacco pi\u00f9 graduale, come ad esempio il suono sintetizzato di un \"ensemble orchestrale\".\nDecay.\nRappresenta il tempo che il suono impiega a passare dal volume massimo raggiunto durante la fase di attack al volume di \"sustain\".\nSustain.\nVolume che si mantiene dopo la fase di \"attack\" finch\u00e9 il tasto resta premuto.\nRelease.\nIn questa fase il volume diminuisce fino al valore 0. Impostando il rilascio si definisce la rapidit\u00e0 con cui avviene questa diminuzione. In un organo la fase del rilascio \u00e8 istantanea: non appena si rilascia il tasto dell'organo, la nota cessa; invece nell'emulazione del suono di una chitarra questa fase \u00e8 lenta; nell'emulazione del suono di un gong questa fase \u00e8 molto lenta."}
{"id": "42036", "revid": "33689", "url": "https://it.wikipedia.org/wiki?curid=42036", "title": "Commodore PET", "text": "Commodore PET (sigla per \"Personal Electronic Transactor\", letteralmente \"operatore elettronico personale\") \u00e8 una famiglia di personal computer a 8 bit prodotta da Commodore International Ltd. dal 1977 al 1982.\nProgettati da Chuck Peddle, i computer furono in seguito ridenominati Commodore CBM (da Commodore Business Machines) per evitare problemi legali in Europa dato che la Philips commercializzava nel continente un computer denominato Programm-Entwicklungs-Terminal e l'acronimo \"PET\" era gi\u00e0 registrato. Vennero sostituiti dai Commodore CBM-II.\nStoria.\nSituazione alla Commodore.\nAgli inizi degli anni settanta Commodore si era affermata come produttrice di calcolatrici elettroniche basate sui chip di Texas Instruments. Nel 1975, per\u00f2, Texas Instruments decise di non limitarsi alla fornitura degli integrati ai produttori ma di vendere anch'essa le calcolatrici, riuscendo a tenere un basso prezzo per via del fatto che produceva gran parte dei componenti necessari al loro assemblaggio. Questa mossa tagli\u00f2 fuori dal mercato molte societ\u00e0, compresa la Commodore, che vide precipitare i suoi utili. Per abbassare i prezzi di vendita dei suoi prodotti anche Commodore avrebbe dovuto produrre in proprio i chip necessari alle sue calcolatrici. Si mise cos\u00ec alla ricerca di un produttore da acquistare, che individu\u00f2 in MOS Technology, una piccola societ\u00e0 della Pennsylvania che stava attraversando un periodo di crisi finanziaria.\nAcquisizione della MOS Technology e progetto.\nCommodore acquist\u00f2 MOS Technology nel 1976, rilevando anche tutti i suoi dipendenti. Tra il personale di MOS Technology c'era anche Chuck Peddle, l'ingegnere che aveva supervisionato il progetto del MOS 6502. MOS Technology aveva prodotto e commercializzato il MOS KIM-1, un microcomputer basato sul MOS 6502 che nei piani della societ\u00e0 sarebbe servito agli sviluppatori che avessero voluto utilizzare quella CPU, ma che era stato acquistato anche da semplici amatori.\nJack Tramiel, il presidente di Commodore, fu convinto da Peddle che le calcolatrici avevano fatto il loro tempo e che il futuro erano i computer e lo autorizz\u00f2 a svilupparne uno basato sul KIM-1. Peddle aggiunse alla scheda del KIM-1 un circuito video per la visualizzazione dei dati su monitor, 4 kB di RAM, un interprete BASIC della Microsoft e assembl\u00f2 il tutto in un case che includeva un monitor, una tastiera e un registratore a cassette. \nSecondo Peddle il nome PET si deve ad Andre Souson della Commodore, che fu ispirato dalla moda dei soprammobili Pet Rock lanciata nel 1976. Doveva essere un nome di tre lettere come il KIM e suonare amichevole (\"pet\" significa \"domestico\"). Il nome esteso \"Personal Electronic Transactor\" \u00e8 in realt\u00e0 un acronimo inverso, con la parola \"transactor\" usata un po' forzatamente. Il nome \"2001\" del primo modello fu preso, copiando senza ritegno, dal film \"\", che allora rappresentava bene qualcosa di futuristico. La filiale giapponese della Commodore scelse anche un tipo di carattere per i tasti simile a quello del computer HAL nel film.\nPresentazione al pubblico e diffusione.\nIl primo modello commercializzato fu il PET 2001, presentato nel mese di gennaio del 1977 al Consumer Electronics Show di Las Vegas e commercializzato a partire dal mese di giugno dello stesso anno. Fu presentato poi alla successiva West Coast Computer Faire, ma anche nella catena di negozi Radio Shack, nella previsione che il computer fosse venduto anche l\u00ec. In quell'anno furono presentati anche altri home computer quali l'Apple II e il TRS-80, ma la Commodore ebbe il notevole vantaggio di riuscire a distribuire il PET a livello mondiale nel giro di pochi mesi.\nLa presentazione del prototipo del PET precedette l'Apple II e il TRS-80, ma il modello arriv\u00f2 effettivamente sul mercato pi\u00f9 tardi. Le prime 100 unit\u00e0 arrivarono ai clienti in attesa a met\u00e0 ottobre 1977, circa sei settimane dopo il previsto, secondo Peddle, a causa di difficolt\u00e0 con controllo qualit\u00e0 e approvvigionamento.\nI tre principali concorrenti PET, Apple II e TRS-80 vennero in seguito soprannominati \"la trinit\u00e0\" del 1977 e rappresentarono una grande svolta nel mondo dei personal computer, in quanto i primi venduti interamente assemblati. Tuttavia, nei primi due anni tutti e tre ebbero produzione lenta.\nLe scelte per contenere bassi i prezzi si ripercossero positivamente sul prezzo di vendita: il PET 2001 con 4 kB di RAM fu messo in commercio a un prezzo di 795 dollari, ribassato a 595 dollari quando fu presentato il modello con 8 KB, venduto a 795 dollari. Il PET 2001 fu un successo soprattutto in ambito didattico grazie al fatto che incorporava tutto il necessario per funzionare: una tastiera per immettere i dati, un monitor per vedere i risultati, un registratore per salvare i programmi. Nel 1980, per consentire l'utilizzo di dischi floppy, venne realizzata la periferica Commodore 8050. La produzione del computer cess\u00f2 nel 1982, in favore dalla serie Commodore CBM-II.\nLa prima azienda che import\u00f2 nel 1977 il PET 2001 in Italia fu la Harden S.p.A. di Sospiro (Cremona), fondata da Luigi Bonezzi.\nConsiderando tutti i modelli, la linea PET arriv\u00f2 a vendere unit\u00e0..\nL'architettura PET originale, potenziata nelle capacit\u00e0 audio/video, e con l'aggiunta di uno slot per cartucce per una semplice distribuzione del software, forn\u00ec la base per gli home computer VIC 20 e Commodore 64.\nCaratteristiche.\nIl primo modello del PET 2001 fu messo in commercio con 4 kB di memoria: successivamente furono offerti modelli con 8, 16 o 32 kB di RAM. I modelli della serie 8000 portarono la RAM fino a 96 kB: alla memoria sopra ai 32 kB si accede usando la tecnica del bank switching. La ROM contiene un interprete BASIC denominato Commodore BASIC, derivato dal Microsoft BASIC, che funge anche da interfaccia per il sistema operativo, denominato KERNAL, composto dalle routine di accesso all'hardware del computer. Poich\u00e9 sui computer della serie 2001 l'immagine \u00e8 generata da logiche TTL, la modalit\u00e0 video disponibile \u00e8 solamente quella testuale monocromatica. Una parvenza di grafica si pu\u00f2 ottenere utilizzando i caratteri semigrafici integrati nel set di caratteri PETSCII, composti da quadretti, linee e simboli vari. Lo schermo \u00e8 da 9\" in bianco/blu su nero, o da 12\" a fosfori verdi o sempre bianco/blu su nero su alcuni modelli. La risoluzione \u00e8 di 40\u00d725 caratteri tranne che sui computer della serie 8000, che visualizzano 80 colonne, grazie anche al chip grafico MOS 6545 CRTC che fu adottato a partire dalla serie 3000. La tastiera ha tasti piccoli e ravvicinati, di gomma e difficili da premere, denominati \"chiclet\" perch\u00e9 ricordavano la forma di una gomma da masticare. La tastiera fu in seguito sostituita da quella con tasti di tipo tradizionale gi\u00e0 in uso sulle versioni \"business\" dei PET.\nIl computer presenta inoltre una unit\u00e0 a nastro magnetico integrata, che permette di leggere e salvare dati e programmi su comuni audiocassette, una memoria di massa molto comune ed economica all'epoca. Nell'ottica di contenere i costi di produzione, piuttosto che sviluppare un'unit\u00e0 propria, gli ingegneri Commodore adottarono semplicemente un registratore normalmente reperibile in commercio e lo inserirono nel computer ricavandogli un vano apposito. Per i modelli successivi venne realizzato il datassette C2N, e in seguito anche unit\u00e0 a dischi floppy, come il Commodore 4040 e il Commodore 8050.\nSpecifiche tecniche.\nCaratteristiche tecniche principali del PET 2001:\nModelli.\nIl PET sub\u00ec nel corso degli anni diverse evoluzioni. Venne aumentata la memoria disponibile, vennero inseriti su ROM interpreti BASIC sempre migliori (il culmine venne raggiunto con il CBM BASIC 4.0). Si resero disponibili delle unit\u00e0 a disco esterne, tra le quali il Commodore 4040 e il Commodore 2031.\nL'evoluzione riguard\u00f2 anche il nome: l'acronimo PET venne sostituito con CBM (sigla per Commodore Business Machines), in quanto la Philips rivendic\u00f2 l'esclusivit\u00e0 dell'acronimo PET che aveva utilizzato in Europa prima della Commodore.\nFra i modelli pi\u00f9 suggestivi vi \u00e8 senza dubbio il SuperPET (modello \"SP9000\"), realizzato in collaborazione con l'universit\u00e0 di Waterloo. \u00c8 dotato di linguaggi di alto livello (quali il Fortran e il Pascal) presenti su ROM. \u00c8 inoltre presente un processore ausiliario (il 6809) dedicato proprio all'esecuzione di questi linguaggi evoluti. Come unit\u00e0 video utilizza il MOS 6545 CRTC.\nL'aggressiva politica commerciale port\u00f2 nel tempo la casa madre a praticare alcuni espedienti considerati discutibili dagli utenti, come quello di perforare le schede madri di alcuni esemplari, ad esempio di CBM 4006 e CBM 4016, per impedire l'espansione della memoria RAM e costringere all'acquisto del modello CBM 4032 con 32 KB di serie.\nGli 8 bit Commodore destinati al settore \"business\" raggiunsero la massima evoluzione con i modelli CBM-II, che sostituirono i PET/CBM, e possono disporre di fino a 1 MB di memoria, sono dotati del chip sonoro MOS SID e hanno, oltretutto, un design molto accattivante per il quale venne assegnato un premio.\nSoftware.\nIl catalogo di software commerciale per PET comprendeva soprattutto programmi da ufficio, aziendali, didattici e scientifici. Tra i tanti, la serie \"Pet Pack\" della Commodore, la serie \"PetAct\" della ACT Petsoft, i programmi di videoscrittura WordPro, Wordcraft e Superscript e il noto foglio elettronico VisiCalc.\nInizialmente non era disponibile un assembler e perfino programmi commerciali erano scritti in BASIC. La Human Engineered Software produsse allora HesBal, primo assembler per processore MOS 6502 al mondo, e il relativo editor HesEdit. Seguirono il sistema di comunicazione via cavo HesCom e il debugger HesMon, usciti anche per VIC-20.\nTra i linguaggi di programmazione furono prodotte varie implementazioni di Assembly, varianti ed estensioni del BASIC, COMAL, Forth, Pascal, PILOT; con il modello SuperPET erano inclusi anche COBOL, APL, Fortran, MUMPS.\nLa rivista statunitense \"Cursor\" (1980-1982, 30 numeri), un mensile con cassetta, fu una delle maggiori fonti di software. Il Toronto PET User's Group (TPUG), uno dei pi\u00f9 antichi club di computer del mondo, lanci\u00f2 un'altra importante rivista, \"The Transactor\".\nVideogiochi.\nIl PET originale, dotato solo di grafica a caratteri e privo di sonoro e di porta per controller, era inferiore al contemporaneo Apple II per quanto riguarda i videogiochi.\nSebbene fosse un sistema proposto per applicazioni serie, ci fu comunque una certa produzione di giochi, anche commercialmente.\nTra i primi programmatori per PET ci fu Leonard Tramiel, figlio di Jack Tramiel, che realizz\u00f2 un simulatore di blackjack usato per presentare il computer alle fiere e un \"Lunar Lander\" grafico.\nDiverse aziende statunitensi inziarono producendo giochi per PET, tra cui la Epyx con \"Starfleet Orion\". La Avalon Hill pubblic\u00f2 molti giochi per PET con la sua nuova divisione software, tra cui il gioco di ruolo di successo \"Telengard\", originato su mainframe e convertito inizialmente per PET. In Giappone Satoru Iwata realizz\u00f2 per PET il suo primo videogioco, \"Car Race II\".\nIl PET, specialmente le pi\u00f9 tarde versioni a 80 colonne, era molto adatto per le avventure testuali. Molti classici della Adventure International vennero convertiti da TRS-80 a PET da autori amatoriali.\nSono noti almeno 800 videogiochi per PET, inclusi titoli non commerciali e produzioni amatoriali recenti.\nLa rivista \"Retro Gamer\" ricorda come cinque \"giochi essenziali\" \"Cosmic Jailbreak\", ' (clone), ', \"Temple of Apshai\", \"Ouranos!\".\nTra le molte avventure testuali ricorda \"Adventureland\", \"Colossal Cave\", \"Deadline\" (conversione non ufficiale), \"Dog Star Adventure\", \"Voyage to Atlantis\"."}
{"id": "42037", "revid": "599013", "url": "https://it.wikipedia.org/wiki?curid=42037", "title": "Pet", "text": ""}
{"id": "42040", "revid": "919135", "url": "https://it.wikipedia.org/wiki?curid=42040", "title": "Algebra elementare", "text": "L'algebra elementare \u00e8 la branca della matematica che studia il calcolo letterale, cio\u00e8 studia i monomi e i polinomi ed estende ad essi le operazioni aritmetiche, dette in questo contesto operazioni algebriche.\nCi\u00f2 \u00e8 di grande utilit\u00e0 perch\u00e9:\nUn'espressione algebrica pu\u00f2 contenere numeri, variabili ed operazioni aritmetiche; esempi sono formula_8 e formula_9.\nUn'equazione \u00e8 una proposizione aperta, contenente un'uguaglianza, che pu\u00f2 essere vera o falsa in funzione del valore attribuito alle variabili incognite in essa presenti. Alcune equazioni sono vere per ogni valore delle incognite (per esempio formula_10); esse sono conosciute come identit\u00e0. Altre equazioni contengono dei simboli per le variabili incognite e siamo quindi interessati a trovare quei particolari valori che rendono vera l'uguaglianza, cio\u00e8 rendono il primo membro uguale al secondo: formula_11. Essi sono detti \"soluzioni\" dell'equazione.\nEsempi di equazioni.\nLe equazioni pi\u00f9 semplici da risolvere sono quelle lineari (cio\u00e8 di grado 1), come\nLa tecnica fondamentale \u00e8 quella di sommare, sottrarre, moltiplicare o dividere entrambi i membri di un'equazione per lo stesso numero, e, ripetendo pi\u00f9 volte questo processo, arrivare ad esprimere direttamente il valore della formula_4. Nell'esempio precedente, se si sottrae 3 da entrambi i membri, si ottiene\ne dividendo entrambi i membri per 2, si ottiene la soluzione\nEquazioni come\nsono note come equazioni quadratiche e per esse esiste una semplice formula risolutiva per trovare tutte le soluzioni.\nEspressioni o affermazioni possono contenere molte variabili, da cui potrebbe essere possibile o impossibile ricavare il valore di alcune variabili. Per esempio:\nDopo alcuni semplici passaggi algebrici, possiamo dedurre che formula_18 ma non possiamo dedurre quale sia il valore di formula_19 Comunque, se noi avessimo avuto un'altra equazione nelle incognite formula_4 e formula_21 avremmo potuto ottenere la risposta tramite un sistema di equazioni. Per esempio:\nOra, moltiplichiamo la seconda per 2, ottenendo le seguenti espressioni:\nPoich\u00e9 abbiamo moltiplicato l'intera equazione per 2 (ossia entrambi i membri), abbiamo in realt\u00e0 ottenuto un'affermazione equivalente. Ora possiamo combinare le due equazioni, sommando membro a membro:\nIn questo modo abbiamo ottenuto un'equazione in una sola incognita, che possiamo facilmente risolvere dividendo per 8 e ottenendo formula_25\nOra scegliamo una delle due equazioni di partenza.\nSostituiamo 2 al posto di formula_4:\nSemplifichiamo\nE risolviamo per formula_21 ottenendo 3. La soluzione di questo sistema di equazioni \u00e8 formula_32 e formula_33 ossia la coppia formula_34"}
{"id": "42042", "revid": "2225", "url": "https://it.wikipedia.org/wiki?curid=42042", "title": "Young Frankenstein", "text": ""}
{"id": "42043", "revid": "406204", "url": "https://it.wikipedia.org/wiki?curid=42043", "title": "Uguaglianza", "text": ""}
{"id": "42044", "revid": "767487", "url": "https://it.wikipedia.org/wiki?curid=42044", "title": "Assassini nati - Natural Born Killers", "text": "Assassini nati - Natural Born Killers (\"Natural Born Killers\") \u00e8 un film del 1994 diretto da Oliver Stone, interpretato da Juliette Lewis e Woody Harrelson.\nLa sceneggiatura originaria del film venne scritta da Quentin Tarantino, ma modificata radicalmente da Oliver Stone, Richard Rutowski e David Veloz, al punto che Tarantino decise di prenderne le distanze pubblicamente e chiese addirittura di togliere il suo nome dai titoli. Nelle intenzioni di Tarantino il film avrebbe dovuto mescolare violenza a dialoghi brillanti secondo una trama complessa e ricca di riferimenti all'Avantpop, un po' sulla falsariga di quanto proposto con i suoi \"Le iene\" e \"Pulp Fiction\".\nStone invece prefer\u00ec incentrare l'oggetto del film tutto sul rapporto tra i media e la violenza, che si alimentano vicendevolmente secondo un meccanismo perverso. Il film, che usc\u00ec negli Stati Uniti il 26 agosto 1994, fu criticato da parte della stampa e dell'opinione pubblica a causa del contenuto esplicito di violenza che avrebbe lasciato in secondo piano il messaggio di forte critica della stessa, che pure \u00e8 evidente nelle intenzioni dell'autore.\nTrama.\nIn un piccolo bar lungo la route 66, Mickey e Mallory Knox stanno facendo colazione quando vengono importunati da alcuni cacciatori bifolchi. Basta poco per suscitare una reazione spropositata, sadica e sanguinaria, non priva di una componente di \"humor nero\" (ad esempio Mallory per decidere se uccidere una cameriera o un cliente fa la conta con una filastrocca). I due spietati assassini abbandonano il locale, lasciando in vita solo un uomo affinch\u00e9 possa raccontare che \"sono stati Mickey e Mallory Knox\". Nella fuga che segue, e che si intuisce essere solo l'ultima di una lunga serie, si inserisce un flashback sull'inizio della loro storia d'amore e su come sia scaturita la loro insaziabile sete di morte e di violenza. Mallory da piccola veniva continuamente violentata dal padre, e ci\u00f2 succedeva sotto gli occhi della madre, incapace di reagire. Mickey, anch'egli con un passato difficile (aveva assistito al suicidio del padre quando era piccolo), si rec\u00f2 in soccorso a Mallory, aiutandola a uccidere i genitori e suggellando cos\u00ec il loro amore e la loro vocazione di assassini.\nNel corso della loro fuga, Mickey e Mallory si fermano in un motel di una piccola cittadina. Mickey stupra una ragazza presa in ostaggio e Mallory, per ripicca, si concede a un benzinaio che poi uccide. Sulla scia ininterrotta di delitti si precipita il detective Jack Scagnetti motivatissimo a catturare i due assassini. A osservare da vicino tutta la storia dei due assassini innamorati, oltre alla polizia, c'\u00e8 anche Wayne Gale, un vispo giornalista che conduce una rubrica televisiva intitolata \"American Maniacs\" e incentrata sui crimini degli assassini pi\u00f9 spietati degli Stati Uniti. Wayne Gale, tramite i suoi servizi giornalistici, rende Mickey e Mallory delle vere star con tanto di \"fans\" ragazzini.\nMickey e Mallory, comprendendo di essere braccati, si dirigono verso il deserto, dove, sotto effetto di allucinogeni, trovano asilo presso un indiano del luogo, una persona circondata da un'aura misteriosa e quasi magica: sembrerebbe essere il loro angelo custode, la persona che ha il compito di redimerli dalle tremende azioni che stanno compiendo. Mickey per\u00f2, durante la notte, viene colto da incubi e lo uccide per errore. Mallory allora, forse per la prima volta, si ribella di fronte a un omicidio e accusa il suo compagno di \"essere un assassino senza cuore\". I due, in rotta, confusi e in una fuga sempre pi\u00f9 disperata, vengono entrambi morsi da svariati serpenti a sonagli. Mentre sono in auto alla ricerca di antidoti, passano proprio davanti al motel dove Scagnetti si \u00e8 fermato in compagnia di una prostituta, che strangola senza ragione rivelandosi perverso e squilibrato come il duo di assassini che cerca. La ricerca di un antidoto \u00e8 loro fatale in quanto, giunti in una farmacia, sono riconosciuti e, dopo un lungo scontro a fuoco (cui partecipa anche Scagnetti), catturati.\nQuando, un anno dopo l'arresto, Jack Scagnetti va a visitare la coppia al penitenziario di Batonga, apprende dal rude direttore Dwight McClusky che Mickey e Mallory non sono cambiati per niente, anzi, il loro silenzio sembra li stia preparando al \"gran finale\" che da tanto architettano. McClusky e Scagnetti si fanno una lunga chiacchierata durante il tragitto lungo la prigione fino alla cella di Mallory. Il direttore non ha il minimo scrupolo nell'umiliare e punire duramente i detenuti alla minima infrazione. Jack gli racconta che da bambino ha assistito alla morte della madre (\u00e8 stata una delle vittime di Charles Whitman) e che per questa ragione \u00e8 diventato un detective specializzato in psicopatici (inoltre tali circostanze lo rendono pi\u00f9 simile a Mickey e Mallory: anche lui cela una natura diabolica e sadica, attribuibile alla violenza cui ha assistito nell'infanzia). Arrivati alla cella Mallory canta e dapprima sembra ignorare il direttore e il detective. Ma quando quest'ultimo si affaccia all'obl\u00f2 sulla porta, la pluriassassina vi si scaglia immediatamente contro, sbattendo violentemente la testa e svenendo.\nIl giornalista Wayne Gale ottiene il permesso da McClusky di poter intervistare Mickey, proprio qualche ora prima che sia lobotomizzato. Durante l'intervista, Mickey spiega che \u00e8 la natura che porta l'uomo a uccidere, perch\u00e9 l'uomo non \u00e8 altro che un animale e, come tutti gli animali, ha il compito di uccidere gli altri. Wayne \u00e8 costretto a bloccare l'intervista a causa di una rivolta dei carcerati della stessa prigione che hanno ascoltato ogni singola parola di Mickey all'insaputa di McClusky poich\u00e9 Wayne ha mandato in onda l'intervista senza avvertire nessuno. Dopo che McClusky lascia la stanza Mickey distrae i poliziotti raccontando loro una barzelletta demenziale e, dopo aver loro abilmente sottratto un fucile a pompa, ne elimina la maggior parte, risparmiando la troupe televisiva che continua le riprese.\nMickey ora ha l'obiettivo di raggiungere Mallory, segregata in un altro piano. Mentre la rivolta ha inizio, Mallory riceve la visita di Jack Scagnetti che lascia fuori la scorta e rimane solo con lei invitandola a pensare all'ultima volta che ha fatto del sesso con Mickey, perch\u00e9 tra qualche ora il suo amante sar\u00e0 ridotto a un vegetale (dopo l'intervista hanno intenzione di lobotomizzarli entrambi). Mallory sembra indifferente a tutto ma rivela a Jack di non pensare ad altro che al sesso. Quindi, dopo averlo sedotto lo aggredisce selvaggiamente, ma i poliziotti irrompono e la bloccano. Jack inizia a spruzzarle addosso dello spray al peperoncino. Dopo un lungo e frenetico percorso attraverso i corridoi infestati dai detenuti impazziti, Mickey arriva alla cella di Mallory. Qui ha luogo lo scontro tra Scagnetti e Mickey e la morte del detective per mano di Mallory. Segue una lunga ed estenuante lotta tra i poliziotti e i carcerati al termine della quale Mickey e Mallory riescono a evadere dal penitenziario grazie a un detenuto (comparso nel ristorante all'inizio della pellicola) che li guida, prendendo come ostaggio un poliziotto e anche Wayne Gale, che continua a trasmettere tutto in diretta TV. McClusky viene ucciso dai carcerati che aveva sempre vessato e trattato come bestie.\nGiunti in un grande spiazzo aperto, lontano dai poliziotti, Wayne racconta che Mallory ha ucciso il poliziotto che avevano preso in ostaggio e gettato il suo corpo per strada. Del detenuto misterioso che ha aiutato i due assassini non c'\u00e8 pi\u00f9 traccia. Wayne fa alcune domande alla coppia riguardo al loro futuro da liberi. Dopo aver spiegato i loro progetti, Mickey decide di uccidere Wayne. L'uomo lo supplica di non premere il grilletto e di risparmiarlo ma Mickey, sempre sotto lo sguardo delle telecamere, non desiste dal suo intento e addirittura lo convince lasciandolo senza motivazioni per controbattere (normalmente lui e Mallory lasciano sempre una persona viva per raccontare le loro gesta, ma in questo caso c'\u00e8 la telecamera) e lo uccide non prima di aver spiegato che \"\u00c8 come Frankenstein che uccide il dottor Frankenstein\": la violenza \u00e8 figlia dei mass media, che la glorificano e la osannano per ottenere ascolti e lucro. Mentre i due si allontanano, la telecamera si spegne e si vede una carrellata di fatti di cronaca nera in TV (compresi il processo a O. J. Simpson e l'intervista a Rodney King).\nSulle note di \"The Future\" di Leonard Cohen, Mickey e Mallory viaggiano per un'autostrada statunitense a bordo di un camper, con i loro bambini.\nDirector's cut.\nIl 30 luglio 1996 usc\u00ec in VHS \"Natural Born Killers (Director's Cut)\" la versione home video comprendente una serie di scene tagliate per l'uscita nelle sale cinematografiche. In questa edizione si ritrovano tutte le parti che erano state tagliate per evitare l'applicazione di divieti pi\u00f9 restrittivi da parte della censura statunitense. In aggiunta a queste, lo stesso Oliver Stone pens\u00f2 di montare anche quelle scene che, per l'uscita nelle sale, erano state escluse prediligendo una forma pi\u00f9 asciutta.\nApplicandosi un metro differente in ogni nazione per la determinazione dei divieti, ci sono in effetti piccole variazioni tra ci\u00f2 che \u00e8 uscito nelle sale italiane (con meno censure rispetto agli Stati Uniti e un divieto limitato ai minori di 14 anni) e ci\u00f2 che \u00e8 circolato in altri Paesi. Venne poi distribuita anche in Italia un'edizione in DVD nella quale si \u00e8 mantenuto il \"taglio largo\" dato alla versione VHS e si \u00e8 aggiunto inoltre un finale alternativo e immagini extra, fra cui quelle montate esclusivamente per il video \"Burn\" dei Nine Inch Nails.\nProduzione.\nRegia.\nCon un montaggio a tratti schizofrenico e l'uso dei pi\u00f9 disparati formati di pellicola (pare ne siano stati utilizzati addirittura 18 tra 35mm, 16mm, 8mm, videocassette, super 8mm, ecc.) e registri stilistici (ci sono parti a cartone animato, in forma di sit-com, di programma televisivo e altro), Oliver Stone torna sul tema della violenza, gi\u00e0 al centro di almeno un paio dei suoi film precedenti: \"Platoon\" (1986) e \"Nato il quattro luglio\" (1989). Per\u00f2, mentre in queste due pellicole era stato molto attento agli effetti della violenza, mostrandola realisticamente, in \"Assassini nati\" la violenza viene \"elaborata per avere un effetto satirico\". La satira, come ebbe a dire Stone, \u00e8 il mezzo migliore per spiegare il messaggio del film secondo il quale \"viviamo in un'epoca in cui i media rincorrono la violenza\", per cui per ogni delitto che si commette dovremmo farci una sorta di esame di coscienza e chiederci quanto non ne siamo parzialmente responsabili noi stessi, come soggetti, e come societ\u00e0.\nStone disse anche di aver lavorato al film come un bambino che schizza colori su una tela: \"Non mi sono autocensurato\". Questo spiega la forma particolare con cui il film \u00e8 stato realizzato e presentato e che ha fatto dire al suo produttore che questo \u00e8 \"il pi\u00f9 grande film sperimentale mai realizzato\". Tra le particolarit\u00e0 del film spicca un montaggio a tratti talmente veloce da lasciare alcuni fotogrammi o piccoli spezzoni come vere e proprie \"immagini subliminali\".\nAltra particolarit\u00e0 sono gli \"sfondi psicologici\". Il montatore Hank Corwin ha rivelato che inizialmente Oliver Stone voleva utilizzare dei paesaggi classici, a sfondo naturale. In seguito la troupe gli propose di utilizzare degli sfondi che riflettessero le emozioni e i pensieri del cervello umano. Stone dette il via libera a questa idea promuovendo tutte le altre libere iniziative che fossero sorte anche in fase di lavorazione. Questo rese i 56 giorni di riprese piuttosto caotici ma anche creativi e frenetici, come era appunto nelle intenzioni dell'autore che desiderava trasferire queste stesse caratteristiche sul prodotto finale.\nUn episodio che aiuta a capire l'atmosfera respirata durante le riprese \u00e8 legato ad un incidente casuale avvenuto in scena, quando Mallory si ribella al tentativo di violenza del detective Scagnetti. Juliette Lewis, nel reagire con violenza, ruppe sul serio il naso a Tom Sizemore. Il regista Oliver Stone, dinanzi al naso rotto di Sizemore non ferm\u00f2 le riprese, anzi reag\u00ec positivamente gridando: \"Non tagliare! Continua! Continua! Finch\u00e9 non muori, continua!\".\nSceneggiatura.\nLa prima sceneggiatura (con il titolo di \"Thrill Killers\") venne fornita al regista Oliver Stone da Quentin Tarantino, allora agli esordi, ma gi\u00e0 segnalatosi grazie al successo di \"Una vita al massimo\" di Tony Scott. Quando per la prima volta Stone lesse il copione pens\u00f2 di farne un film d'azione. Alla fine della prima met\u00e0 della fase di riprese, il contenuto era piuttosto distante da quello che sarebbe poi stato il film. Questo perch\u00e9 Stone dopo diverse rielaborazioni decise di rendere centrale la tematica violenza/media e lasciare il resto sullo sfondo.\nNella versione definitiva del film non \u00e8 rimasto quasi nulla della sceneggiatura originale di Quentin Tarantino, venduta per 400.000 dollari: solo i personaggi principali (il detective Scagnetti \u00e8 un personaggio ricorrente delle sceneggiature di Tarantino, ma appare solo in questa pellicola) e alcune situazioni. Lo sceneggiatore, in polemica col regista Oliver Stone, asserisce di non aver mai visto il film per intero. Si dice anche che la controversia abbia scatenato una rissa fra i due in un bar: Tarantino, offeso dallo stravolgimento della trama e soprattutto del finale, avrebbe colpito Stone con un pugno, causandogli la frattura del setto nasale. Stone, tuttavia, secondo le regole contrattuali non aveva commesso nulla di illegale.\nL'idea dei killer che uccidono lungo la route 66, venne a Stone dopo una ricognizione in cerca di location. In quella situazione, per via dei funghi che avevano mangiato, il regista e la revisionista del copione Deirdre Horgan, guidavano in maniera molto disattenta, cos\u00ec tanto che attirarono le attenzioni dei poliziotti. Le scene su pellicola, dove il poliziotto bracca Mickey e Mallory, mostrano realmente il poliziotto che inseguiva l'auto di Oliver Stone.\nTitolo.\nRiguardo al titolo, \"Assassini nati\", Stone cita molto spesso il romanzo \"A sangue freddo\" di Truman Capote, dove l'espressione viene usata per la prima volta.\nCast.\nNel film sono presenti attori come Woody Harrelson, Juliette Lewis e Robert Downey Jr.. Per scegliere il suo \"Mickey Knox\", Oliver Stone fatic\u00f2 parecchio, perch\u00e9 secondo lui a Hollywood non c'era una persona in grado di poter cogliere perfettamente la psicologia dell'efferato assassino protagonista. Questo sino a quando non vide Woody Harrelson, che Stone scelse a prima vista perch\u00e9 \"aveva uno strano sorriso\" e \"aveva visto la violenza in lui\". Stone apparve ad Harrelson come un telepate, perch\u00e9 suo padre era stato realmente un assassino; secondo la mentalit\u00e0 del regista, i geni violenti del padre erano stati ereditati da Woody, l'unico in grado di interpretare Mickey.\nDiversa fu la situazione con Juliette Lewis. In quel caso, il regista rimase stupito - nonostante continuasse a pensare che \"ci fosse qualcosa che non andava\". Stone rimase abbacinato dal talento della Lewis perch\u00e9 secondo lui non recitava come recita normalmente una donna. Concluse \"non credo le piaccia la recitazione standard, vuole provare sempre nuove esperienze sul set: e interpretare Mallory \u00e8 una di quelle!\".\nTommy Lee Jones fu entusiasta di recitare in \"Assassini nati\", anche perch\u00e9 aveva gi\u00e0 collaborato con Stone in diverse occasioni; ma l'attore ammette che questa fu la volta in cui \"recit\u00f2 come non aveva mai recitato\". Il personaggio da lui interpretato \u00e8 quello pi\u00f9 fumettistico di tutta la pellicola: \"una persona poco elegante, con una cravatta a pois e un taglio alla Studebaker del '57\" - dice Jones, a proposito di McClusky, il suo personaggio. Jones si divert\u00ec parecchio durante la lavorazione del film: fu lui a decidere l'abbigliamento e il taglio di capelli del rude direttore del penitenziario.\nPer quanto riguarda la scelta di Tom Sizemore, Stone disse ironicamente di stare creando un tavolo con cinque gambe: c'erano Woody Harrelson, Juliette Lewis, Robert Downey Jr. e Tommy Lee Jones a renderlo stabile; e Sizemore sarebbe stata la quinta gamba traballante.\nNel montaggio originale apparivano sia Ashley Judd che Denis Leary, famoso comico statunitense. Ashley Judd era la protagonista di una scena ambientata durante il processo a Mickey e Mallory, durante la quale veniva uccisa da Mickey con una matita. Dennis Leary invece interpretava un maniaco schizofrenico che spiegava perch\u00e9 nella civilt\u00e0 di oggi molte persone arrivano all'omicidio. Entrambe le scene vennero tagliate perch\u00e9 Stone le vedeva in contrasto col resto del film.\nAccoglienza.\nIncassi.\nIl film guadagn\u00f2 negli Stati Uniti di dollari; nel week-end d'apertura incass\u00f2 di dollari.\nCritica.\nLe critiche del film si schierarono per lo pi\u00f9 contro di esso, accusandolo di essere pretenzioso. Jimmy Berardinelli parl\u00f2 addirittura di uno Stone \"sfociato nel ridicolo\", salvando solo le interpretazioni di Tommy Lee Jones e Robert Downey Jr., oltre alla colonna sonora, che forse \u00e8 l'unico punto che mise tutti d'accordo. Giunsero per\u00f2 anche critiche positive, per esempio da Aaron Caldwell.\nJim Emerson defin\u00ec il film come il pi\u00f9 \"morto dal punto di vista psicologico e codardo di tutti i tempi. Non \u00e8 che non abbia il coraggio delle sue convinzioni: \u00e8 che non ha convinzioni. \u00c8 solamente un pacchetto in cui vediamo amalgamati tutti i prodotti di MTV, ai quali si aggiunge una pesante dose di inutile ironia\". Emerson accus\u00f2 Stone di aver definito il suo film una satira, perch\u00e9 aveva perso l'obiettivo della satira: il punto di vista. \"Alla fine, l'unica idea presente nel film \u00e8 che i giornalisti televisivi sono gli esseri umani pi\u00f9 meschini, ancora peggiori dei serial killer\" - dice Emerson - \"e sarebbe una posizione piuttosto provocante da prendere, ma non viene presa\". Un altro punto del pensiero di Stone contro cui Emerson si schier\u00f2 fu: \"Stone ha detto che Assassini nati \u00e8 una condanna ai media che glorificano e ingigantiscono la violenza: sorge un problema: il film non fa esattamente la stessa cosa, pretendendo per\u00f2 di criticare questo aspetto?\".\nCensura.\nIn Italia si scelse di vietare il film ai minori di 14 anni e da pi\u00f9 parti si ritenne il provvedimento inadeguato.\nCasi di emulazione.\nCon il tempo si sono inasprite le critiche al film e al suo uso della violenza.\nQuesto per effetto di episodi di cronaca nei quali si sono evidenziate delle relazioni tra i delitti commessi e il film \"Assassini nati\":\nColonna sonora.\nLa colonna sonora del film comprende brani di diverso genere: si spazia dal blues all'hip hop al rock e all'etnico: spiccano svariati artisti come Leonard Cohen, Patti Smith, i Nine Inch Nails e Dr. Dre. Altra particolarit\u00e0 della colonna sonora (sulla falsariga delle colonne sonore dei film di Quentin Tarantino) sono dei dialoghi estratti dal film che si intercalano pi\u00f9 volte tra un brano e un altro.\nAssemblata da Trent Reznor dei Nine Inch Nails, la colonna sonora del film di Stone \u00e8 capace di ricreare l'atmosfera allucinante del film. Il background sonoro dei brani \"violenti\" di Leonard Cohen riesce nell'intento di trasmettere un'atmosfera di follia ed estraniamento, quasi meglio del film.\nLa colonna sonora venne definita come una delle \"50 pi\u00f9 \"forti\" della storia del cinema\" da Q Magazine.\nIl film contiene anche \"Bombtrack\" e \"Take the Power Back\" dei Rage Against the Machine, \"Anthem\" di Leonard Cohen, \"Ghost Town\" dei The Specials, \"Dance of sugarplum fairy\" di P\u00ebtr Il'i\u010d \u010cajkovskij, tratto da \"Lo schiaccianoci\", e \"Una notte sul Monte Calvo\" di Modest Petrovi\u010d Musorgskij, ma questi brani non sono stati inclusi nell'album della colonna sonora."}
{"id": "42045", "revid": "339392", "url": "https://it.wikipedia.org/wiki?curid=42045", "title": "Natural Born Killers", "text": ""}
{"id": "42047", "revid": "1983214", "url": "https://it.wikipedia.org/wiki?curid=42047", "title": "Oscar", "text": ""}
{"id": "42048", "revid": "256896", "url": "https://it.wikipedia.org/wiki?curid=42048", "title": "Festival di Venezia", "text": ""}
{"id": "42049", "revid": "256896", "url": "https://it.wikipedia.org/wiki?curid=42049", "title": "Mostra internazionale del cinema di Venezia", "text": ""}
{"id": "42051", "revid": "466539", "url": "https://it.wikipedia.org/wiki?curid=42051", "title": "Preludio", "text": "In musica, un preludio (dal latino \"praeludium\") \u00e8 generalmente un brano piuttosto breve, di solito senza una forma codificata, collocato all'inizio dell'esecuzione di una composizione o di una sua parte. Esso si differenzia dalla ouverture e dalla sinfonia, per forma e durata.\nMusica strumentale.\nUn preludio strumentale era originariamente un breve brano suonato in maniera estemporanea, prima dell'esecuzione del pezzo vero e proprio. Si svilupp\u00f2 probabilmente dalla naturale tendenza di ciascun musicista di \"scaldare\" il proprio strumento suonando alcune note prima di iniziare. La consacrazione ad una vera e propria forma artistica, oltre che dai compositori, giunse quando gli editori iniziarono a pubblicizzare le raccolte a stampa di preludi pronti all'uso, a partire dal XVII secolo.\nNella musica barocca, il preludio \u00e8 spesso abbinato ad una fuga. Per esempio, Johann Sebastian Bach compose un'opera comprendente due raccolte di preludi e fughe in tutte e ventiquattro le tonalit\u00e0 maggiori e minori: \"Il clavicembalo ben temperato\".\nSimilmente, \u0160ostakovi\u010d scrisse una raccolta di \"24 Preludi e Fughe\" dopo aver in precedenza scritto \"24 Preludi per pianoforte\".\nTra gli altri compositori che hanno scritto dei preludi per pianoforte in tutte le 24 tonalit\u00e0, troviamo Fryderyk Chopin, Charles Henri Valentin Alkan e Sergej Rachmaninov. Scrissero importanti raccolte di preludi anche senza precisi riferimenti alla tonalit\u00e0 tradizionale Claude Debussy, Aleksandr Skrjabin (autore di una raccolta di 24 preludi op.11 in tutti i toni maggiori e minori e di diverse altri quaderni non tonali) e Giacinto Scelsi. \nCaso particolare quello dei 24 preludi e fughe per due chitarre, in tutte le tonalit\u00e0 maggiori e minori, di Mario Castenuovo-Tedesco: \"Les guitarres bien temp\u00e9r\u00e9es\".\nDa notare che \u00e8 stata anche utilizzata (per affinit\u00e0 o per contrasto) la forma \"Postludio\" da compositori quali:\nAlfred Schnittke, Luca Belloni, Andrea Poggiali.\nCaso limite dell'utilizzo di una forma ibrida del termine \u00e8 il \"Post-prae-ludium per Donau\" per tuba e Live electronics di Luigi Nono.\nPer concludere si segnala anche il termine \"Microludi\" (preludi miniaturizzati) del compositore rumeno-ungherese Gy\u00f6rgy Kurt\u00e1g.\nOpera lirica.\nNell'opera lirica il preludio \u00e8 un brano strumentale collocato all'inizio dell'opera, di un atto (in questo caso denominato anche intermezzo o entr'acte) o di un quadro. In molti casi \u00e8 eseguito a sipario chiuso, pi\u00f9 raramente a sipario aperto, eventualmente abbinato ad un'azione scenica (ad esempio nel \"Tabarro\" o nell'ultima scena del \"Pirata\").\nIl preludio posto all'inizio dell'opera contiene di rado temi musicali sviluppati nel seguito della partitura (\"Aida, La traviata\") e comunque assolve la funzione di definirne il clima e il carattere (\"Lucia di Lammermoor\" e seconda versione di \"Simon Boccanegra\").\nIn Wagner, il \"Vorspiel, \"preludio al \"Lohengrin\", \u00e8 un breve movimento basato sulle musiche del \"Grail\". Con la sua meravigliosa strumentazione, la romantica bellezza e l'identit\u00e0 delle musiche susseguentemente sviluppate nel primo e terzo atto, non rappresentano un ulteriore passo avanti rispetto alla forma dell'ouverture classica, come rappresentata cinquant'anni prima da Etienne M\u00e9hul nelle interessanti ouverture all\"'Ariodante\" ed a \"Uthal\", in cui si sente una voce provenire dal palcoscenico prima dell'apertura del sipario.\nIl \"Vorspiel\" a \"Die Meistersinger\" (I maestri cantori di Norimberga) \u00e8 gi\u00e0 piacevole di per s\u00e9. Quello del \"Tristano e Isotta\" fu scritto dallo stesso Wagner per essere eseguito in concerto e la sua lunghezza dimostra che fu pensato per essere eseguito staccato dall'opera alla quale apparteneva. In ultimo il Vorspiel del \"Parsifal\" \u00e8 una composizione pensata espressamente per l'esecuzione separata dalla sua opera. \nI quattro preludi alle opere de \"L'Anello del Nibelungo\" hanno invece la mera funzione di preparare gli spettatori all'apertura del sipario. Alcune opere, quali \"Falstaff\" di Verdi, \"Salom\u00e8\" di Richard Strauss e \"Tosca\" di Giacomo Puccini non hanno una ouverture in quanto il sipario si apre alle prime note dell'orchestra.\nNel corso del XIX secolo la sua forma breve, poco strutturata, soppiant\u00f2 poco per volta le grandi forme della Sinfonia e dell'Ouverture alla francese."}
{"id": "42054", "revid": "125713109", "url": "https://it.wikipedia.org/wiki?curid=42054", "title": "Elica", "text": "Lelica (o elica propulsiva o propulsore ad elica) \u00e8 un organo intermediario in grado di trasformare la potenza meccanica di un albero rotante in variazione della quantit\u00e0 di moto di un fluido, allo scopo di generare una propulsione secondo il principio di azione e reazione.\nIl moto impresso al fluido \u00e8 detto elicoidale e risulta essere la combinazione di un moto rettilineo, lungo l'asse, e di un moto rotazionale.\nL'elica \u00e8 estesamente utilizzata per la propulsione sia in ambito nautico che in ambito aeronautico, ma anche nella ventilazione, da cui i ventilatori, quindi indispensabili per il condizionamento e ventilazione di ambienti, e sono quindi montate in tutte le macchine, motori, compressori ed elettrodomestici che hanno necessit\u00e0 di raffreddamento e estrazione di aria tra cui anche molti computer.\nCaratteristiche generali.\nForma e struttura.\nUn'elica \u00e8 costituita da due o pi\u00f9 elementi fluidodinamici chiamati pale, le quali si comportano come \"ali rotanti\" che impongono una variazione di quantit\u00e0 di moto nella direzione della velocit\u00e0 di avanzamento, al contrario delle ali convenzionali, la cui variazione di quantit\u00e0 di moto \u00e8 normale alla direzione di avanzamento. Le pale sono calettate su un mozzo, collegato all'albero.\nLe caratteristiche geometriche delle pale determinano poi quali saranno le caratteristiche del propulsore, con particolare riferimento ai campi di velocit\u00e0 di funzionamento, alla potenza propulsiva e alle caratteristiche del fluido per l'ottimale funzionamento.\nLe eliche vengono progettate e costruite con struttura in:\nTipi.\nLe eliche possono innanzitutto suddividersi sulla base del tipo di ambiente fluido nel quale agiscono:\nLe eliche si possono poi suddividere sulla base delle modalit\u00e0 di funzionamento:\nParametri dell'elica.\nLe eliche sono caratterizzate da una serie di parametri fisici utili a descriverne le propriet\u00e0 ed il comportamento.\nEliche aeronautiche.\nL'elica deve avere la stessa portanza lungo tutto il braccio, e quindi la medesima spinta. Premesso che la portanza \u00e8 direttamente proporzionale all'angolo d'attacco e l'angolo d'attacco varia con la velocit\u00e0; essendo la velocit\u00e0 periferica delle pale crescente dal mozzo verso l'estremit\u00e0, per mantenere costante la portanza dovr\u00e0 essere per forza modificato il calettamento. Ed \u00e8 per questa ragione che l'elica si presenta svergolata, cio\u00e8 con un calettamento variabile dal mozzo verso l'estremit\u00e0. Cio\u00e8 il calettamento diminuisce man mano che aumenta sul profilo dell'elica la velocit\u00e0 periferica allontanandosi dal mozzo.\nIl \"passo geometrico\" trascura la velocit\u00e0 residua dovuta al suo moto nel fluido, che pu\u00f2 essere maggiore, uguale o minore di zero. In campo aeronautico, immaginando l'aria densa a tal punto da muovere un aereo talmente leggero da non opporre resistenza, dopo un giro l'elica avr\u00e0 percorso il suo passo geometrico; in altre parole \u00e8 la distanza che percorrerebbe l'elica qualora si \"avvitasse\" in un medium solido per un giro.\nCon l'aereo fermo prima di dare manetta per partire, i giri che l'elica compie hanno tutti passo reale uguale a zero. Appena l'aereo si muove l'elica aumenta i suoi passi reali giro dopo giro. Passata una certa velocit\u00e0 il passo reale pu\u00f2 essere maggiore del passo geometrico. In questo caso l'elica frena.\nDal momento che, come \u00e8 facile dedurre anche intuitivamente, la potenza che l'elica pu\u00f2 assorbire e convertire in spinta aumenta all'aumentare del numero di giri, del diametro e (entro certi limiti) del passo geometrico, pu\u00f2 sembrare che si possa scegliere arbitrariamente, per una data potenza, una qualsiasi combinazione di parametri; in realt\u00e0 la scelta di un'elica frutto di un processo di valutazione molto attento.\nIn prima battuta, si pu\u00f2 dire che generalmente un'elica di maggiore diametro \u00e8 pi\u00f9 efficiente, ma nell'aumentare il diametro si riscontra un primo importante limite: \u00e8 fondamentale che le punte delle pale dell'elica non raggiungano la velocit\u00e0 del suono altrimenti il rendimento diminuirebbe e si innescherebbero pericolose vibrazioni e sollecitazioni dovute alle onde di compressibilit\u00e0. I piccoli motori aeronautici in genere non superano i 3\u00a0000 giri al minuto al massimo, e quelli che raggiungono i 5\u00a0000-6\u00a0000 giri usano un riduttore, che \u00e8 invece sempre presente nei turboelica, perch\u00e9 le turbine lavorano ad una frequenza di rotazione molto pi\u00f9 elevata (in un motore a reazione di un aereo di linea il complesso di alta pressione\u00a0\u2013 turbina AP e compressore AP\u00a0\u2013 raggiunge i 50\u00a0000 giri al minuto). Delle eliche supersoniche sono state testate, ma davano luogo a notevoli inconvenienti tra cui un rumore talmente assordante da incapacitare in breve tempo piloti e personale di terra. Nella pratica, si fa in modo che le estremit\u00e0 delle pale raggiungano una velocit\u00e0 periferica nell'intorno dei 250 metri al secondo.\nFissato quindi questo primo parametro, rimane da stabilire se, per una data potenza, utilizzare un'elica di grande diametro e passo \"corto\" oppure un'elica pi\u00f9 piccola col passo \"lungo\". Bisogna tenere presente che la condizione di lavoro ottimale per un'elica si ha quando le pale operano alla loro incidenza di massima efficienza, il cui valore \u00e8 di circa 5 gradi. La massima efficienza di un profilo alare massimizza la portanza rispetto alla resistenza, e questo si traduce, per un'elica, la massima spinta rispetto alla coppia resistente. In un'elica a passo fisso, per\u00f2, la velocit\u00e0 di traslazione si compone vettorialmente con la velocit\u00e0 tangenziale delle pale, e di conseguenza l'incidenza delle pale diminuisce all'aumentare della velocit\u00e0, e l'elica tender\u00e0 a guadagnare giri. Di conseguenza, un'elica di grande diametro e passo corto avr\u00e0 la massima efficienza per il decollo e la salita, ma il suo rendimento decade velocemente con la velocit\u00e0 di volo, e tender\u00e0 ad andare fuori giri. Un'elica con minore diametro e passo lungo, d'altro canto, lavorer\u00e0 in maniera inefficiente a bassa velocit\u00e0, con le pale prossime allo stallo e senza prendere i pieni giri, ma dar\u00e0 il meglio una volta raggiunta la crociera veloce.\nAnche intuitivamente comunque, \u00e8 facile apprendere che, esagerando in ambedue le direzioni, si otterrebbero \"agitatori d'aria\" che assorbirebbero potenza dal motore senza tradurla in spinta utile.\nUn'elica a passo fisso \u00e8 dunque sempre un compromesso tra le prestazioni di decollo e quelle di crociera, e viene utilizzata in genere nei velivoli che volano a velocit\u00e0 di non oltre i 200 - 220 km/h, dove la variazione di giri dell'elica con la velocit\u00e0 di volo \u00e8 poco sensibile; in questi casi in genere si monta un'elica che permette di raggiungere circa il 90% dei giri massimi a velivolo fermo, ed \u00e8 un margine sufficiente per evitare il fuorigiri.\nQualora la potenza sia tale che una volta fissati i giri e il diametro massimo, si dovrebbe impiegare un passo eccessivo, rimane l'ultima opzione: aumentare il numero delle pale. Le eliche aeronautiche possono avere, in genere, da due a sei pale. Solitamente gli aerei pi\u00f9 piccoli e meno potenti hanno due o tre pale. Raramente i monomotori a pistoni hanno quattro pale. I turboelica invece adottano spesso anche quattro o sei pale, come gli ATR. Anche per gli elicotteri il numero di pale varia da due a sei a seconda della potenza. Per questo motivo, ai motori pi\u00f9 potenti, si associano eliche piccole ma con pi\u00f9 pale. Se le punte delle pale superassero velocit\u00e0 critiche anche le sollecitazioni sarebbero eccessive. Occorre tenere presente che le punte delle pale dell'elica di un normale aereo monomotore possono essere sottoposte ad un'accelerazione centrifuga di oltre 5\u00a0000 \"g\" (circa 50\u00a0000\u00a0m/s2: una massa di grammo posto sulla punta della pala avrebbe un peso apparente di 5\u00a0kgf).\nPer superare i compromessi delle eliche a passo fisso, sono state sviluppate le eliche aeronautiche a passo variabile, l'inclinazione delle pale viene modificata tramite dei servomeccanismi, per ottenere il massimo rendimento in un certo intervallo di velocit\u00e0: infatti se il velivolo aumenta la velocit\u00e0, diminuir\u00e0 di conseguenza l'angolo d'incidenza della generica sezione dell'elica e, per mantenerlo costante, bisogner\u00e0 aumentare il passo.\nSebbene le eliche a passo variabile \"manualmente\" sono talvolta utilizzate su velivoli ultraleggeri di fascia intermedia, la stragrande maggioranza di eliche a passo variabile per l'aviazione generale ed i velivoli ultraleggeri di fascia alta, sono del tipo \"a giri costanti\", dove \u00e8 presente un regolatore centrifugo idraulico o un motore passo-passo gestito elettronicamente per mantenere costante il numero di giri impostato dal pilota.\nIl meccanismo di azionamento varia leggermente a seconda del tipo di velivolo. Nei monomotori a pistoni, le forze centrifughe e aerodinamiche tendono a portare naturalmente l'elica al passo minimo, mentre viene sfruttata la pressione dell'olio motore, regolata dal regolatore, per azionare un pistone nel mozzo dell'elica per portare le pale verso il passo lungo. L'equilibrio tra queste forze determina il passo utilizzato. Se il numero di giri tende a discostarsi da quello impostato, il regolatore modula la pressione nel circuito per riportare i giri dell'elica al valore desiderato.\nNei velivoli plurimotori e nei turboelica, invece, le forze agenti sono invertite: questo per consentire all'elica, in caso di avaria motore, di portarsi naturalmente al passo \"bandiera\" (cio\u00e8 con le pale parallele al flusso aerodinamico), in modo da ridurre la resistenza del motore in avaria a vantaggio del volo asimmetrico (nei plurimotori) e migliorare le prestazioni di planata (nei monomotori turboelica).\nEliche marine.\nCaratteristiche tecniche.\nNel caso di applicazioni marine le eliche devono essere studiate con particolare cura rispetto all'ambiente liquido nel quale andranno ad operare. \nInoltre, ad esclusione di particolari applicazioni, per ragioni di sicurezza contro l'impatto di corpi esterni, le eliche marine sono sempre poste nella zona poppiera delle imbarcazioni.\nLe eliche marine (ad esclusione del caso particolare dei sottomarini), operano in prossimit\u00e0 della superficie di separazione tra due fluidi (aria ed acqua), soggetta alla generazione di fenomeni ondosi. \nQuesto induce effetti di alterazione sul moto del fluido lungo la carena dell'imbarcazione e sull'elica. Similmente l'elica deve essere posta ad una sufficiente immersione per non incorrere nell\"effetto superficie libera\", consistente in una massiccia produzione ondosa nella quale va a scaricarsi il campo di pressione prodotto dall'elica, riducendo la spinta prodotta.\nInoltre un'eccessiva vicinanza tra lo scafo e le pale pu\u00f2 provocare colpi di pressione ed indurre vibrazioni sull'intero complesso nave-elica. In gergo tecnico, la distanza tra il diametro massimo dell'elica e la carena viene chiamata \"clearence\", termine utilizzato nella letteratura tecnica inglese e americana.\nLa sensibile differenza di pressione dell'acqua all'aumentare della profondit\u00e0 fa infine s\u00ec che le pale dell'elica, nel corso di una rotazione, si trovino ad operare in zone con caratteristiche differenti e differente campo di pressioni, in ci\u00f2 inducendo ulteriori disuniformit\u00e0 di spinta (spinta laterale) e momenti vibratori estesi all'asse rotante.\nCavitazione.\nUn particolare fenomeno cui possono andare incontro le eliche marine \u00e8 la cavitazione, cio\u00e8 la formazione di micro-bolle di gas nelle zone di massima depressione. Tali micro-bolle, migrando rapidamente verso le zone a maggior pressione finiscono poi per impattare e collassare sulla superficie della pala, provocando un vistoso effetto sia erosivo sia corrosivo, per la reattivit\u00e0 dei gas disciolti. I danni provocati da tale fenomeno sono facilmente identificabili con una serie di piccoli e profondi fori nella zona interessata da cavitazione. Inoltre, la scia di bolle altera il campo di velocit\u00e0 e pressioni sulla pala stessa, comportandosi come una sorta di cuscino sul quale devia il flusso di corrente, modificando quindi la portanza della pala ed il rendimento dell'elica.\nPer la sua correlazione con la tensione di vapore dell'acqua e dunque alla pressione, la cavitazione risulta legata ai seguenti parametri:\nLa cavitazione pu\u00f2 dunque essere combattuta aumentando l'immersione dell'elica, riducendone la frequenza o, in generale, aumentando il rapporto tra spinta ed area espansa, cio\u00e8 la spinta specifica per unit\u00e0 di superficie (in altre parole utilizzando un'elica con pale pi\u00f9 grandi e dunque meno caricate).\nLe eliche marine si dividono quindi tra:\nStoria.\nL'elica inizi\u00f2 a sostituire la propulsione a ruota attorno alla met\u00e0 del XIX secolo. Gi\u00e0 nel 1775 David Bushnell utilizz\u00f2 per la prima volta un'elica a propulsione manuale nel suo progetto di sottomarino, il \"Turtle\"; attorno al 1827 l'ingegnere ceco Josef Ressel speriment\u00f2 la prima applicazione di propulsione con elica navale a vapore nel porto di Trieste. All'epoca, per andare da Trieste a Venezia ci volevano ben 19 ore. Cercando uno sponsor per costruire una nave a elica, trov\u00f2 un uomo d'affari inglese che gli rub\u00f2 i piani e qualche settimana dopo una domanda di brevetto fu depositata in Inghilterra con le stesse caratteristiche. Da l\u00ec nacquero gli esperimenti similari condotti nel 1836, da parte di Francis Pettit Smith, e nel 1839, ad opera di John Ericsson, che permise ad una nave di attraversare l'Atlantico in quaranta giorni.Nel 1849 una gara di \"tiro alla fune\" tra due navi di uguale potenza ma una con ruota ed una con elica dimostr\u00f2 definitivamente la convenienza dell'elica.\nLe prime applicazioni prevedevano spesso eliche ad una o due pale, spesso molto espanse e quasi sempre in combinazione con la tradizionale ruota, considerata ancora pi\u00f9 affidabile. Alla fine dell'Ottocento, comunque, l'elica era gi\u00e0 divenuta la soluzione propulsiva principe nelle applicazioni navali.\nAccoppiata a partire dalla seconda guerra mondiale coi nuovi motori a combustione interna, l'elica trova recenti e sempre pi\u00f9 diffuse applicazioni combinate diesel-elettriche."}
{"id": "42056", "revid": "287204", "url": "https://it.wikipedia.org/wiki?curid=42056", "title": "Superficie alare", "text": "La superficie alare (che in genere viene indicata in letteratura con \"S\") \u00e8 l'organo aerodinamico che grazie alla sua forma e durante il suo moto nel fluido (generalmente in un velivolo) genera una forza aerodinamica scomponibile in due forze: una diretta in genere verso l'alto, mentre la seconda si oppone al moto nel fluido.\nViene definita come l'area della forma in pianta alare, ivi compresa la parte esistente o non esistente racchiusa in fusoliera.\nLe forze che si generano sono la portanza e la resistenza, la prima \u00e8 responsabile del sostentamento dell'aeromobile, mentre la seconda \u00e8 la forza che si oppone al moto che viene contrastata dal sistema propulsivo.\nIn pratica la reazione aerodinamica totale si scompone in portanza e resistenza, che sono le due grandezze pi\u00f9 importanti per determinare le caratteristiche di una superficie alare. Esiste un grafico chiamato la \"polare dell'ala\" che d\u00e0, per ogni valore del coefficiente di portanza, il relativo valore di coefficiente di resistenza aerodinamica per ogni angolazione o incidenza del profilo rispetto alla sua direzione di moto.\nSuperfici di controllo del volo.\nLe superfici di controllo del volo sono quelle superfici alari dei velivoli che consentono al pilota di regolare e controllare l'assetto di volo.\nPrincipali assi di movimento.\nUn aeromobile \u00e8 libero di ruotare attorno a tre assi perpendicolari tra loro che si intersecano al centro di gravit\u00e0. Per controllare la posizione e la direzione, il pilota deve essere in grado di controllare la rotazione di ciascuno di essi.\nAsse verticale (yaw).\nL'asse di imbardata verticale (yaw) \u00e8 definita come l'asse perpendicolare alle ali e alla linea normale di volo, con origine nel baricentro e diretto verso il basso del velivolo.\nAsse longitudinale (roll).\nIl rollio (pron. \"roll\u00eco\") \u00e8 un termine utilizzato in campo aeronautico che indica l'oscillazione di un velivolo intorno al proprio\u00a0asse longitudinale (anche detto, in questo caso asse di rollio, il quale passa per i \"centri di rollio\").\nAsse laterale (pitch).\nIl beccheggio \u00e8 un termine utilizzato in campo aeronautico che indica l'oscillazione di un velivolo intorno al proprio asse trasversale (anche detto, in questo caso, \"asse di beccheggio\").\nSuperfici principali.\nLe superfici alari presenti in un aeroplano sono:"}
{"id": "42063", "revid": "834", "url": "https://it.wikipedia.org/wiki?curid=42063", "title": "Insiemi sfumati", "text": ""}
{"id": "42065", "revid": "1005847", "url": "https://it.wikipedia.org/wiki?curid=42065", "title": "Luigi Federico Menabrea", "text": "\u00c8 stato anche uno dei pi\u00f9 grandi scienziati italiani del XIX secolo, nonch\u00e9 socio dell'Accademia delle Scienze di Torino e dell'Accademia Nazionale dei Lincei. Come riconoscimento l'asteroide \"1997 VA4\" \u00e8 stato denominato 27988 Menabrea.\nBiografia.\nInfanzia ed educazione.\nFiglio dell'avvocato Ottavio Antonio Menabrea, discendente di un'abbiente famiglia di proprietari terrieri di Valtournenche, e di sua moglie Margherita Pillet, Luigi Federico Menabrea nacque il 4 settembre 1809 a Chamb\u00e9ry, in Savoia, all'epoca sotto la dominazione napoleonica. Nel 1817, durante il clima della Restaurazione seguito al ritorno della dinastia sabauda sul trono sardo, Luigi Federico inizi\u00f2 la sua educazione nel collegio dei Gesuiti locale, sotto la guida dell'abate Rendu, futuro vescovo di Annecy, e del dotto Raymond. Appassionato di materie scientifiche, nell'ottobre del 1828 si trasfer\u00ec a Torino, dove si laure\u00f2 in ingegneria idraulica il 30 giugno 1832, e in architettura civile il 17 gennaio 1833, avendo come professori scienziati e accademici del calibro di Giovanni Plana e Giorgio Bidone. Divenuto ingegnere e nominato il 26 marzo 1833 \"motu proprio\" da re Carlo Alberto di Savoia luogotenente nello stato maggiore del Genio militare, sostitu\u00ec Cavour nei lavori di fortificazione del forte di Bard, mentre nel 1835 divenne professore di meccanica e costruzioni presso l'Accademia militare.\nAttivit\u00e0 scientifica.\nNel 1840 si svolse a Torino, presso l'Accademia delle Scienze, il secondo Congresso degli scienziati italiani, invitati dal re Carlo Alberto di Savoia. Al congresso partecip\u00f2 anche Charles Babbage, invitato dal matematico e astronomo Giovanni Plana a presentare il suo progetto di macchina analitica. A Torino Babbage present\u00f2 per la prima volta a un pubblico scientifico le sue idee ed ebbe modo di mostrare vari disegni del suo ambizioso e complesso progetto. La presentazione appassion\u00f2 gli scienziati italiani e prosegu\u00ec in seminari ristretti. Particolarmente interessati a questi seminari, nei quali per la prima volta si discusse di concatenamento delle operazioni, potremmo dire di programmazione, furono il fisico Mossotti e Luigi Menabrea.\nQuesti si dedic\u00f2 successivamente a una descrizione del progetto di Babbage che pubblic\u00f2 in francese nel 1842 presso la \"Biblioth\u00e8que Universelle de Gen\u00e8ve\", in quello che pu\u00f2 essere considerato il primo lavoro scientifico nella disciplina dell'informatica:\" \"Notions sur la machine analytique de Charles Babbage\"\". Il testo qualche mese dopo venne ripreso per essere tradotto in inglese e notevolmente ampliato da Ada Lovelace, valente collaboratrice di Babbage. Nel 1846 divenne professore di Scienza delle Costruzioni all'Universit\u00e0 degli Studi di Torino, cattedra che ricopr\u00ec fino al 1860.\nNonostante i suoi gravosi impegni militari e politici, Menabrea continu\u00f2 a condurre per tutta la vita una notevole attivit\u00e0 scientifica. Fu il primo scienziato a dare una prima formulazione dell'analisi strutturale basata sul principio di lavoro virtuale, divenendo di fatto un precursore nell'introduzione di principi energetici nella meccanica dei continui. Inoltre formul\u00f2 il principio ora noto come teorema del minimo lavoro, pubblicandone nel 1870, insieme a Joseph Bertrand, la prima precisa dimostrazione. Studiato in meccanica applicata alla teoria dei sistemi elastici, questo principio afferma che: \"fra tutti i sistemi di forze esterne, il solo che \u00e8 il grado di esistere \u00e8 quello che corrisponde al potenziale elastico minimo\".\nMatrimonio.\nIl 5 luglio 1846 Luigi Federico Menabrea si spos\u00f2 a Torino con la nobildonna Carlotta Richetta dei conti di Valgoria, la quale gli diede i figli, Carlo Luigi e Ottavio.\nCarriera militare.\nAllo scoppio della prima guerra d'indipendenza italiana fu inviato nei ducati del centro-Italia a Parma, Piacenza, Modena e Reggio Emilia. Dal 25 marzo al 20 luglio 1848 si fece promotore negli ex Ducati del sostegno sardo contro le mire egemoniche austriache e le tendenze centrifughe rispetto alla costituzione di un regno dell'Alta Italia. Nominato commissario regio presso le truppe pontificie del generale Giovanni Durando, riusc\u00ec a mobilitare dalle terre emiliane un contingente costituito da 2200 regolari e 1000 volontari.\nIl 22 aprile 1859, alla vigilia della seconda guerra d'indipendenza italiana, venne promosso al grado di maggiore generale. Comandante superiore del genio, dal 20 al 30 aprile 1859 progett\u00f2 e coordin\u00f2 i lavori di fortificazione lungo la Dora Baltea al fine di impedire l'avanzata delle truppe austriache verso Torino e favorire, nel contempo, il congiungimento dell'esercito francese con quello sardo. Successivamente partecip\u00f2 come Tenente generale del Corpo del Genio alla campagna di Lombardia (1859) e all'assedio della fortezza di Gaeta (1860). Il 3 ottobre 1860 ricevette l'onorificenza di Grande Ufficiale dell'Ordine militare di Savoia.\nPartecip\u00f2 anche alla terza guerra di indipendenza in veste di comandante supremo del genio contribuendo alla fortificazione della linea sul Mincio. Consegn\u00f2 poi al re l'antica Corona Ferrea Lombarda insieme con i risultati del plebiscito delle popolazioni venete. Intimo oramai di Vittorio Emanuele II, il 2 gennaio 1867 ebbe la nomina di primo aiutante di campo del re, ruolo che contribu\u00ec a renderlo partecipe della politica personale condotta dal sovrano.\nAttivit\u00e0 politica.\nNel 1848 venne eletto deputato, carica che mantenne per sei legislature (nella prima fu eletto nel collegio di Verr\u00e8s, in quelle successive nel collegio di San Giovanni di Moriana), fino al 1860, quando (il 29 febbraio) venne nominato senatore del Regno d'Italia, carica che durava a vita, e che quindi mantenne per ben 36 anni (record battuto solo da Giulio Andreotti). Vot\u00f2 per la cessione della Savoia alla Francia optando quindi per la nazionalit\u00e0 italiana.\nMinistro nei governi Ricasoli, Farini e Minghetti.\nFu Ministro della Marina nel Governo Ricasoli I (1861-1862) e Ministro dei lavori pubblici in quelli Farini e Minghetti I (1862-1864). Come Ministro della Marina si impegn\u00f2 nei difficili compiti di sciogliere e amalgamare la flotta da guerra della marina napoletana con quella sarda, migliorare la condizione dei porti militari e realizzare l'arsenale di La Spezia. Nel ruolo di Ministro dei lavori pubblici detenuto fino alla fine del 1864, nonostante le disastrose finanze pubbliche, inaugur\u00f2 un grande progetto infrastrutturale realizzatosi con la creazione di una base navale militare a Brindisi e la messa in opera di 2000\u00a0km di ferrovie. Fu inoltre durante il suo dicastero che si realizz\u00f2 la prima serie di francobolli delle Poste italiane.\nAlla caduta del secondo ministero Ricasoli nel marzo del 1867, il re avrebbe voluto affidargli l'incarico di procedere alla formazione di un nuovo governo, ma l'improvvisa morte del figlio Ottavio, avvenuta il 5 aprile, indusse Menabrea a declinare il compito, e il governo fu costituito da Urbano Rattazzi.\nDopo il disastro di Mentana e sotto la minaccia di uno scontro con la Francia, il 27 ottobre 1867, Vittorio Emanuele II, dopo il fallimento di Enrico Cialdini, chiese a Menabrea di formare un governo che rimase in carica fino al 14 dicembre 1869, a capo di tre gabinetti consecutivi. Fu in questa posizione che si trov\u00f2 a contrastare i tentativi di Giuseppe Garibaldi di togliere Roma al Papato.\nCapo del governo.\nNato nel giro di poche ore in un momento di estrema crisi, il primo ministero Menabrea segn\u00f2 una rottura tra la prassi parlamentare di supremazia della Camera, consolidata da Cavour, e la norma costituzionale ripristinata dal monarca. Nel clima pesante provocato dall'arresto di Garibaldi, Menabrea, che aveva mantenuto per s\u00e9 i dicasteri della Marina e degli Affari Esteri, venne tacciato di essere a capo di un governo di corte dalla natura extraparlamentare, i cui membri professavano un culto quasi fanatico della monarchia. Costituito esclusivamente da senatori, alti funzionari e notabili, il governo, presentatosi alla Camera alla fine 1867, fortemente sbilanciato a destra, fu violentemente attaccato dalle forze democratiche e fu di brevissima durata, cadendo (primo caso in assoluto) per la sfiducia parlamentare sancita su un ordine del giorno rigettato per due soli voti.\nNonostante le dimissioni e l'impopolarit\u00e0, il re incaric\u00f2 Menabrea di formare il nuovo governo che, sebbene pi\u00f9 moderato della precedente compagine, per l'alleanza della Destra storica con il cosiddetto \u00abterzo partito\u00bb di Antonio Mordini e Angelo Bargoni, prese forma il 5 gennaio 1868 pur mancando l'appoggio dei grandi statisti piemontesi come Quintino Sella e Giovanni Lanza. Formato quasi esclusivamente da ministri settentrionali, il governo si attir\u00f2 inoltre le aspre critiche dei latifondisti e dei radicali del Mezzogiorno. Nell'ambito della compagine ministeriale, alla fine dell'anno Carlo Cadorna fu costretto a dimettersi dal Ministero dell'interno per la bocciatura del suo progetto di decentramento amministrativo e cos\u00ec come la riattivazione dell'imposta di ricchezza mobile. In fatto di politica estera poi, Menabrea non riusc\u00ec a condurre in porto la triplice alleanza con Francia e Austria, accordo che avrebbe portato alla soluzione \u00abmorale\u00bb della questione romana come lui auspicava.\nI governi Menabrea sono ricordati anche per l'azione portata avanti dall'allora Ministro delle finanze Luigi Guglielmo Cambray-Digny (confermato in tutti e tre i gabinetti presieduti da Menabrea) nel cercare di raggiungere il pareggio di bilancio, compito questo enorme poich\u00e9 il bilancio dello Stato, dopo le spese sostenute per la Terza Guerra d'Indipendenza del 1866, era in un deficit pauroso, tanto che il governo precedente aveva introdotto il corso forzoso per farvi fronte. Menabrea fece approvare un'imposta grave e impopolare come la tassa sul macinato, ovvero l'imposta sulla macinazione dei cereali, che si pagava direttamente al mugnaio in base alla tipologia di cereali macinati. La tassa grav\u00f2 soprattutto sui ceti pi\u00f9 bassi della popolazione, la cui alimentazione di base era quasi completamente cerealicola, fatto che provoc\u00f2 numerose dimostrazioni popolari in Emilia e Romagna, presto sedate dall'esercito a costo di 250 morti e 1000 feriti a seguito del conferimento da parte del Senato di poteri straordinari al generale Raffaele Cadorna. Altra misura atta al risanamento dei conti pubblici fu la privatizzazione della regia dei tabacchi, che il ministro delle finanze diede in appalto ad un gruppo di capitalisti privati, tra cui alcune banche straniere, che garantirono all'erario un gettito di 170 milioni di lire all'anno. Questa misura provoc\u00f2 poco dopo uno scandalo in cui pareva fossero coinvolte alcune personalit\u00e0 politiche della Destra, che avevano mercanteggiato il loro voto per favori personali, mentre dalle critiche non sfugg\u00ec nemmeno il re, che si diceva avesse ricavato sei milioni di lire. Questo provoc\u00f2 una crisi ministeriale che port\u00f2 alla formazione del Governo Menabrea II e al rafforzamento della politica di rigore economico portata a vanti dal ministro, che acceler\u00f2 la vendita dei beni ecclesiastici, messi in liquidazione gi\u00e0 nel 1867, da cui vennero ricavati 162 milioni. Il resto Cambray-Digny propose di cederlo ad una Societ\u00e0 di Beni Demaniali, fondata quattro anni prima, in cambio di un anticipo di 300 milioni, e di aggiungere 100 milioni alla Banca Nazionale, cedendole i servizi della Tesoreria di Stato, ma il progetto ministeriale fu bocciato dal Parlamento.\nIl 16 settembre 1868, in qualit\u00e0 di capo del governo italiano, scrisse all'ambasciatore italiano in Argentina Enrico della Croce di Dojola al fine di incaricarlo di sondare la disponibilit\u00e0 del governo argentino a concedere all'Italia terre \u00abtotalmente disabitate\u00bb nelle regioni deserte del sud della Patagonia allo scopo di deportarvi i \"ribelli\" protagonisti del gi\u00e0 scemante brigantaggio postunitario nell'Italia meridionale, reputando egli necessario accrescere \u00abil sano terrorismo di Minghetti\u00bb. Menabrea specificava all'ambasciatore che il progetto mirava a rendere pi\u00f9 efficace la repressione della delinquenza \"col mezzo di stabilimenti penali in lontane contrade e colla deportazione dei rei\". Aggiungeva inoltre che, \"Limitata allo scopo poc'anzi accennato, l'occupazione territoriale non avrebbe in vista lo stabilimento di una vasta colonia destinata ad acquistare una vasta importanza politica\", intendendo con ci\u00f2 rassicurare Buenos Aires e gli altri stati sudamericani che l'Italia non intendeva avviare una politica coloniale in America Latina. La Repubblica Argentina tuttavia, preoccupata da possibili pretese territoriali italiane, replic\u00f2 negando la \u00abvendita, l'ospitalit\u00e0, l'affitto e il comodato\u00bb; l'allontanamento di Menabrea dal governo pochi mesi dopo fece comunque definitivamente naufragare il progetto.\nUltimi anni e morte.\nDopo una intensa attivit\u00e0 politica, lasciati gli incarichi di governo, Menabrea, che nel 1875 aveva ricevuto il titolo ereditario di marchese di Valdora per i servigi resi nella Seconda Guerra d'Indipendenza, il 4 aprile 1876 venne nominato dal Governo Minghetti II ambasciatore a Londra, dove rimase sei anni, ricevendo stima e apprezzamento come militare e studioso. Successivamente, l'11 novembre 1882 fu nominato ambasciatore italiano a Parigi, citt\u00e0 dove rimase per ben dieci anni, finch\u00e9 non ottenne il congedo per motivi d'et\u00e0. Si ritir\u00f2 dunque dalla vita pubblica solo nel 1892, quattro anni prima della morte, avvenuta il 25 maggio 1896 a Saint-Cassin, presso la natia Chamb\u00e9ry, ad 86 anni."}
{"id": "42066", "revid": "6923", "url": "https://it.wikipedia.org/wiki?curid=42066", "title": "Mac OS X Jaguar", "text": "Mac OS X 10.2 Jaguar (ovvero giaguaro) \u00e8 la terza versione del sistema operativo macOS sviluppato da Apple. \u00c8 il successore di Mac OS X Puma e il predecessore di Mac OS X Panther. Jaguar \u00e8 stato reso disponibile il 23 agosto 2002. Il sistema operativo \u00e8 stato ben accolto dagli utenti Macintosh che lo hanno definito un grande passo nel campo della stabilit\u00e0 e della velocit\u00e0 in generale."}
{"id": "42067", "revid": "6923", "url": "https://it.wikipedia.org/wiki?curid=42067", "title": "Mac OS X Puma", "text": "Mac OS X 10.1 Puma \u00e8 la seconda versione di Mac OS X sviluppato dalla Apple Inc. per il computer Macintosh. La precedente versione \u00e8 Mac OS X Cheetah, la successiva \u00e8 Mac OS X Jaguar. \u00c8 stata pubblicata il 25 settembre 2001 come aggiornamento gratuito sotto forma di CD disponibile nei negozi Apple o attraverso terzi.\nRequisiti minimi.\nComputer supportati:\nRAM:\nSpazio richiesto su Hard Disk:\nCaratteristiche.\nQuesta versione ha portato molti miglioramenti al sistema operativo macOS, i principali sono:"}
{"id": "42076", "revid": "110157", "url": "https://it.wikipedia.org/wiki?curid=42076", "title": "Mac OS X Cheetah", "text": "Mac OS X 10.0 Cheetah (ovvero ghepardo) \u00e8 la prima versione del sistema operativo macOS (all'epoca Mac OS Classic) a base UNIX sviluppato dalla Apple Inc. per i computer Macintosh. La versione precedente si chiama Mac OS X Public Beta (distribuita essenzialmente per valutazione) e la successiva Mac OS X Puma.\nCaratteristiche.\nLa prima versione di Mac OS X 10.0 mancava di molte caratteristiche importanti, come ad esempio il supporto dei DVD, e non era particolarmente veloce, ma era nel complesso accettabilmente stabile e funzionante. Essa costituiva una netta rottura col passato (Mac OS) introducendo, oltre al cambiamento radicale del sistema operativo, il Dock e l'interfaccia Aqua. La maggior parte delle mancanze e dei difetti macroscopici sono stati corretti con i successivi aggiornamenti, resi disponibili dalla Apple.\nSupporto multilingua.\nNella prima versione di Mac OS X, il supporto di lingue non europee era implementato in modo approssimativo e non pienamente utilizzabile. Mac OS X veniva distribuito con 2 CD. Nel primo vi era il sistema operativo e 8 lingue, nel secondo vi era incluso anche il supporto al cinese, giapponese e coreano. La gestazione del supporto multilingua \u00e8 stata lunga e travagliata; dalla versione 10.0.3 iniziava a essere stabile e usabile, anche se la vera maturit\u00e0 arriv\u00f2 con la versione 10.0.4.\nRequisiti di sistema.\nI requisiti di sistema per Mac OS X 10.0 non sono stati ben accolti dalla comunit\u00e0 Macintosh, in quanto la quantit\u00e0 di RAM standard nei computer Macintosh era di 64 MB, mentre i requisiti di Mac OS X 10.0 richiedevano 128 MB di RAM. Inoltre i processori usciti prima del Power PC G3 non erano supportati (anche se con programmi di terze parti si poteva tranquillamente installare su processori ritenuti obsoleti). Il nuovo sistema operativo richiedeva pi\u00f9 spazio sul disco rigido, causando tempi di avvio pi\u00f9 lunghi."}
{"id": "42079", "revid": "6923", "url": "https://it.wikipedia.org/wiki?curid=42079", "title": "Mac OS X Public Beta", "text": "Mac OS X Public Beta (nome in codice \"Kodiak\") \u00e8 stata la prima versione distribuita dalla Apple Inc. del nuovo sistema operativo macOS basato su UNIX. \u00c8 stata distribuita pubblicamente il 13 settembre del 2000 al prezzo di $ 29.95. Ha permesso agli sviluppatori di software di testare in anteprima il nuovo sistema operativo e di svilupparne software prima della sua distribuzione. Il numero di \"build\" era 1H39. Il sistema operativo \u00e8 divenuto poi gratuito.\nLa Public Beta ha introdotto per la prima volta l'interfaccia grafica Aqua. Sono state fatte inoltre fondamentali modifiche al tipo di carattere, al Dock e alla menu Bar (con un logo Apple al centro, successivamente spostato a sinistra). Le icone di sistema sono diventate pi\u00f9 grandi e dettagliate.\nAlcune funzionalit\u00e0 non funzionavano o mancavano del tutto. Non vi era il supporto alla stampa, Carbon era in uno stato incompleto e le applicazioni Classic non potevano accedere alla rete. Quest'ultimo \u00e8 stato un particolare handicap in quanto gli unici browser disponibile erano una versione beta di Internet Explorer e OmniWeb, derivato dalla piattaforma NeXT. Gli utenti di Netscape e Mozilla Firefox dovettero attendere.\nLa diffusione della beta consent\u00ec ad Apple di risolvere molti problemi e bug segnalati dagli utenti e di apportare alcune modifiche all'interfaccia grafica al fine di renderla ergonomica e avvicinarla alle richieste degli utenti.\nMac OS X Public Beta cess\u00f2 di funzionare nella Primavera del 2001. Mac OS X Cheetah \u00e8 stata la prima versione completa di Mac OS X. Venne distribuita nel marzo 2001."}
{"id": "42082", "revid": "640277", "url": "https://it.wikipedia.org/wiki?curid=42082", "title": "M4 (astronomia)", "text": "M 4 (noto anche come NGC 6121) \u00e8 un brillante ammasso globulare visibile nella costellazione dello Scorpione; \u00e8 visibile anche con piccoli strumenti.\nOsservazione.\nM4 \u00e8 uno degli ammassi pi\u00f9 facili da localizzare: basta infatti puntare su Antares e spostarsi di appena 1.3\u00b0 ad ovest; in condizioni atmosferiche ottimali \u00e8 perfino visibile ad occhio nudo, sebbene con estrema difficolt\u00e0, mentre gi\u00e0 con un buon binocolo \u00e8 facilmente osservabile. Un telescopio da 120mm permette gi\u00e0 di risolvere alcune delle sue componenti stellari, sebbene la gran parte dell'oggetto permanga di aspetto nebuloso.\nM4 pu\u00f2 essere osservato con facilit\u00e0 anche quando non si mostra molto alto sull'orizzonte, ma occorre tener presente che si tratta di un oggetto situato a declinazioni moderatamente australi, dunque in alcune aree del Nord Europa e del Canada, a ridosso del circolo polare artico, non \u00e8 mai osservabile; dall'emisfero sud, al contrario, M4 \u00e8 ben visibile e alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra maggio e agosto.\nScoperta.\nM4 fu scoperto da de Ch\u00e9seaux nel 1746 che lo descrive cos\u00ec: \"...vicino ad Antares...bianco, rotondo e pi\u00f9 piccolo dei precedenti. Non penso sia stato mai trovato prima...\". Messier lo cataloga nel 1764 con la seguente descrizione: \"Ammasso di piccolissime stelle; con un telescopio pi\u00f9 piccolo appare pi\u00f9 simile ad una nebulosa; quest'ammasso si trova vicino ad Antares e sullo stesso parallelo. Osservato da M. de La Caille e riportato nel suo catalogo...diam. 2\u00bd' .\". Questo fu anche il primo ammasso globulare ad essere risolto in stelle.\nCaratteristiche.\nM4 \u00e8 uno degli ammassi globulari pi\u00f9 grandi e vicini a noi; secondo le misurazioni tradizionali, disterebbe solo 6.000 anni luce dalla Terra, con un'estensione apparente di 22,8 minuti d'arco. Ci\u00f2 significherebbe che M4 ha un'estensione reale di circa 95 anni luce.\nSono stati determinati la magnitudine e il colore di circa 660 stelle, tra le quali le pi\u00f9 brillanti sono di magnitudine 15,6. In M4 sono note almeno 43 variabili tra cui 3 a breve periodo del tipo RR Lyrae e due semi-regolari rosse con periodo rispettivamente di 60 e 40 giorni. Nel 1987 \u00e8 stata scoperta in M4 la prima pulsar con un periodo di circa tre millisecondi.\nNell'agosto del 1995 il Telescopio Spaziale Hubble \u00e8 riuscito a fotografare in M4 delle nane bianche. In base a questa osservazione, la distanza dell'ammasso \u00e8 stata stimata in 7.000 anni luce, un po' maggiore delle stime precedenti; anche se quest'ultima stima fosse quella corretta, resterebbe comunque l'ammasso globulare pi\u00f9 vicino a noi.\nM4 contiene pi\u00f9 di 100.000 stelle, circa la met\u00e0 delle quali \u00e8 concentrata in 8 anni luce dal centro.\nIl 10 luglio 2003 il telescopio Hubble ha scoperto un pianeta orbitante attorno a un sistema binario, formato da una pulsar, PSR B1620-26, e da una nana bianca. Questo pianeta extrasolare, PSR B1620-26 (AB)b, viene chiamato anche Matusalemme, a causa della sua et\u00e0 stimata: avrebbe, infatti, circa 13 miliardi di anni."}
{"id": "42083", "revid": "834", "url": "https://it.wikipedia.org/wiki?curid=42083", "title": "NGC 6121", "text": ""}
{"id": "42085", "revid": "125736030", "url": "https://it.wikipedia.org/wiki?curid=42085", "title": "Crisi sulle Terre infinite", "text": "Crisi sulle Terre Infinite (\"Crisis on Infinite Earths\", nota semplicemente come \"Crisis\" o anche \"Crisi\") \u00e8 una miniserie a fumetti, uno dei primi \"crossover\" nel mercato fumettistico statunitense di genere supereroistico. Venne pubblicato dalla DC Comics da aprile 1985 a marzo 1986 in dodici numeri come primo tentativo di mettere ordine nella complessa continuity dell'Universo DC. La serie venne realizzata da Marv Wolfman con il disegnatore George P\u00e9rez.\nStoria editoriale.\nPremessa.\nI principali supereroi della DC Comics sono nati durante un periodo noto come Golden Age, ritenuto il miglior periodo nel mercato fumettistico statunitense per popolarit\u00e0 del \"medium\". Durante gli anni cinquanta il mercato del fumetto ebbe una profonda crisi e molte testate chiusero salvo le pi\u00f9 famose, come quelle dedicate a Superman, Batman, Wonder Woman. Sul finire del decennio Julius Schwartz, allora CEO della DC, decise di reintrodurre molti degli eroi nati durante la Golden Age cambiandone costume e identit\u00e0. Il primo a subire questo processo di rinnovamento fu Flash a cui seguirono Lanterna Verde, Freccia Verde e Aquaman; tre eroi classici, Superman, Batman e Wonder Woman, non subirono questo processo. \nQuesto periodo nella storia dei fumetti statunitensi, connotato dall'avvento dell'Uomo Ragno e dei Fantastici Quattro della Marvel, divent\u00f2 poi noto come Silver Age. Tuttavia, la DC non si stacc\u00f2 mai completamente dai personaggi della Golden Age, che apparvero anche in questa nuova era a incontrare le loro controparti, come Barry Allen e Jay Garrick, e venivano usati specialmente in storie in cui dovevano aiutare le loro controparti a risolvere problemi pi\u00f9 difficili della norma, come avveniva per i \"crossover\" (noti anche come \"team-up\", perch\u00e9 non coinvolgevano l'universo fittizio DC nella sua interezza) fra la JLA, un gruppo di supereroi di Terra-1 (la Terra della Silver Age), e la JSA, l'analogo gruppo di Terra-2 (la Terra Golden Age). Alle prime Terre se ne aggiunsero altre derivate da acquisti editoriali della DC Comics: tuttavia, questo caus\u00f2 la saturazione del mercato e la difficolt\u00e0 degli autori nel gestire la continuit\u00e0 e le relazioni fra i personaggi. \"Crisi delle Terre Infinite\" venne quindi ideata come risoluzione di questo problema.\nGenesi del progetto.\nL'idea alla base del progetto venne all'autore Wolfman intorno al 1981 quando curava la pagina della posta di Green Lantern. Rispondendo alla lettera di Gary Thompson, che chiedeva lumi su alcuni problemi nella continuit\u00e0 dell'universo DC, concluse dicendo: \u00ab\"Un giorno forse qualcuno si decider\u00e0 a chiarire una volta per tutte cosa fa davvero parte del Cosmo DC e cosa no!\"\u00bb. Successivamente Wolfman, in attesa di partire per una fiera insieme a Len Wein e a Joe Staton, inizi\u00f2 ad elaborare il progetto denominandolo . Wolfman la espose poi ai suoi amici e insieme passarono il tempo discutendo della novit\u00e0 per il loro campo editoriale. Al ritorno, Wein e Wolfman andarono a proporla al \"cartoonist\" Dick Giordano e insieme la presentarono a Jenette Kahn, presidente della DC Comics.\nL'obiettivo era una storia che integrasse tutti i personaggi immaginari della DC Comics all'interno di una continuity che non prevedesse l'esistenza di realt\u00e0 alternative.\nLa casa editrice necessitava di una maggiore semplificazione del suo universo narrativo in maniera da poter attrarre nuovi e pi\u00f9 giovani lettori. La sua rivale storica, la Marvel Comics, aveva pubblicazioni che non raggiungevano i 20 anni. Alla realizzazione della storia parteciparono anche Roy Thomas, esperto di \"continuity\", in particolare di quella di Terra-Due e degli eroi della Golden Age, e Peter Sanderson, appassionato lettore dell'universo DC che svolse la maggior parte del lavoro di ricerca e che venne completato da Robert Greenberger quando Sanderson pass\u00f2 alla Marvel Comics per eseguire un lavoro simile. Greenberger non solo concluse la ricerca storica che sar\u00e0 alla base di \"Crisi\", ma fu anche un supervisore e coordinatore delle altre serie DC, in modo che ci fossero meno incongruenze possibili con la storia principale.\nLe Terre alternative.\nElenco delle Terre, o universi alternativi, che si sono andate ad aggiungere man mano nel corso degli anni:\nConseguenze.\nIl seguito della conclusione della saga fu difficile da gestire. Fu gi\u00e0 complessa l'operazione di coordinamento delle varie serie ma ancor pi\u00f9 difficile fu imporre ad alcuni sceneggiatori di abbandonare alcuni archi narrativi per ricominciare effettivamente da zero. Tale compito per\u00f2 venne assunto con convinzione oltre che da Wolfman e P\u00e9rez, anche da autori come John Byrne, che ristruttur\u00f2 Superman, e Frank Miller, su Batman. Non si riuscirono per\u00f2 a cancellare del tutto molte delle incongruenze della precedente continuit\u00e0: ad esempio, Superboy non poteva fatto parte della Legione dei Supereroi o averne ispirato le gesta, se Clark Kent non ne ha mai vestito i panni. A tali inconvenienti si tent\u00f2 di dare una soluzione con un altro cross-over, \"Ora zero\", scritto e ideato da Dan Jurgens e disegnato da Jerry Ordway, ma non riusc\u00ec a sanare tutto quanto, ottenendo come risultato quello di dare modo agli autori di riscrivere le origini di molti personaggi. In tempi pi\u00f9 recenti \u00e8 stato fatto un ultimo tentativo di porre rimedio a un evidente errore di continuity dando la colpa all'ipertempo, introdotto con \"Il Regno\", storia ideata da Mark Waid e da Grant Morrison. Esso \u00e8 una sorta di campo che permea l'universo DC e presenta tutte le variazioni possibili all'universo principale, ovvero tutte le storie mai scritte, \"elseworld\" inclusi; a volte pu\u00f2 succedere che il flusso dell'ipertempo interferisca con quello del tempo normale e quindi che avvengano eventi apparentemente inspiegabili, ovvero i classici errori di continuit\u00e0; l'idea per\u00f2 non ottenne grande seguito ed \u00e8 stata scarsamente utilizzata, preferendo aggiornare periodicamente le origini dei personaggi, riscrivendo alcune storie e calandole in contesti storici pi\u00f9 vicini ai lettori. In questo senso sono state concepite storie come \"Robin: Anno Uno\", \"Vittoria oscura\", e \"Superman: Rinascita\".\nTrama.\nPrologo.\nMentre un flusso di antimateria sta attaccando una delle tante Terre, i suoi abitanti sono nel panico e cercano di scappare. Su tutta la scena sovrasta, distrutto dal dolore di non poter morire, Pariah, condannato ad assistere alla morte di innumerevoli mondi, ogni volta trasportato l\u00e0 dove il misterioso nemico si appresta a colpire. Il disastro successivo \u00e8 la distruzione di Terra-3, dove il Sindacato del Crimine cerca di salvare un pianeta che esso stesso ha contribuito a rendere un posto invivibile; Alexander Luthor, unico eroe di Terra-3, e la moglie Lois Lane, decidono di spedire il figlio Alexander Luthor Jr nello spazio, nella speranza che la navicella possa salvare almeno lui.\nMonitor e Anti-Monitor.\nIl bambino verr\u00e0 raccolto da Monitor che, insieme ad Harbinger, cerca in tutti i modi di opporsi all'avanzata di Anti-Monitor, suo doppio malvagio nato in un universo di antimateria, in lotta da millenni contro il fratello del multiverso di materia; al termine della lotta, entrambi caddero in animazione sospesa, fino a quando Pariah, scienziato della sua Terra, decise di sondare i segreti del multiverso approntando un esperimento molto simile a quello che cost\u00f2 l'esilio a Krona, e che consent\u00ec ad Anti-Monitor di svegliarsi, nonch\u00e9 di invadere il suo universo e distruggerlo, assimilandone il potere; contemporaneamente Monitor, ridestatosi anch'egli, inizi\u00f2 a indebolirsi ogni volta che Anti-Monitor conquistava un mondo. Durante le sue ricerche di eroi in grado di opporsi all'avanzata di Anti-Monitor, Monitor si imbatt\u00e9 in una piccola naufraga, Layla, che allev\u00f2 donandole grandi poteri che le consentirono di divenire Harbinger, il suo messaggero che avrebbe dovuto cercare gli eroi. Harbinger sarebbe per\u00f2 stata proprio colei che l'avrebbe tradito, a causa dell'interferenza di uno degli Uomini d'Ombra dell'Anti-Monitor.\nMentre Pariah vaga di universo in universo ogni volta che uno di questi sta per morire, Monitor e Harbinger iniziano a fare alcune apparizioni nell'universo DC aiutando alternativamente un supereroe e un supercriminale. Monitor riunisce un primo gruppo di metaumani che invia su varie Terre alternative a difesa di alcune antenne che servono a trasmettere energia nel multiverso come contrasto all'avanzare dell'antimateria. Anti-Monitor per\u00f2 sta aumentando in forza e il Monitor deve quindi dare inizio al suo piano: sapendo del tradimento di Harbinger, la spinge a compiere il suo mortale compito e mentre arriva al suo culmine l'offensiva contro Terra-Uno e Terra-Due, egli utilizza le sue ultime energie per lanciare le due Terre in un limbo spaziotemporale al cui interno i due pianeti iniziano ad avvicinarsi e, quando si sovrapporranno, le due linee temporali verranno cancellate.\n una tavola doppia con oltre cento personaggi all'interno del quinto capitolo della saga - \"Mondi nel limbo\" - e sempre in questo capitolo, alla penultima pagina, vengono svelati l'aspetto e l'identit\u00e0 dell'Anti-Monitor. Ad assistere ci sono lo Psico Pirata, che l'Anti-Monitor ha chiamato a s\u00e9 per il suo controllo sulle emozioni umane, e Barry Allen, l'unico in grado di superare le barriere vibrazionali presenti tra le varie Terre. A questo punto l'Anti-Monitor usa lo Psico Pirata e il suo potere, imponendogli di controllare le menti degli abitanti delle tre Terre fuori dal suo controllo affinch\u00e9 impazziscano, si rivoltino e si lancino contro il muro di antimateria che si sta chiudendo su di loro; nella follia suicida sono presi anche gli eroi. Per opporsi all'evento Alexander Luthor, gi\u00e0 cresciuto, si prepara a portare nel limbo le tre Terre rimaste, ma Harbinger lo stordisce e lancia tre gruppi di eroi sulle tre Terre restanti, sicura che inizieranno a contenere la situazione creata dallo Psico Pirata; nel frattempo lancia anche i suoi doppi su ciascuna Terra, per portare questi pianeti e i loro universi nel limbo. I cinque mondi, salvi dalla sete di conquista dell'Anti-Monitor, sono per\u00f2 ancora in pericolo: essi, infatti, iniziano ad allinearsi sia spazialmente che temporalmente e quando ci\u00f2 avverr\u00e0, essi verranno distrutti. Per scongiurare tale eventualit\u00e0 bisogna sconfiggere l'Anti-Monitor definitivamente.\nAssalto a Qward.\nGli eroi si riuniscono su un asteroide in orbita intorno alle cinque Terre e viene elaborato un piano per sconfiggere Anti-Monitor. Alexander Luthor ha assorbito parte di antimateria insieme alla materia e quindi \u00e8 l'unico in grado di sperimentare entrambi gli universi e stabilire un collegamento tra essi, permettendo cos\u00ec agli eroi di attaccare Anti-Monitor nel suo mondo desolato e insidioso, Qward. Gli eroi riescono a sconfiggere il nemico che per\u00f2 fugge e, dopo aver recuperato le forze, ritorna sul suo pianeta. Nel frattempo Flash riesce a liberarsi dall'influsso dello Psico Pirata, costringendolo poi a far rivoltare i soldati dell'Anti-Monitor contro il loro sovrano. A questo punto, si compie uno dei sacrifici pi\u00f9 noti del mondo DC: Flash, di fronte al Cannone di Antimateria dell'Anti-Monitor, decide di sacrificare se stesso per distruggere la macchina e salvare i pianeti restanti. Barry Allen svanisce quindi nella Forza della Velocit\u00e0 distruggendo il Cannone. Tra le macerie di Qward restano solo il suo costume vuoto e l'anello di Flash.\nGuerra civile.\nGrazie a Flash, le cinque Terre smettono di fondersi fra loro e l'universo di antimateria pare scomparire, cos\u00ec come qualsiasi traccia di antimateria dal corpo di Luthor Jr. Egli, insieme a Layla e a Pariah, va alle Nazioni Unite di Terra-1 per tranquillizzare le popolazioni sulla situazione, ma proprio durante la riunione, Brainiac e Lex Luthor di Terra-1, che hanno assoldato un esercito di criminali delle varie Terre, attaccano tre Terre e minacciano di distruggere l'intero sistema se le altre due non si arrendono. L'Anti-Monitor si sta inoltre preparando per sferrare l'offensiva finale.\nMentre la guerra tra eroi e criminali infuria, compare lo Spettro, l'essere pi\u00f9 potente del creato, che convince tutti a una tregua momentanea per sconfiggere l'Anti-Monitor, rifugiatosi all'origine del tempo per sfruttare l'esperimento di Krona come ponte di conquista per tutto il \"continuum\". I metaumani si dividono in due gruppi: uno, quello degli eroi, va ad affrontare l'Anti-Monitor, l'altro va a dieci miliardi di anni oltre l'origine per impedire l'esperimento di Krona. Entrambi i gruppi falliscono, ma poco prima lo Spettro interviene afferrando la mano dell'Anti-Monitor, che Krona osserva nel suo visore: quando questo avviene, Jim Corrigan reagisce e usa le sue ultime forze contro l'Anti-Monitor, generando l'esplosione primordiale, di cui alcune scheggefiniscono nel laboratorio di Krona. Il creato si rompe in migliaia di schegge e mentre lo Spettro urla nel vuoto, tutto ci\u00f2 che era smette di esistere, la morte ritorno al punto iniziale e l'universo pu\u00f2 ricominciare da zero.\nEpilogo.\n L'idea non venne accettata dall'editore in quanto era difficile rinunicare al proprio passato editoriale e molti autori avevano programmato un numero definito di storie. Wolfman scrisse anche i due capitoli successivi, nei quali viene narrato come a restare in piedi sia un unico universo con un'unica Terra, ma con alcune piccole incongruenze. Molti degli eroi delle Terre parallele rimasero intrappolati in quest'unica Terra, di cui la maggior parte ricorda la Crisi appena passata. Si conclude che l'Anti-Monitor non \u00e8 stato sconfitto, e infatti lancia la sua ultima offensiva portando la Terra nel suo universo di antimateria, dovecrea una barriera per impedire agli eroi di attaccarlo. Nel contempo, manda i suoi Guerrieri d'Ombra contro i terrestri affinch\u00e9 vengano uccisi. Lo Spettro \u00e8 in attesa di riprendere le sue energie, mentre Harbinger, Alexander Luthor e Pariah raccolgono un gruppo di eroi per attaccare l'avversario. Nel frattempo, sulla Terra i maghi riuniti lanciano un incantesimo per allontanare dal pianeta gli Uomini Ombra, mentre nello spazio Brainiac e un gruppo di eroi vanno alla ricerca di Apokolips e del suo sovrano Darkseid, per ottenere un potere sufficiente alla vittoria finale.\nNella fortezza dell'Anti-Monitor gli eroi sembrano ottenere la vittoria finale, ma mentre riportano la Terra nell'universo di materia e attraversano il portale, l'Anti-Monitor li attacca nuovamente. L'ultima vittima dell'Anti-Monitor \u00e8 Wonder Woman, che regredir\u00e0 a uno stadio pre-natale, mentre l'ultima barriera contro il nemico sar\u00e0 rappresentata dal Superman e dal Superboy originali che sconfiggeranno definitivamente l'Anti-Monitor. In conclusione, rimandono in pochi a ricordare la grande Crisi che ha colpito l'universo, e ancora in meno coloro che ricordano le Terre infinite. Per lo pi\u00f9, i ricordi si limitano a brevi sensazioni, e per la maggior parte dei partecipanti la morte di Barry Allen rimane avvolta nel mistero. Uno dei pochi ad avere memoria del tutto \u00e8 Psico Pirata, sull'orlo della follia per essi.\nEdizioni in lingua italiana.\n\"Crisi sulle Terre infinite\" \u00e8 stata pubblicata in otto puntate sulle pagine di \"Play Saga\" dalla Play Press, casa editrice romana. La lunghezza di alcuni degli episodi ha costretto a spezzare diversi numeri, ma il ritmo non ne ha rimesso grazie all'adozione, da parte di Wolfman, di lunghi interludi nel corso della trama principale. Gli apparati redazionali, che comprendono molte informazioni storiche sulla saga, sono stati curati da Luca Scatasta, mentre la traduzione della sceneggiatura di Wolfman \u00e8 opera di Wainer Fini.\nLa saga \u00e8 stata riproposta da Planeta DeAgostini nel 2007 in edizione \"Assoluta\", contenente un compendio in un volume autonomo, la copertina di Alex Ross e un lussuoso slipcase. Nel 2009, sempre Planeta in collaborazione con il \"Corriere dello Sport - Stadio\", ha pubblicato una versione pi\u00f9 economica all'interno della collana \"I pi\u00f9 grandi supereroi della terra\", divisa in tre volumi (nei numeri 6, 7 ed 8 della collana), contenente in coda a ciascun tomo \"Storia dell'universo DC\" di Wolfman e P\u00e9rez.\nAltri media.\nTra il 2019 e il 2020 la miniserie \u00e8 liberamente adattata sul piccolo schermo nel gruppo di serie televisive del cosiddetto Arrowverse, in un arco narrativo di cinque episodi, uno per ciascuna delle serie \"Supergirl\", \"Batwoman\", \"The Flash\", \"Arrow\" e \"Legends of Tomorrow\"."}
{"id": "42087", "revid": "287204", "url": "https://it.wikipedia.org/wiki?curid=42087", "title": "Ammasso Farfalla", "text": "LAmmasso Farfalla (noto anche come M 6 o NGC 6405) \u00e8 un brillante ammasso aperto visibile con facilit\u00e0 nella costellazione dello Scorpione.\nOsservazione.\nM6 \u00e8 un ammasso estremamente facile da osservare: si trova infatti a met\u00e0 via fra la coda dello Scorpione e la punta della freccia del Sagittario; \u00e8 ben visibile ad occhio nudo e anche un piccolo binocolo \u00e8 sufficiente per risolverlo in alcune decine di stelle molto vicine fra loro. Un 10x50 consente di vedere una quindicina di astri concentrati, mentre a ingrandimenti superiori l'ammasso \u00e8 completamente risolto e le sue componenti ben distaccate; sul lato est \u00e8 ben visibile la gigante rossa variabile BM Scorpii.\nM6 pu\u00f2 essere osservato con alcune difficolt\u00e0 se il luogo di osservazione \u00e8 molto settentrionale, mentre resta del tutto invisibile a latitudini nordeuropee o canadesi; dalle latitudini medie temperate \u00e8 possibile osservarlo per alcune ore per notte, mentre dall'emisfero australe \u00e8 visibile molto alto sopra l'orizzonte e in quasi tutte le notti. Il periodo migliore per la sua osservazione nel cielo serale \u00e8 quello compreso fra aprile e settembre.\nStoria delle osservazioni.\nFu scoperto da Hodierna prima del 1654 che lo descrisse cos\u00ec: \"\"Quarta Nebulosa secunda, &amp; exigua duarum est, quae candescunt iuxta Aculeum Scorpionis, haec vero ipsi Aculeo praeminet declinans \u00e0 magna in Boream, &amp; occasum\".\"\nCharles Messier lo trov\u00f2 nel 1764, e lo descrisse come \"\"un ammasso di piccole stelle tra l'arco del Sagittario e la coda dello Scorpione. Ad occhio nudo sembra una nebulosa senza stelle, ma anche un piccolo telescopio lo rivela come un ammasso di piccole stelle. Diam. 15'\".\" Anche William Herschel e suo figlio John lo osservarono: il primo lo descrisse come un ammasso compatto di stelle sovrapposte, il secondo come un oggetto brillante e ricco.\nCaratteristiche.\nL'ammasso si estende per circa 20 anni luce e dista, secondo stime diverse, da 1500 a 2000 anni luce dalla Terra; l'incertezza \u00e8 data soprattutto perch\u00e9 l'ammasso si trova in una regione oscurata dalla polvere interstellare. Come gli altri ammassi aperti \u00e8 formato prevalentemente da stelle giovani blu sebbene la stella pi\u00f9 luminosa sia arancione. L'et\u00e0 stimata di M6 \u00e8 di circa 50 milioni di anni, il che lo rende simile a quella di diversi ammassi aperti situati lungo l'anello Lindblad, come l'Ammasso di Alfa Persei. Sono note circa 120 stelle che potrebbero essere membri fisici di M6; tuttavia, dato l'elevato numero di stelle che si sovrappongono sulla linea di vista, le componenti apparenti appaiono molte di pi\u00f9.\nLa dimensione apparente dell'ammasso \u00e8 di 25 minuti d'arco e la sua magnitudine apparente media \u00e8 pari a 4,2; quest'ultima tuttavia appare piuttosto variabile poich\u00e9 la stella pi\u00f9 luminosa, BM Scorpii, \u00e8 una variabile semiregolare con una magnitudine che varia da 5,5 a 7, comportando una notevole variabilit\u00e0 della magnitudine totale dell'ammasso. Fra le altre componenti vi sarebbe una debole variabile Delta Scuti che oscilla di pochi decimi di magnitudine; la sua magnitudine massima si aggira attorno a 11,5."}
{"id": "42089", "revid": "320578", "url": "https://it.wikipedia.org/wiki?curid=42089", "title": "NGC 6405", "text": ""}
{"id": "42090", "revid": "1252691", "url": "https://it.wikipedia.org/wiki?curid=42090", "title": "Cambio utente rapido", "text": "Il Cambio utente rapido (in lingua inglese \"Fast User Switching\") \u00e8 una tecnologia sviluppata dalla Apple Inc. che, sfruttando la natura multiutente del sistema operativo macOS, consente a pi\u00f9 utenti di utilizzare lo stesso personal computer.\nIn sostanza consente a un utente di autenticarsi in un computer senza bisogno di scollegare il precedente utente. Quando il nuovo utente si autentica, il sistema, per segnalare l'avvenuto \"login\", mostra un'animazione tridimensionale dove un cubo ruotando sostituisce il precedente \"desktop\" con quello del nuovo utente. Questa animazione fa uso della tecnologia Quartz Extreme, quindi non \u00e8 disponibile sui modelli di computer dotati di schede grafiche datate.\nPoich\u00e9 le applicazioni del precedente utente non vengono sospese ma rimangono in esecuzione, se quest'ultimo lo desidera, pu\u00f2 collegarsi in remoto e continuare ad utilizzare la postazione. Questa tecnologia pu\u00f2 produrre dei problemi di sicurezza dato che, ad esempio, un utente potrebbe consumare tutte le risorse del sistema, impedendo l'utilizzo della postazione da parte degli altri utenti.\nAnche Windows XP implementa una tecnologia analoga, tuttavia la diversa architettura del sistema operativo la rende meno sicura e soggetta a varie limitazioni. Attualmente questa funzionalit\u00e0 non \u00e8 presente in Windows 7 Starter.\nCon macOS Sierra e MacBook Pro del 2016 \u00e8 possibile cambiare utente attraverso il Touch ID presente nella Touch Bar del computer."}
{"id": "42095", "revid": "1590", "url": "https://it.wikipedia.org/wiki?curid=42095", "title": "Bj\u00f6rk Gu\u00f0mundsd\u00f3ttir", "text": ""}
{"id": "42096", "revid": "1446238", "url": "https://it.wikipedia.org/wiki?curid=42096", "title": "Targhe d'immatricolazione della Danimarca", "text": "Le targhe d'immatricolazione della Danimarca vengono emesse per identificare i veicoli immatricolati nel paese scandinavo.\nSistema in uso.\nLe targhe danesi, che devono essere cambiate ad ogni passaggio di propriet\u00e0, non sono legate al luogo di immatricolazione. &lt;br&gt;Sulla sinistra vi \u00e8 la banda blu con le dodici stelle in cerchio, di colore giallo, dell'Unione europea e la sigla internazionale dello Stato, ossia DK, di colore bianco. La banda blu \u00e8 stata introdotta il 12 ottobre 2009, tuttavia, a differenza di quanto avviene negli altri Paesi dell'UE, \u00e8 a tutt'oggi opzionale. &lt;br&gt;Dalla data sopra specificata \u00e8 inoltre impresso un ologramma di sicurezza su una striscia verticale di colore grigio a destra della banda blu, con le lettere \"OK\" posizionate nel margine superiore e inferiore, sopra e sotto le quali \u00e8 rappresentato un globo terrestre (ripetuto quindi quattro volte). &lt;br&gt;Le targhe standard per autoveicoli misurano 505 \u00d7 120 mm, quelle su doppia linea 309 \u00d7 165 mm; sono composte da due lettere progressive da AA a ZZ seguite da cinque cifre (del tipo codice_1). Sono escluse le combinazioni con le lettere GR, GS e GL (assegnate alla Groenlandia), MD (riservate alla Polizia doganale), BH, BU, CC, CD, DK, DU, EU, KZ, MU, PU, PY, SS, UD, UN e VC. La \"O\" \u00e8 inserita solo come prima lettera del blocco alfanumerico; non vengono utilizzate le lettere specifiche del danese \u00c6, \u00c5 e \u00d8. A partire dal 2008 \u00e8 stato adottato un font che differisce da quello usato in precedenza. &lt;br&gt;Fin dal 1976 il bordo delle targhe ordinarie \u00e8 rosso e i caratteri neri su sfondo bianco riflettente, erano invece bianchi su sfondo nero prima dell'anno suddetto. Dal 1\u00ba luglio 1921 al 1958 l'unica lettera, anteposta alla numerazione composta da un massimo di cinque cifre, indicava la contea (in danese \"Amt\", vd. \"infra\"). &lt;br&gt;Da luglio 1992 \u00e8 possibile avere, con un costo complessivo di 6200 corone danesi, targhe personalizzate, nelle quali \u00e8 possibile includere una combinazione a piacere di numeri e lettere (comprese quelle con segni diacritici del danese escluse dalle normali targhe d'immatricolazione), a condizione che non sia offensiva, blasfema od oscena. Si possono utilizzare da uno a sette caratteri.\nFormati speciali.\nMotoveicoli, ciclomotori e macchine agricole.\nMotoveicoli, ciclomotori e macchine agricole hanno targhe disposte su due linee: nei motoveicoli le cifre sono cinque (due in alto dopo le lettere e tre in basso), sono invece tre, tutte posizionate in basso, nelle macchine agricole e nei ciclomotori. &lt;br&gt;Le targhe dei motorini che non superano i 30 km/h di velocit\u00e0 massima sono gialle con bordo e caratteri neri: nella riga superiore presentano due lettere ed una cifra, in quella inferiore altre tre cifre. &lt;br&gt;Le dimensioni delle targhe dei motoveicoli e delle macchine agricole sono uguali a quelle posteriori su doppia linea per autoveicoli, cio\u00e8 ; le targhe d'immatricolazione dei ciclomotori, invece, misurano .\nPolizia ed Esercito.\nMentre gli automezzi della Polizia hanno targhe standard, le targhe in dotazione ai veicoli militari si contraddistinguono per le lettere e le cifre bianche in campo nero. Nel vecchio formato (1976\u20132008) uno stemma a sinistra permetteva di distinguere il Corpo di appartenenza (Esercito, Marina, Aeronautica), nel nuovo formato introdotto nel 2008 \u00e8 impresso un unico simbolo per tutte le Forze armate.\nVeicoli storici.\nLe targhe dei veicoli storici hanno il design con caratteri bianchi su fondo nero (antecedente al 1976); la serie alfanumerica \u00e8 composta dalla lettera H, che sta per \"Historical Vehicle\", e da un numero variabile di cifre. Quelle posteriori possono essere disposte su due linee.\nFamiglia reale.\nI veicoli della Regina e della Famiglia reale utilizzano targhe speciali, con caratteri bianchi in campo nero; lo stemma di una corona reale \u00e8 posizionato a sinistra e precede le cifre.\nPortarinfuse.\nLe portarinfuse sono provviste di targhe con la dicitura BLOKVOGN in alto e tre numeri di due cifre in basso.\nProtezione civile.\nLe targhe della protezione civile danese (\"Danish Emergency Management Agency\") hanno una o due cifre gialle su fondo blu e il logo del Corpo a sinistra. Con gli stessi colori sono emesse anche targhe con la sigla CF (che sta per \"Civilforsvar\", cio\u00e8 \"Protezione civile\") posizionata sotto una corona e seguita da due numeri, il primo a due e il secondo a tre cifre, separati da un punto o trattino.\nTarghe per veicoli con destinazione d'uso commerciale e privata.\nDal 1\u00ba marzo 2008 le cosiddette \"targhe-pappagallo\" sono apposte su veicoli con doppia destinazione d'uso: commerciale e privata. I caratteri sono neri in campo giallo nella parte delle lettere (a sinistra) e neri su sfondo bianco nella parte delle cifre.\nTarghe ripetitrici.\nLe targhe ripetitrici per portabiciclette da installare sul gancio di traino e per altri oggetti che coprano la targa posteriore hanno lettere e cifre rosse. I caratteri sono disposti su un'unica riga anche nelle targhe ripetitrici per motocicli.\nVeicoli speciali all'interno di aeroporti.\nI veicoli speciali ed esentasse all'interno degli aeroporti hanno due tipi di targhe: verdi con caratteri neri, emesse dal 1986 al 1997 e ancora valide, rosse con caratteri bianchi in uso dal 1997 (a partire dalla numerazione 21 405). Le prime due lettere sono RF, seguite da un numero di cinque cifre, che inizia da 20 000, o di quattro nei rimorchi (a partire da 10 00). &lt;br&gt;Rappresentazione schematica del formato attuale:\nTarghe diplomatiche.\nLe targhe diplomatiche hanno, come quelle ordinarie, due lettere (la prima \u00e8 una \"A\") e cinque cifre; i caratteri sono bianchi su fondo blu. La serie numerica da 76 000 a 76 999 viene emessa per ambasciatori e membri di Corpi diplomatici, quella da 77 000 a 77 999 per lo staff di Corpi consolari, personale NATO e di altre organizzazioni internazionali.\nAutomezzi di emergenza.\nLe targhe in dotazione alle ambulanze e ai vigili del fuoco si contraddistinguono per lo stemma (non sempre presente) del Corpo e della citt\u00e0 o contea tra la lettera e la numerazione a una o due cifre; i caratteri sono generalmente neri o blu su fondo bianco, occasionalmente bianchi in campo nero. &lt;br&gt;Le lettere in uso hanno i seguenti significati:\nTerritori autonomi.\nF\u00e6r \u00d8er.\nA partire dal 1996 le targhe dei veicoli circolanti nelle isole F\u00e6r \u00d8er hanno sfondo bianco, la fascia azzurra dell'UE a sinistra, con in alto la bandiera dell'arcipelago ed in basso la sigla internazionale FO di colore bianco, due lettere e tre cifre blu; possono essere disposte su una o due linee e sono simili alle targhe islandesi. Non sono usate le lettere C, I, O, Q, W, X, Z, \u00c6 e \u00c5. &lt;br&gt;Le targhe su un'unica linea misurano 520 \u00d7 112 mm, quelle su due righe per autoveicoli 250 \u00d7 203 mm, quelle su doppia linea per motocicli e ciclomotori 155 \u00d7 135 mm; nei primi le lettere e le cifre sono blu come nelle targhe d'immatricolazione per autoveicoli, nei secondi verdi. &lt;br&gt;\u00c8 possibile richiedere targhe alfanumeriche personalizzate, assegnate anche ai mezzi pubblici come i taxi: il limite massimo \u00e8 di sei caratteri, che possono avere segni diacritici.&lt;br&gt;Le targhe diplomatiche iniziano con il codice CD, che \u00e8 seguito dai numeri 100 o 101 (entrambi identificano il Corpo diplomatico islandese); le scritte sono nere su fondo celeste. &lt;br&gt;Le targhe prova per concessionari, proprietari di autofficine o autorimesse si distinguono per i caratteri rossi e la lettera F che precede cinque cifre che avanzano progressivamente partendo da 00001; dal 1996 al 2003 la serie era composta dalle lettere OO seguite da uno spazio e un blocco numerico di tre cifre che incominciava da 600. I motocicli hanno una numerazione a tre cifre posizionata sulla riga inferiore, la banda blu \u00e8 talvolta presente in alto a sinistra. Schema di una targa prova per autoveicoli:\n Hanno caratteri rossi anche le targhe per portabici, da fissare nel caso in cui la targa posteriore venga coperta. &lt;br&gt;Le targhe provvisorie, analoghe a quelle norvegesi, sono adesive; a sinistra le lettere RS (che stanno per \"Royndar Spj\u00f8ldur\", cio\u00e8 \"immatricolazione temporanea\") precedono tre cifre nere in campo rosso, occasionalmente bianco o giallo arancio. A destra, sopra una linea orizzontale, \u00e8 indicato con due cifre il primo giorno di validit\u00e0, sotto \u00e8 posizionato invece quello di scadenza; entrambi sono seguiti da tre lettere di dimensioni ridotte ed allineate in verticale, che sono quelle iniziali del mese di validit\u00e0 in faroese (per esempio: A/P/R = aprile).&lt;br&gt;Prima del 1996 le targhe dell'arcipelago avevano caratteri neri su sfondo bianco e identico formato di quelle danesi, ma con bordo nero anzich\u00e9 rosso ed una sola lettera: la F. Le targhe ripetitrici avevano la serie alfanumerica del tipo codice_6 scritta in blu. I ciclomotori si contraddistinguevano per le lettere TF sulla riga superiore.\nGroenlandia.\nLe targhe emesse in Groenlandia fin dal 1976 hanno sfondo bianco e caratteri neri, con formato identico a quelle danesi. Le due lettere fisse possono essere GR, GL (dal 2016) e GS (dal 2008), quest'ultimo riservato alle motoslitte. &lt;br&gt;La sigla internazionale (non ufficiale) nelle targhe ovali \u00e8 KN, iniziali dell'endonimo \"Kallaallit Nunaat\". Non viene utilizzata la banda blu a sinistra con lo stemma dell'Unione europea, in quanto la Groenlandia non ne fa parte. &lt;br&gt;Le targhe su una riga misurano 504 \u00d7 120 mm, quelle su doppia linea 309 \u00d7 210 mm, quelle per motocicli 240 \u00d7 165 mm. Il primo numero, composto da due cifre da 01 a 90, indica l'area di immatricolazione secondo il seguente schema:"}
{"id": "42100", "revid": "1543377", "url": "https://it.wikipedia.org/wiki?curid=42100", "title": "Quartz Extreme", "text": "A partire dalla versione 10.2 del suo sistema operativo macOS, Apple Computer decise di estendere la sua tecnologia grafica Quartz Compositor con nuove funzionalit\u00e0. La nuova tecnologia che venne aggiunta fu chiamata Quartz Extreme. Questa tecnologia venne specificatamente sviluppata per incrementare le prestazioni della grafica 3D e per incrementare la velocit\u00e0 di gestione delle finestra da parte del sistema operativo. La tecnologia sgrava il processore di parte del lavoro di rendering demandandolo alla scheda grafica.\nLa tecnologia associa ad ogni finestra una texture. Tutte le schede grafiche con accelerazione tridimensionale integrano al loro interno dei processori dedicati all'elaborazione delle texture. Quindi Quartz Extreme invece di svolgere le operazioni di movimento, ridimensionamento, ecc le demanda alla scheda grafica programmando opportunamente il processore grafico. Da test svolti a parit\u00e0 di computer si ottiene un raddoppio delle prestazioni nella gestione delle finestre utilizzando questa tecnologia.\nPer sfruttare Quartz Extreme un computer Macintosh deve essere dotato di una scheda grafica con almeno 16 MB di VRAM installata, in caso contrario la tecnologia non viene attivata dal Sistema Operativo."}
{"id": "42103", "revid": "1543377", "url": "https://it.wikipedia.org/wiki?curid=42103", "title": "M7 (astronomia)", "text": "M 7 (noto talvolta anche col nome Ammasso di Tolomeo o con la sigla NGC 6475) \u00e8 un brillante ammasso aperto visibile nella costellazione dello Scorpione; era conosciuto anche in epoca antica ed \u00e8 uno degli ammassi aperti pi\u00f9 grandi e luminosi del cielo.\nOsservazione.\nM7 \u00e8 un ammasso estremamente facile da osservare: si trova infatti poco a nord delle stelle che rappresentano la coda dello Scorpione e grazie alla sua luminosit\u00e0 \u00e8 ben visibile anche ad occhio nudo, anche qualora si presenti molto basso sull'orizzonte; senza l'ausilio di strumenti appare come una macchia chiara di forma ovaleggiante pi\u00f9 luminosa al centro, nella quale si possono distinguere sotto buoni cieli fino a 2-3 componenti. Un piccolo binocolo 8x40 o 10x50 \u00e8 invece sufficiente per risolverlo completamente in decine di astri dalla sesta all'ottava magnitudine, principalmente di colore biancastro; al telescopio, specie a bassi ingrandimenti, la visione diventa eccellente, con centinaia di stelle visibili. Un ingrandimento eccessivo tuttavia \u00e8 sconsigliabile perch\u00e9 si perde la visione di insieme dell'oggetto, le cui dimensioni sono molto estese.\nM7 pu\u00f2 essere osservato con facilit\u00e0 anche se \u00e8 basso sull'orizzonte, ma occorre tener presente che si tratta di un oggetto situato a declinazioni moderatamente australi, dunque in molte aree del Nord Europa e del Canada non \u00e8 mai osservabile, mentre dalle regioni mediterranee (comprese fra 43\u00b0N e 33\u00b0N) si presenta basso in direzione sud ed \u00e8 visibile solo per poche ore; dall'emisfero sud, al contrario, M7 \u00e8 uno degli ammassi meglio visibili del cielo. Il periodo migliore per la sua osservazione nel cielo serale \u00e8 quello compreso fra aprile e ottobre per l'emisfero sud, mentre a nord la visibilit\u00e0 \u00e8 limitata ai mesi estivi.\nStoria delle osservazioni.\nM7 era gi\u00e0 conosciuto da Tolomeo nel 130, che lo descrisse nel suo catalogo di oggetti del cielo come un ammasso nebuloso \"successivo alla coda dello Scorpione\"; venne poi osservato da Giovan Battista Hodierna, Nicolas Louis de Lacaille e da Charles Messier, che lo inser\u00ec nel Catalogo di Messier nel 1764 descrivendolo come \"\"un ammasso considerevolmente pi\u00f9 grande del precedente (M6). Ad occhio nudo si presenta come una nebulosit\u00e0; \u00e8 situato a breve distanza dal precedente, tra l'arco del Sagittario e la coda dello Scorpione. Diametro 30'\".\" John Herschel lo osserv\u00f2 dal Capo di Buona Speranza e ne forn\u00ec una descrizione che poi sarebbe stata copiata e inserita nel New General Catalogue. Anche Edmond Halley aveva osservato quest'ammasso.\nCaratteristiche.\nM7 \u00e8 formato da alcune centinaia di stelle, principalmente stelle blu; circa un'ottantina di queste sono pi\u00f9 brillanti della decima magnitudine. Il diametro apparente dell'ammasso \u00e8 di circa 1\u00b0,3, che alla distanza di 1000 anni luce equivale ad una dimensione reale di 25 anni luce; secondo studi condotti alla fine degli anni duemila, l'et\u00e0 dell'ammasso \u00e8 di 200 milioni di anni, mentre il parametri di metallicit\u00e0 sono simili a quelli del Sole. M7 e il sistema solare si allontanano alla velocit\u00e0 di 18 km/s.\nLa stella pi\u00f9 brillante di M7 \u00e8 una gigante gialla di magnitudine 5,6, dunque visibile gi\u00e0 ad occhio nudo sotto buoni cieli, e di classe spettrale G8; a questa si aggiungono tre giganti rosse e alcune decine di stella di classe B e A. All'interno dell'ammasso sono note alcune binarie spettroscopiche con periodi compresi fra i 2 e i 9 giorni, pi\u00f9 alcune doppie strette con una separazione molto ridotta; fra le prime spicca HD\u00a0162724, una variabile a eclisse azzurra che oscilla fra le magnitudini 5,96 e 6,43 con un periodo di 2,78 giorni. Uno studio condotto ai raggi X ha permesso di scoprire una cinquantina di componenti accertate di classe F-K0 e una settantina di stelle nane di classe K e M. Secondo lo stesso studio \u00e8 emerso che alcune delle stelle di grande massa di M7 sono associate a sorgenti di raggi\u00a0X; si ritiene che si tratti di stelle binarie in cui l'emissione a raggi\u00a0X provenga dalle componenti secondarie, di piccola massa.\nAlcune componenti di massa intermedia dell'ammasso presentano delle forti anomalie nella composizione della loro fotosfera; queste stelle possiedono una sovrabbondanza di alcuni elementi come il cromo e il manganese e una relativa scarsit\u00e0 di ossigeno e magnesio, nel caso delle stelle di classe A. Come ci\u00f2 possa influire sull'evoluzione di queste stelle non \u00e8 ancora ben chiaro."}
{"id": "42104", "revid": "834", "url": "https://it.wikipedia.org/wiki?curid=42104", "title": "NGC 6475", "text": ""}
{"id": "42109", "revid": "834", "url": "https://it.wikipedia.org/wiki?curid=42109", "title": "Ammasso di Tolomeo", "text": ""}
{"id": "42110", "revid": "6923", "url": "https://it.wikipedia.org/wiki?curid=42110", "title": "Quartz (software)", "text": "Quartz \u00e8 il motore di rendering situato sopra XNU, il kernel di macOS (il sistema operativo dei computer Apple), a volte chiamato anche Core Graphics. Quartz supporta nativamente Aqua nella visualizzazione della grafica bidimensionale utilizzata per creare l'interfaccia grafica, include il rendering in tempo reale e antialiasing con una precisione di una frazione di pixel.\nVi sono due componenti che formano Quartz:\nQuartz utilizza se possibile le istruzioni AltiVec e la GPU della scheda grafica per accelerare via hardware le operazioni grafiche. Questa tecnologia \u00e8 stata estesa dal Mac OS X Tiger con i sottosistemi Core Image e Core Video che provvedono a manipolare in tempo reale immagini e animazioni."}
{"id": "42112", "revid": "1543377", "url": "https://it.wikipedia.org/wiki?curid=42112", "title": "Lingua artificiale", "text": "Una lingua artificiale \u00e8 una lingua creata dall'ingegno attribuibile ad una sola persona o ad un gruppo di lavoro, che ne sviluppa deliberatamente la fonologia, la grammatica e il vocabolario (nel caso delle lingue ausiliarie capita per\u00f2 che il vocabolario venga fatto derivare da quello delle pi\u00f9 diffuse lingue naturali). La principale differenza rispetto alle lingue naturali risiede dunque nel fatto che originariamente quelle artificiali non si sono sviluppate ed affermate spontaneamente nelle culture umane.\nAlcune, come le lingue naturali, sono costruite per l'uso nella comunicazione umana specialmente per essere utilizzate come lingue internazionali ausiliarie, ma altre sono state create per l'uso in opere di finzione, nella sperimentazione linguistica, nello sviluppo di codici segreti o solo per il gusto di farlo. Quest'ultima categoria si pu\u00f2 ulteriormente suddividere tra le lingue usate per rappresentare un mondo fantastico artisticamente costruito, oppure come semplice passatempo.\nIl sinonimo \"lingua pianificata\" viene utilizzato talvolta in riferimento alle lingue ausiliarie internazionali, soprattutto da coloro che rifiutano il pi\u00f9 comune termine \"artificiale\". Alcuni parlanti di esperanto, ad esempio, evitano questo termine poich\u00e9 ritengono che denoti un aspetto \"innaturale\" nel comunicare attraverso questa lingua. Tuttavia al di fuori della comunit\u00e0 esperantista il termine pianificazione linguistica fa riferimento alle misure normative approntate nei confronti di una lingua naturale. In questo caso, persino nelle \"lingue naturali\" pu\u00f2 essere presente una certa quantit\u00e0 di artificialit\u00e0 e, nel caso delle grammatiche regolarizzate, la linea di demarcazione tra lingue naturali e artificiali risulta spesso assai sottile.\nL'atto del creare tali lingue viene definito \"glossopoiesi\", dal greco \"gl\u00f3ssa\" = \"lingua\" e \"p\u00f3iesis\" = \"creazione\". Gli autori di lingue artificiali sono detti glottoteti, o glossopoeti per rimarcare l'aspetto creativo ed artistico di tale pratica.\nClassificazione delle lingue artificiali secondo gli scopi.\nLa maggior parte delle lingue artificiali possono essere suddivise approssimativamente in base agli scopi per cui sono state ideate:\nLingue \"a priori\" e lingue \"a posteriori\".\nLe lingue artificiali sono spesso divise in lingue \"a priori\", nelle quali gran parte della grammatica e del vocabolario \u00e8 costruito dal nulla (usando l'immaginazione dell'autore o mezzi computazionali automatici) e lingue \"a posteriori\", dove la grammatica e il vocabolario sono derivati da una o pi\u00f9 lingue naturali.\nDi fatto, si pu\u00f2 dire che una lingua artificiale \"a posteriori\" soddisfa la propriet\u00e0 della doppia articolazione (tipica di una lingua naturale) e possiede determinati sostrati linguistici che si trovano nella competenza linguistica del creatore, dei quali il pi\u00f9 importante \u00e8 la sua lingua materna; in generale, pi\u00f9 i sostrati sono numerosi pi\u00f9 il sistema risulter\u00e0 elaborato e complesso (grado di ibridit\u00e0).\nUna lingua \"a priori\" invece non soddisfa n\u00e9 il criterio della doppia articolazione, n\u00e9, ovviamente, la presenza di sostrato linguistico nella competenza del creatore e quindi si pu\u00f2 considerare semplice semiotica artificiale (ovvero una combinazione di segni) piuttosto che una vera e propria lingua artificiale.\nLingue naturalistiche e non naturalistiche.\nLe lingue artificiali \"a posteriori\" possono ulteriormente esser divise in \"lingue pianificate naturalistiche\", che seguono da vicino le lingue naturali da cui sono state costruite con l'obiettivo di minimizzare il tempo d'apprendimento e \"lingue pianificate schematiche\", le cui caratteristiche sono deliberatamente semplificate o sintetizzate da varie sorgenti. \nIn ogni caso, le lingue artificiali ausiliarie internazionali godono di un'ottima analizzabilit\u00e0 dei morfemi (per questo motivo la maggior parte di esse viene classificata tra le lingue agglutinanti), hanno paradigmi ridotti e molto regolari, nonch\u00e9 un livello di allofonia tendente a zero. Queste propriet\u00e0 le rendono per certi versi simili alle lingue dei bambini e conseguentemente il loro apprendimento da adulti in generale \u00e8 pi\u00f9 rapido di quello delle lingue storico-naturali esistenti nel mondo.\nLe lingue sperimentali e le lingue di finzione \"a posteriori\" possono anch'esse essere naturalistiche, nel senso che possono assomigliare alle lingue naturali e tentare di seguire le regole naturali del cambiamento fonologico, morfologico e lessicale. Soprattutto le lingue artistiche, che non sono create solitamente con lo scopo di facilitare la comunicazione o l'apprendimento, tendono a essere pi\u00f9 difficili e complesse rispetto alle lingue naturali, perch\u00e9 cercano di imitare al massimo i comportamenti comuni dei linguaggi naturali come i verbi e i nomi irregolari o le complicate regole fonologiche.\nLingue artificiali e lingue naturali.\nLa differenza tra \"lingue naturali\" e \"lingue artificiali\" risiede nel fatto che le prime si sono sviluppate ed affermate spontaneamente nelle culture umane, mentre le ultime sono un atto di creazione consapevole e deliberata. Le lingue artificiali non sono, infatti, di solito il mezzo di comunicazione originario di una popolazione. Tuttavia, anche una lingua artificiale pu\u00f2 avere \"parlanti nativi\", se i bambini l'apprendono durante l'infanzia da genitori che hanno imparato la lingua. L'esperanto ha un numero considerevole di parlanti nativi stimato tra le 200 e le 2000 persone. Un membro dell'Istituto della lingua klingon, d'Armond Speers cerc\u00f2 di educare il suo figlio come un parlante nativo di klingon, ma scopr\u00ec alla fine che il vocabolario klingon a quel tempo non era abbastanza ampio da esprimere il gran numero d'oggetti normalmente presenti in una casa, come \"tavolo\" e \"bottiglia\".\nAl momento della creazione un idioma artificiale \u00e8 ovviamente privo di una comunit\u00e0 di parlanti. La variet\u00e0 standard di una lingua artificiale viene pianificata a tavolino, generalmente per iscritto, per opera di un inventore che, da solo o con un gruppo di lavoro, assegna al sistema una propria fonologia (che, a differenza dei pidgin, tende ad essere complessa come quella della lingua madre dell'ideatore) una morfologia, una sintassi (quindi una sua propria grammatica) e di solito anche un lessico, generalmente aperto ad ampliamenti successivi. Tale forma non \u00e8 riconducibile a un singolo sistema linguistico gi\u00e0 esistente, sia esso inventato o meno. Se la creazione di una lingua intacca solo il livello lessicale non si parler\u00e0 di lingua artificiale ma di gergo (cfr. l'\"argot\" francese o lo \"slang\" inglese).\nLingue naturali ed artificiali hanno comunque in comune la stessa funzione e gli stessi mezzi. Sia le prime che le seconde, si servono di regole grammaticali prestabilite e di un vocabolario di termini pi\u00f9 o meno folto, e sono in grado di esprimere qualsiasi concetto o discorso, traducibile in qualunque altra lingua. Quindi i sostenitori di particolari linguaggi artificiali trovano spesso molte ragioni per usarle.\nTra queste ci sono sicuramente il fatto che una lingua artificiale pu\u00f2 esprimere in teoria gli stessi concetti di una qualsiasi lingua naturale. Inoltre esiste la famosa ma contestata ipotesi di Sapir-Whorf, ovvero che una lingua essenzialmente limita o espande il modo in cui uno pensa. Una lingua \"migliore\", costruita o perfezionata artificialmente, dovrebbe permettere al parlante di raggiungere un livello d'intelligenza superiore, o di comprendere un numero maggiore di modi di pensare. Ma la validit\u00e0 di questa affermazione \u00e8 tutta da dimostrare.\nMotivazioni delle lingue artificiali.\nLa motivazione per la creazione di una lingua artificiale riveste una grande importanza. Tutte le lingue artificiali hanno una motivazione ludica inalienabile: molte sono per il creatore uno strumento di \"espressione di s\u00e9\", spesso accompagnato addirittura da un particolare senso del sacro, evidente in Ludwig Zamenhof come in Alessandro Bausani. Anche il klingon, creato in origine per un film della serie di Star Trek s'innesta in parte su questo binario.\nLa motivazione ludico-sacrale non \u00e8 certo l'unica: molto spesso ci sono motivazioni \"laiche\" e, per cos\u00ec dire, \"utilitaristiche\". Nelle intenzioni di molti creatori il loro progetto di lingua artificiale deve facilitare la comunicazione tra parlanti nativi di lingue diverse, su un piano di parit\u00e0, senza cio\u00e8 favorire n\u00e9 l'uno n\u00e9 l'altro (vocazione ausiliaria). Se una lingua inventata ha tale vocazione ausiliaria, il creatore cercher\u00e0 di formare una comunit\u00e0 di parlanti che la sostenga.\n\u00c8 altamente probabile che questa comunit\u00e0 crei istituzioni preposte al controllo, al sostegno e allo sviluppo della lingua, che produrranno inevitabilmente un processo di burocratizzazione della lingua artificiale.\nSono tre le lingue artificiali che hanno raggiunto questo stadio: l'esperanto, l'ido e l'interlingua. Esistono inoltre lingue inventate per essere usate in contesti specifici (dette \"lingue a pragmaticit\u00e0 limitata\").\nGenesi e sviluppo delle lingue artificiali.\nSu un migliaio di progetti, solo una decina ha potuto vantare una comunit\u00e0 linguistica che la parli, e solo l'esperanto \u00e8 riuscito ad essere parlato anche in ambito familiare per pi\u00f9 di una generazione. Per completare il processo di naturalizzazione, la lingua artificiale deve acquisire un sostegno politico-istituzionale duraturo. In altri termini, la lingua artificiale deve (o dovrebbe) diventare lingua ufficiale, attraverso la creazione di testi come una legislazione originale oppure l'insegnamento nella scuola dell'obbligo.\nNell'arco di una generazione si avranno parlanti nativi (L1). Una lingua inventata del tutto naturalizzata condivide con le lingue storico-naturali tutte le propriet\u00e0 fondamentali a eccezione della priorit\u00e0 storica del parlato. L'esempio pi\u00f9 pertinente di lingua artificiale (ma non ausiliaria) che ha completato il processo di naturalizzazione \u00e8 l'ebraico moderno, basato sull'ebraico antico biblico, gi\u00e0 sostituito dall'aramaico nella Palestina ai tempi della predicazione di Ges\u00f9 Cristo e in seguito germanizzatosi nello yiddish, parlato dagli ebrei ashkenaziti dell'Europa centrale.\nCollegamenti esterni.\nCollegamenti esterni alle \"principali\" lingue artificiali"}
{"id": "42115", "revid": "72396", "url": "https://it.wikipedia.org/wiki?curid=42115", "title": "Strumenti a corda", "text": ""}
{"id": "42116", "revid": "148107", "url": "https://it.wikipedia.org/wiki?curid=42116", "title": "Eteri", "text": "Gli \u00e8teri sono composti organici aventi formula bruta CnH(2n + 2)O, in cui l'atomo di ossigeno ha legati a s\u00e9 due gruppi alchilici o arilici.\nA temperatura e pressione ambiente tendono ad essere pi\u00f9 volatili degli alcoli loro isomeri perch\u00e9, a differenza di questi ultimi, non possono formare legami a idrogeno tra loro. La possibilit\u00e0 di formare legami a idrogeno con l'acqua conferisce agli eteri pi\u00f9 leggeri una buona miscibilit\u00e0 in essa.\nSono composti in genere poco reattivi: questo li rende utili come solventi per molte reazioni.\nL'esempio pi\u00f9 comune, nonch\u00e9 \"etere\" per antonomasia, \u00e8 l'etere etilico, o \"dietiletere\", avente formula di struttura CH3-CH2-O-CH2-CH3, usato in passato come anestetico.\nAlcuni eteri sono solventi particolarmente utili perch\u00e9 \"polari\", quindi in grado di sciogliere composti polari e ionici, ma - a differenza di molti altri solventi polari - \"aprotici\", cio\u00e8 privi di idrogeni facilmente rimovibili come ione H+. Gli eteri utili come solventi polari aprotici comprendono eteri ciclici quali il tetraidrofurano e l'1,4-diossano nonch\u00e9 glicoleteri quali dietilenglicol dimetiletere (diglima).\nGli eteri ciclici in cui l'ossigeno \u00e8 uno degli atomi di un anello a tre termini sono chiamati epossidi e hanno caratteristiche e reattivit\u00e0 specifiche.\nUna classe speciale di eteri \u00e8 quella degli eteri corona, polieteri in cui pi\u00f9 unit\u00e0 -CH2-CH2-O- si uniscono a formare un anello chiuso. Gli atomi di ossigeno, tramite i loro doppietti elettronici non condivisi possono formare composti di coordinazione con particolari cationi. Gli eteri corona trovano per questo impiego come catalizzatori di trasferimento di fase o agenti sequestranti di particolari cationi.\nGli eteri sono solventi particolarmente utili nella sintesi dei reagenti di Grignard. Pur non prendendo parte alla reazione, l'ossigeno dell'etere stabilizza il magnesio per coordinazione grazie ai doppietti elettronici non condivisi sull'atomo di ossigeno.\nSintesi.\nIl dietiletere, importante anche dal punto di vista industriale, pu\u00f2 essere preparato, alla temperatura di 140\u00a0\u00b0C, partendo da etanolo ed acido solforico (H2SO4) che funziona da disidratante:\n 2 CH3-CH2-OH \u2192 CH3-CH2-O-CH2-CH3 + H2O\nLa temperatura deve essere mantenuta costante e non deve salire in quanto sui 180\u00a0\u00b0C si ottiene, come risultato finale, l'etilene.\nconsta di due passaggi; nel primo si utilizza un metallo reattivo (sodio o potassio) per convertire un alcool in alcolato\n 2 ROH + 2 Na(K) \u2192 2 RO-Na+ + H2\nnel secondo passaggio avviene una reazione di sostituzione nucleofila SN2 tra l'alcolato ed un alogenuro alchilico (R'-X)\n RO-Na+ + R'-X \u2192 ROR' + Na+X-\nQuesta reazione \u00e8 possibile solo con carboni terziari (devono formare un carbocatione quindi sono pi\u00f9 stabili) e alcol primari.\n R R\n | acido |\n R'-C=CH2 + R\"OH \u2192 R'-C-O-R\"\n CH3\nReazioni tipiche.\nSi utilizzano acidi forti che siano anche buoni nucleofili, ovvero HI acquoso al 57% e HBr al 48%, e si procede a caldo; il prodotto \u00e8 l'alogenuro alchilico corrispondente.\n caldo \n R-O-R + H-X \u2192 R-X + R-OH\nLa reazione segue un meccanismo di sostituzione nucleofila 2 con eteri primari e secondari, e di sostituzione nucleofila 1 con i terziari.\n\u00c8 la reazione che avviene con l'ossigeno seguendo un meccanismo radicalico.\n OOH \n CH3CH2-O-CH2CH3 + O2 \u2192 CH3CH2-O-CHCH3\nGli idroperossidi che si formano sono pericolosi in quanto esplosivi; per questo \u00e8 raccomandato tenere la sola quantit\u00e0 di eteri che pu\u00f2 essere consumata rapidamente, ed \u00e8 indispensabile evitare di lasciare qualsiasi etere esposto all'aria, alla luce o a temperature ambientali elevate."}
{"id": "42117", "revid": "1718925", "url": "https://it.wikipedia.org/wiki?curid=42117", "title": "Monviso", "text": "Il Monviso (\"Viso\" in piemontese, \"V\u00edsol\" in occitano - 3.841 m s.l.m.) \u2013 detto anche \"Re di Pietra\" \u2013 \u00e8 la montagna pi\u00f9 alta delle Alpi Cozie e dell'omonimo gruppo montuoso, compreso nella sottosezione delle Alpi del Monviso, in Piemonte. Conosciuto anche perch\u00e9 ai suoi piedi (Pian del Re) si trova la sorgente del fiume Po, il corso d'acqua pi\u00f9 lungo d'Italia, dal 29 maggio 2013 \u00e8 diventato patrimonio dell'UNESCO come riserva della biosfera transfrontaliera con la Francia, inoltre dal 2016 esso fa parte del Parco Naturale del Monviso sul settore italiano, mentre su quello francese insiste il Parco Naturale del Queyras. Con una prominenza di 2.062 metri, la decima dell'intero arco alpino e la ventitreesima in tutta Europa, la montagna \u00e8 ben visibile dalla Pianura Padana occidentale per via della sua forma piramidale e la sua altezza di oltre 500 metri superiore ai picchi circostanti.\nEtimologia.\nIl nome \"Monviso\" deriva dal latino \"Mons Vesulus\". Il termine \"Vesulus\" deriverebbe a sua volta dalla radice \"ves\" indoeuropea usata per indicare un'altura; in definitiva il nome \"Mons Vesulus\" significa montagna ben visibile (che la rende sicuro punto di riferimento per il viaggiatore) e isolata, come \u00e8 il Monviso. Infatti, guardandolo dalla Pianura Padana, la sua forma piramidale si erge imponente quasi dal nulla, rendendo il Monviso visibile e riconoscibile anche da grandi distanze.\nCaratteristiche.\nMorfologia.\nLa vetta del Monviso, essendo al di qua della linea di separazione delle acque, si trova interamente in territorio italiano (a 2\u00a0km dal confine francese), cos\u00ec come quasi tutto il resto del gruppo, mentre parte della cresta settentrionale del gruppo stesso, da Punta Gastaldi al Colle delle Traversette, sono sul confine con la Francia. Il gruppo \u00e8 contornato dalle seguenti valli: valle Po, valle Varaita e, dal versante francese, valle del Guil.\nLa vetta sorge su una dorsale principale orientata in direzione circa nord-sud. Partendo dal monte Granero, la dorsale passa per il colle delle Traversette, le rocce Fourioun, punta Venezia, punta Udine, punta Roma, punta Gastaldi e il Visolotto, per poi salire omogeneamente fino alla vetta. Questa \u00e8 costituita da due punte separate: \"punta Nizza\", pi\u00f9 settentrionale e pi\u00f9 bassa, e \"punta Trieste\", pi\u00f9 meridionale, il punto di massima elevazione (3841\u00a0m). I nomi delle due punte furono assegnati con riferimento alle due citt\u00e0 principali agli estremi della catena alpina. Dalla vetta, la cresta principale scende verso sud, passando per la \"punta Sella\" e la \"punta Barracco\" fino al passo delle Sagnette; da qui procede ancora nella stessa direzione verso punta Michelis e il passo di San Chiaffredo, per poi proseguire verso il \"passo dei Duc\" e la cima delle Lobbie, dove si pu\u00f2 dire che termini il gruppo. Dalla vetta dirama in direzione sud-sud-ovest una cresta secondaria, che passando per i \"torrioni SARI\" arriva al viso di Vallanta; da qui discende nella stessa direzione, con diverse punte successive (punta Corsica, punta Caprera, rocce di Viso) e con alcune punte su sottocreste secondarie (punta Fiume, triangolo della Caprera), fino a digradare nel vallone di Vallanta.\nOrigine dei nomi.\nQuasi tutte le vette del gruppo del Monviso non avevano nomi tradizionali. Molti dei nomi odierni furono attribuiti all'inizio del XX secolo dal professor Ubaldo Valbusa. Lo studioso, fervente patriota, pens\u00f2 di attribuire alle vette del gruppo del Monviso i nomi di citt\u00e0 italiane (o allora considerate tali) o comunque di glorie d'Italia. Da qui nascono nomi come \"punta Trieste\", \"punta Fiume\", \"punta Malta\", \"punta Venezia\", dedicate a citt\u00e0 considerate italiane; \"punta Dante\", dedicata al poeta Dante Alighieri; \"punta Gastaldi\", dedicata al geologo Bartolomeo Gastaldi; \"punta Sella\", dedicata a Quintino Sella, e \"punta Barracco\", dedicata a Giovanni Barracco, componenti della prima ascensione italiana al Monviso del 1863.\nIl Po.\nCome detto, il monte \u00e8 particolarmente famoso anche al di fuori del territorio regionale perch\u00e9 ai suoi piedi, e precisamente al Pian del Re, in alta valle Po, ha la sorgente il fiume Po, il pi\u00f9 lungo d'Italia. La sorgente ha origine dai suoi ghiacciai sopraelevati (ormai in evidente fase di ritiro) e dai numerosi laghi interconnessi posti pi\u00f9 in basso alle sue pendici (\"Fiorenza\", Grande, \"Superiore\" e \"Chiaretto\"), le cui acque si raccolgono al Pian del Re, dando origine a un torrente che gi\u00e0 dalla sorgente ha una portata non trascurabile.\nVisibilit\u00e0.\nIl Monviso domina l'intero arco alpino del Piemonte meridionale e la pianura sottostante, da Cuneo a Saluzzo, da Savigliano fino a Torino e oltre. Dalla Versilia \u00e8 stato fotografato nel febbraio 2021 e in giornate particolarmente limpide \u00e8 visibile dalle guglie del Duomo di Milano. La sua riconoscibilit\u00e0 \u00e8 legata pi\u00f9 alla forma e all'isolamento che all'altezza assoluta; infatti, nel solo territorio piemontese, \u00e8 superato in quota sia da parecchie vette del massiccio del Monte Rosa (Punta Dufour, Punta Giordani ecc.) sia da diverse punte del massiccio del Gran Paradiso.\nClima.\nPer la sua morfologia e posizione, il Monviso sembra \"attirare\" le nebbie della pianura. Molto spesso la montagna risulta avvolta dalle nebbie fin dalla tarda mattinata, anche in giornate di generale bel tempo.\nGeologia.\nDal punto di vista geologico, la montagna appartiene alla serie a facies piemontese del Trias-Giura (\"zona delle pietre verdi di Gastaldi\"): in particolare, \u00e8 costituita da rocce metamorfiche (prasiniti, anfiboliti, eclogiti, metagabbri, metaporfiriti e metadiabasi). Il principale sistema di fratturazione immerge circa parallelo al versante occidentale.\nStoria alpinistica.\nLa prima esplorazione del territorio attorno al Monviso di cui si ha notizia \u00e8 quella guidata dall'abate milanese Valeriano Castiglione nel 1627. Tale escursione, partita dalla pianura saluzzese, raggiunse il lago Chiaretto (2.261\u00a0m) e fu organizzata a fini scientifici per misurare in modo rudimentale l'altezza di quella montagna: la misurazione rilevata fu di circa 1.664 metri sopra il lago Chiaretto, corrispondente a 3.925\u00a0m sul livello del mare, abbastanza prossima al valore reale.\nIl primo serio tentativo di scalare il Monviso fu compiuto il 24 agosto del 1834 dal saluzzese Domenico Ansaldi, di professione geometra. L'impresa, un'iniziativa del tutto personale e priva di qualsiasi supporto esterno, per poco non gli riusc\u00ec: Ansaldi arriv\u00f2 infatti fino alla quota di circa 3.700\u00a0m ma, a causa di un macigno enorme giudicato insormontabile e soprattutto della nebbia, fu indotto a tornare indietro e rinunciare.\nL'ascensione alla vetta fu compiuta per la prima volta con successo dai pi\u00f9 organizzati William Mathews, Frederick Jacomb, Jean-Baptiste Croz e Michel Croz il 30 agosto 1861; Mathews, Michel Croz e i signori Bonney e Hawkshaw avevano fatto un altro tentativo l'anno precedente (1860) ma il progetto era fallito a causa del maltempo.\nLa comitiva part\u00ec dalla frazione Castello di Pontechianale (1.605\u00a0m), in valle Varaita, il 29 agosto. Tale punto di partenza venne preferito rispetto al pi\u00f9 elevato Pian del Re (2.020\u00a0m), in valle Po, in quanto allora la strada terminava molto pi\u00f9 in basso al paese di Crissolo (1.300\u00a0m) e inoltre il versante della val Varaita permette di aggirare completamente il delicato colle delle Sagnette (2.991\u00a0m). Dopo aver imboccato a nord-est il vallone di Vallanta (vallata secondaria della val Varaita) deviarono presso i Laghi delle Forciolline e pernottarono poco lontano dall'attuale bivacco Boarelli (2.835\u00a0m). L'indomani partirono prima dell'alba, alle 04:30, e conquistarono la vetta alle ore 09:20 dopo essere passati sotto al colle delle Sagnette e scalato la parete Sud.\nLa prima salita del Monviso \u00e8 stata, tuttavia, messa in dubbio. Lo studioso francese Olivier Joseph ha infatti dimostrato che la cima del monte \u00e8 stata molto probabilmente raggiunta oltre un secolo prima della tanto decantata salita di William Matthews, nel corso delle operazioni topografiche di rilevamento dei territori del Delfinato organizzati dallo Stato Maggiore francese nel 1751. Nell'occasione la cima fu addirittura salita per ben due volte: sia dai portatori dei segnali necessari per le triangolazioni, sia dagli stessi ingegneri rilevatori. A sostegno delle sue affermazioni lo studioso francese ha presentato alcuni disegni che mostrano, in modo inequivocabile, l'installazione sulla cima dei segnali per le misurazioni. Lo studioso, inoltre, ha rimarcato un altro fatto importante. Un'operazione topografica di tale ampiezza e complessit\u00e0 comportava, necessariamente, un'accurata preparazione tesa a determinare preventivamente i punti base per le misurazioni, la cui accessibilit\u00e0 doveva essere, per forza di cose, ben nota e attestata. Esiste dunque la pi\u00f9 che fondata possibilit\u00e0 che la cima del Re di Pietra sia stata raggiunta addirittura prima del 1751.\nLa salita del 4 luglio dell'anno successivo (1862) condotta da Francis Fox Tuckett, vide il primo cittadino italiano sulla vetta del Monviso: Bartolomeo Peyrotte, guida alpina di Bobbio Pellice, che aveva accompagnato Tuckett unitamente alle guide Peter Perrn e Michel Croz. Questa cordata fu, forse, la prima a bivaccare per una notte in vetta al Monviso.\nLa prima spedizione completamente italiana a raggiungere la vetta del Monviso fu quella del ministro biellese Quintino Sella nel 1863. La spedizione avrebbe dovuto avvalersi della guida di Bartolomeo Peyrotte, gi\u00e0 pratico della via, che per\u00f2 rinunci\u00f2 sembra perch\u00e9 \"traumatizzato\" dall'esperienza dell'anno precedente. La cordata nazionale di alpinisti, che oltre a Sella comprendeva i nobili verzuolesi Paolo e Giacinto Ballada di Saint-Robert e il deputato calabrese Giovanni Barracco, si avvi\u00f2 quindi accompagnata dalle tre guide alpine locali Raimondo Gertoux, Giuseppe Bouduin e Giovan Battista Abb\u00e0 che per\u00f2 non conoscevano l'itinerario, guidati solo dalla relazione di Mathews. L'impresa, sicuramente notevole per l'epoca, fu un'abile mossa politica propagandistica di Sella volta a celebrare, anche attraverso la composizione \"eterogenea\" della cordata, l'Unit\u00e0 d'Italia appena raggiunta (1861). Sulla scia dell'immenso entusiasmo che aveva accompagnato la riuscita della scalata al Monviso, Sella fond\u00f2 a Torino il Club Alpino Italiano, la pi\u00f9 vasta associazione di alpinisti italiani.\nAlessandra Boarelli, di Verzuolo, fu la prima donna che riusc\u00ec a scalare il Monviso (1864). La squadra era composta anche dalla sedicenne Cecilia Fillia di Sanfront e da tre uomini, tra i quali il vicario di Casteldelfino. Si noti che gi\u00e0 l'anno precedente una spedizione cui partecipava la Boarelli aveva tentato la salita al Monviso, prima ancora di Quintino Sella, ma aveva dovuto ritirarsi per il maltempo.\nLa prima ascensione invernale fu effettuata il 22 gennaio 1878 dall'alpinista Leopoldo Barale con le guide di Balme Giuseppe e Antonio Castagneri e Antonio Bogiatto. La prima salita della parete nord-ovest fu effettuata il 12 agosto 1879 dai francesi Paul Guillemin e Andr\u00e9 Salvador de Quatrefages, con le guide Giraud Lezin e \u00c9mile Pic.La prima via su ghiaccio fu aperta sulla parete nord dall'americano W.A.B. Coolidge, con le guide Christian e Ulrich Almer, il 28 luglio 1881. Il ghiacciaio salito dalla squadra prese successivamente il nome del suo capo spedizione: \"ghiacciaio Coolidge\".\nMolti alpinisti importanti aprirono nuove vie sul Monviso; tra questi ricordiamo Guido Rey (parete est, 1887; parete nord-est, 1898), Ubaldo Valbusa (cresta est, 1902; cresta sud-est, 1903), Aldo Bonacossa e Vitale Bramani (parete ovest, 1931), Giuseppe Gagliardone (parete est del torrione di Saint-Robert, 1941), Vitale Giacoletti (diretta alla nord-est, 1955), Gian Carlo Grassi (diverse vie su Monviso e Viso di Vallanta tra gli anni settanta e ottanta). Molte delle imprese tra il 1890 e il 1930 furono accompagnate dalle guide Claudio e Giuseppe Perotti, che realizzarono cos\u00ec un numero considerevole di prime ascensioni.\nNel 1898 raggiunse la vetta del Monviso anche monsignor Achille Ratti, che nel 1922 sarebbe diventato Papa col nome di Pio XI. Il famoso Duca degli Abruzzi, esploratore nonch\u00e9 membro di casa Savoia, realizz\u00f2 la seconda salita invernale della montagna nel marzo 1897, ovviamente al seguito di una spedizione molto ben attrezzata.\nStatistiche.\nOgni anno il Monviso \u00e8 salito da circa 2.000 alpinisti, in maggioranza italiani ma anche parecchi francesi. Nell'anno 1906, quando l'alpinismo era un'attivit\u00e0 di \"\u00e9lite\", era stato scalato soltanto da 127 persone tra alpinisti, guide e portatori.\nIl primo incidente mortale sul Viso si verific\u00f2 dopo pi\u00f9 di 30 anni dalla sua prima ascensione: il 6 agosto 1895 Giovanni Calcino, un ingegnere di Torino neolaureato, scivol\u00f2 precipitando per 450 metri in quello che sarebbe stato poi ribattezzato \"canale Calcino\", uno dei tratti pi\u00f9 insidiosi della via normale (soprattutto in discesa). Il secondo incidente fatale avvenne a 21 anni di distanza dal primo, nel 1916. Il numero annuale dei morti sul Monviso \u00e8 successivamente molto peggiorato (in media circa una o due vittime ogni anno) e ci\u00f2 \u00e8 dovuto a due cause fondamentali: in primo luogo l'elevata frequentazione della montagna e, secondariamente, il ricorso sempre pi\u00f9 raro ai servizi di accompagnamento delle guide alpine.\nLa guida alpina di Crissolo Quintino Perotti (1906-1990), storico gestore del rifugio Sella, \u00e8 stato l'uomo che ha compiuto il maggior numero di ascensioni sul Monviso, ben 749 volte in vetta alla montagna pi\u00f9 alta delle Alpi Cozie.\nAscensione alla vetta.\nIl periodo pi\u00f9 propizio per salire il Monviso al minimo di attrezzatura ed esperienza alpinistica richiesta \u00e8 quello di fine estate, immediatamente precedente le prime piogge autunnali, quando ormai tutta la neve e il ghiaccio presenti sulla via si sono sciolti.\nVia normale.\nLa via normale di ascesa al Monviso si sviluppa lungo la parete Sud, percorso non difficile e per questo molto battuto, soprattutto nei mesi estivi.\nDapprima occorre raggiungere il Rifugio Quintino Sella al Monviso (2640\u00a0m) partendo dal Pian del Re oppure dal paese di Crissolo. Poi occorre contornare la montagna e, attraversato il Passo delle Sagnette (2991\u00a0m), dirigersi verso la parete sud, fino a raggiungere il bivacco Andreotti.\nAlternativamente si pu\u00f2 raggiungere il bivacco Andreotti partendo dalla frazione Castello di Pontechianale, risalendo il vallone di Vallanta fino alle \"Grange del Rio (Vallanta)\" per poi salire in sinistra orografica verso il \"lago delle Forciolline\", dove eventualmente si pu\u00f2 pernottare al confortevole bivacco Boarelli. Da qui si raggiunge poi con camminata il pi\u00f9 spartano bivacco Andreotti.\nSuperato il bivacco Andreotti (3225\u00a0m), si attraversa brevemente per 200\u00a0m il ghiacciaio Sella quindi si attacca la parete Sud. Si sale la parete, il cui passaggio pi\u00f9 difficile \u00e8 ritenuto di grado III+, seguendo le frequenti tacche di vernice gialla fino a raggiungere la croce di vetta. Il grado di difficolt\u00e0 complessivo dell'ascesa \u00e8 valutato come F+/PD-.\nNel periodo tardo-estivo (fine agosto-settembre) l'uso dei ramponi e della piccozza non \u00e8 generalmente ritenuto necessario. \u00c8 comunque opportuno procedere legati e con il casco.\nParete est.\nUn secondo percorso di salita si svolge lungo la parete est. Questo percorso \u00e8 alquanto pi\u00f9 impegnativo rispetto alla via normale: \u00e8 molto lungo (1201\u00a0m di dislivello); presenta tratti fino al IV grado, ed \u00e8 valutato complessivamente PD+/AD.\nPartendo dal Rifugio Quintino Sella si contorna il lago Grande di Viso e, dirigendosi verso ovest, si arriva all'attacco della parete est. Si risale superando passaggi di secondo e terzo grado continui fino a giungere in vetta.\nQuesta via fu tentata pi\u00f9 volte nel XIX secolo. I primi a percorrerne un tratto con successo (dal \"Torrione St. Robert\" alla vetta) furono Guido Rey e la guida Antonio Castagneri di Balme il 15 agosto 1887; la prima salita completa lungo la cresta Est fu realizzata da Elena e Adolfo Kind, Ubaldo Valbusa e Alberto Weber il 7 agosto 1902.\nParete nord.\nUn percorso di salita alternativo tutt'altro che agevole si snoda lungo la parete Nord. Questa presenta in particolare il ghiacciaio Coolidge con l'omonimo canalone, lungo il quale si sviluppa la \"via Coolidge\".\nLa salita lungo il canalone Coolidge fu compiuta per la prima volta dal reverendo americano William Auguste Coolidge insieme alle guide Christian Almer padre e figlio il 28 luglio 1881; la prima invernale fu compiuta Giuseppe Dionisi, Giuseppe Marchese e Franco Ribetti tra il 28 febbraio e il 1\u00ba marzo 1959. La difficolt\u00e0 complessiva della via \u00e8 valutata come D, con tratti in canale di ghiaccio inclinati tra 45\u00ba e 60\u00ba.\nUn'altra via sulla stessa parete si sviluppa lungo lo sperone secondario nord, risalendo direttamente dal \"Colle delle Cadreghe\" oppure seguendo per un tratto il \"canale Perotti\" (dal nome del suo primo salitore, Quintino Perotti). Questa via \u00e8 valutata come D+, con un passaggio di V-.\nLe vie di salita lungo i canaloni della parete nord sono adatti ad alpinisti esperti e vengono percorsi generalmente nel periodo primaverile, quando cio\u00e8 il manto nevoso risulta ancora compatto ma di spessore molto pi\u00f9 ridotto e sono perci\u00f2 minimi i rischi di valanghe. Si tende ad evitare anche di fare queste due vie d'estate perch\u00e9, completamente fusa la neve, i suddetti canaloni si trasformano in pericolosi colatoi detritici che rovesciano continue scariche di pietre e massi sul capo degli alpinisti.\nLa vetta.\nLa cima del Monviso \u00e8 situata alla convergenza dei territori comunali di Oncino, Crissolo e Pontechianale.\nLa vetta \u00e8 abbastanza ampia, potendo ospitare qualche decina di alpinisti, tanto che il 31 luglio 1877 vi venne celebrata la prima solenne Messa in onore dei 50 anni di Quintino Sella.\nNel punto pi\u00f9 elevato \u00e8 collocata una monumentale croce metallica alta quasi 3 metri che si trova l\u00ec dal 1925. Pi\u00f9 volte smontata e restaurata nel corso degli anni, vi venne portata a pezzi da un'associazione volontaria di giovani cattolici di Racconigi in sostituzione di un'altra croce presente dal 1896. Ai piedi della croce sono deposti due grandi medaglioni in bronzo, opere di Callisto Gastaldi, su cui sono scolpite le immagini della Madonna e del Cristo Redentore.\nIl panorama osservabile dalla vetta del Monviso \u00e8 vastissimo: oltre al gi\u00e0 citato caso del Duomo di Milano (peraltro impegnativo da scorgere perch\u00e9 presuppone la totale assenza di nebbia e l'uso di un buon cannocchiale) risulta ben evidente l'intero arco alpino occidentale, dalle Grigne lombarde passando per il Monte Rosa, il Cervino e il monte Bianco fino al monte Argentera e ai primi rilievi dell'Appennino. Si intravede anche il mar Ligure, in particolare la riviera di Levante essendo la visuale di quella di Ponente occlusa dallo sbarramento delle Alpi Marittime.\nRifugi alpini.\nAi piedi del Monviso vi sono alcuni rifugi alpini che offrono sia la possibilit\u00e0 di essere base di partenza per la salita in vetta e sia la possibilit\u00e0 di compiere un completo tour intorno al Monviso stesso. Essi sono:\nGiro di Viso.\nIn questi ultimi anni si \u00e8 diffusa l'usanza tra gli alpinisti e gli amanti del trekking di compiere il giro intorno al Monviso pernottando alcune notti nell'uno o nell'altro dei rifugi costruiti ai suoi piedi. \u00c8 un modo particolarmente suggestivo di apprezzare tutta la sua grandezza e maestosit\u00e0 da angolature molto differenti.\nCultura.\nIl Buco di Viso.\nPoco distante dalle sue pendici, nei pressi del monte Granero, si trova il Buco di Viso, che fu il primo traforo alpino della storia. Fu fatto costruire nel 1480 da Ludovico II, Marchese di Saluzzo per facilitare i commerci del marchesato con la Francia. Attualmente \u00e8 totalmente percorribile a piedi in tutti i suoi 75 metri di lunghezza, anche se si tratta di una galleria stretta e buia, sconsigliata a chi soffre di claustrofobia.\nIl Monviso nella letteratura.\nIl Monviso faceva parlare di s\u00e9 sin dall'antichit\u00e0.\nVirgilio, nel decimo libro dell'Eneide, paragona Mesenzio (nemico di Enea) ad un cinghiale del Monviso:\nDante, nella Divina Commedia, parlando del fiume Montone cita anche il Monviso:\nFrancesco Petrarca cita il Monviso nella sua versione latina della novella di Griselda del \"Decameron\" di Giovanni Boccaccio. La novella (decima della decima giornata) \u00e8 ambientata nel marchesato di Saluzzo; Petrarca ne modific\u00f2 l'inizio, aggiungendo una descrizione del Monviso:\nAttraverso la versione latina di Petrarca, la fama del Monviso giunge fino in Inghilterra. Infatti lo scrittore inglese Geoffrey Chaucer, nei suoi \"Racconti di Canterbury\", riprende la stessa vicenda nel \"racconto del Chierico\" (\"The Clerk's Tale\"), adattandola, ma mantenendo nel prologo il riferimento al Monviso:\nLeggende.\nUna delle pi\u00f9 note leggende tramandate nelle valli piemontesi che riguardano il Monviso \u00e8 quella del suo attraversamento da parte di Annibale e del suo esercito (elefanti compresi), diretti a Roma. Si racconta che Annibale, addentratosi fra le gole alpine alla ricerca di un valico, avesse trovato nient'altro che aspre e dirupate pareti rocciose. Stanco di tanti impedimenti ma volendo assolutamente passare, il cartaginese speriment\u00f2 un metodo singolare ed efficace per aprirsi un varco in mezzo alla montagna impervia. Fece accatastare attorno ad una rupe che sbarrava il passaggio una gran quantit\u00e0 di legname e diede ordine che venisse incendiato. Quando la roccia divenne rovente, la fece inondare d'aceto. Altern\u00f2 fuoco e aceto pi\u00f9 volte finch\u00e9 la roccia divenne frantumabile con il piccone, e lui pot\u00e9 passare assieme all'esercito e alla sua sete di conquista. Il luogo del valico cos\u00ec aperto resta ignoto anche se alcuni storici come sir Gavin de Beer suggeriscono che si tratti dell'odierno colle delle Traversette.\nSecondo l'opinione di alcuni valligiani, il Monviso sarebbe la montagna raffigurata nel logo della Paramount Pictures o comunque ne sarebbe stata l'ispirazione.\nAltri progetti.\n (file)\n (categoria)"}
{"id": "42118", "revid": "6923", "url": "https://it.wikipedia.org/wiki?curid=42118", "title": "FileVault", "text": "FileVault \u00e8 una tecnologia presente nel sistema operativo Mac OS X Tiger e successivi che provvede a cifrare e decifrare in tempo reale la directory home dell'utente in modo totalmente trasparente. La codifica viene fatta tramite XTS-AES-128 con chiave a 256 bit, che garantisce un'elevata sicurezza contro qualsiasi tipo di attacco informatico attualmente conosciuto. Questa tecnologia \u00e8 molto utile nel caso si utilizzi un computer portatile. Anche se l'utente dovesse perdere la macchina o un soggetto terzo dovesse rubare la macchina le informazioni non sarebbero accessibili senza la password. Una directory non protetta da FileVault \u00e8 facilmente accessibile anche senza password, basta avere un CD con cui avviare la macchina e poi tutte le informazioni risultano disponibili. Il principale vantaggio di FileVault rispetto ad altri programmi di cifratura \u00e8 che \u00e8 una tecnologia completamente integrata nel sistema e quindi il suo utilizzo \u00e8 sicuro e molto semplice. Si pu\u00f2 impostare una Master Password per la macchina cos\u00ec che nel caso uno degli utenti dovesse dimenticarsi la password utilizzando la Master Password si possano recuperare le informazioni.\nLa Master Password \u00e8 fornita direttamente da Apple e si pu\u00f2 archiviarla sui suoi server, poi per poterla recuperare bisogna rispondere correttamente a 3 domande di sicurezza, impostate dall'utente al momento della prima cifratura e al rilascio della master password."}
{"id": "42120", "revid": "729019", "url": "https://it.wikipedia.org/wiki?curid=42120", "title": "Marco Valerio Corvo", "text": "Biografia.\nUomo politico e comandante militare romano, Marco Valerio, in qualit\u00e0 di tribuno militare, fu nel 349 a.C. compagno di Lucio Furio Camillo nella guerra contro i Galli e in questa occasione acquis\u00ec il cognomen di \"Corvus\" a causa di un duello contro un nemico gigantesco che vinse con l'aiuto di un corvo.\nL'anno dopo il 348 a.C., sebbene avesse solo 23 anni, fu eletto console assieme a Marco Popilio Lenate, nel quarto consolato di quest'ultimo. Durante questo consolato fu stipulato il secondo trattato tra Roma e Cartagine. Probabilmente l'anno successivo fu pretore.\nNel 346 a.C. fu eletto console per la seconda volta, con il collega Gaio Petelio Libone Visolo. A Valerio fu affidata la campagna militare con i Volsci, che cercavano di trovare alleati tra i Latini in funzione anti-romana. I Romani sbaragliarono i Volsci in campo aperto, e poi ottennero la resa di Satrico, che, presa, fu rasa al suolo. Valerio port\u00f2 in trionfo oltre 4.000 soldati arresisi a Satrico.\nConsole per la terza volta nel 343 a.C. assieme ad Aulo Cornelio Cosso Arvina, fu inviato al comando delle truppe romane in Campania, quando Roma dichiar\u00f2 guerra ai Sanniti, per quella che sarebbe stata ricordata come la prima guerra sannitica. Valerio Corvo condusse i Romani alla vittoria nella battaglia del Monte Gauro e in quella nei pressi di Sessuola, ottenendo per questo il trionfo.\nNel 342 fu nominato dittatore e soffoc\u00f2, con misure miti e concilianti, una rivolta dei soldati messi a presidio di Capua, durante la prima guerra sannitica, evitando cos\u00ec quella che avrebbe potuto trasformarsi in una guerra civile..\nNel 335, fu eletto console per la quarta volta, con Marco Atilio Regolo Caleno. A Marco Valerio fu affidata la campagna contro gli Ausoni, che sconfisse sotto le mura di Cales, che fu espugnata. Lasciata una guarnigione in citt\u00e0, torn\u00f2 a Roma per celebrare il trionfo.\nFu dittatore di nuovo nel 301 a.C., per fronteggiare la contemporanea sollevazione di Etruschi e Marsi Prima rivolse l'esercito romano contro i Marsi, sbaragliandoli in un'unica battaglia.\nPoi, in seguito a un'imboscata etrusca, di cui fu vittima Marco Emilio Paolo, da lui scelto come magister equitum, effettu\u00f2 una nuova leva a Roma, per poi dirigersi in pieno territorio etrusco, nel territorio di Roselle. Qui, dopo aver evitato di cadere in una nuova imboscata degli Etruschi, i Romani vinsero lo scontro in campo aperto. Agli Etruschi fu concessa una tregua di due anni, e il dittatore celebr\u00f2 il trionfo per la vittoria.\nFu poi console nel 300 a.C., con il collega console Quinto Appuleio Pansa; Marco guid\u00f2 una campagna militare di scarsa importanza contro gli Equi. Durante il consolato i plebei ottennero di poter eleggere quattro pontefici e cinque auguri, da affiancare ai pontefici e auguri patrizi.\nNel 299 a.C. fu console suffectus, a causa dell'improvvisa morte del console Tito Manlio Torquato, 46 anni dopo la prima volta quindi a 72 anni. Condusse l'ultima campagna contro gli Etruschi, i quali furono talmente impauriti dalla sua presenza che rifiutarono di scendere in campo aperto, nonostante i Romani devastassero e razziassero le loro campagne.\nRitiratosi in campagna mor\u00ec coltivando una sua propriet\u00e0 a 100 anni."}
{"id": "42121", "revid": "1543377", "url": "https://it.wikipedia.org/wiki?curid=42121", "title": "Nebulosa Laguna", "text": "La Nebulosa Laguna (anche nota come M 8, o NGC 6523) \u00e8 una nebulosa diffusa visibile nella costellazione del Sagittario; fu scoperta da Le Gentil nel 1747.\nSi tratta di una delle regioni H II pi\u00f9 brillanti della volta celeste ed \u00e8 visibile anche ad occhio nudo sotto cieli abbastanza limpidi e bui.\nOsservazione.\nLa Nebulosa Laguna si individua con facilit\u00e0 anche ad occhio nudo in nottate particolarmente limpide; la sua posizione \u00e8 facile da reperire, trovandosi circa 7\u00b0 a nord della stella (\"Al Nasl\"), che rappresenta la punta della freccia del Sagittario. La regione che la ospita \u00e8 ricchissima di stelle di fondo e il chiarore della Via Lattea \u00e8 molto intenso, a causa della vicinanza del nucleo; un binocolo 10x50 \u00e8 in grado di mostrare diversi particolari: appare come una macchia estesa e opaca, un po' allungata in senso est-ovest e circondata da diverse stelle. Un telescopio da 120-140mm consente di notare ulteriori particolari, come variazioni di intensit\u00e0 della luminosit\u00e0, e anche diverse delle stelle associate; con strumenti da 200mm \u00e8 visibile un gran numero di dettagli secondari.\nLa Nebulosa Laguna pu\u00f2 essere osservata con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto bassa; dall'emisfero sud la nebulosa \u00e8 ben visibile alto nelle notti dell'inverno australe e all'altezza del Tropico del Capricorno pu\u00f2 vedersi quasi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nLa nebulosa si trova a breve distanza dall'eclittica ( a meno di un grado) e perci\u00f2 non sono infrequenti i casi di occultazione da parte dei vari corpi del sistema solare.\nStoria delle osservazioni.\nGuillaume Le Gentil fu il primo a riconoscere quest'oggetto come non stellare nel 1747; pochi anni dopo, nel 1764, Charles Messier ne fornisce la prima descrizione completa: \"\"Ho pure determinato, sempre la stessa notte, la posizione di un piccolo ammasso di stelle che si osserva sotto forma di nebulosa osservandolo con un rifrattore non acromatico di 3 piedi; con un migliore strumento compare una grande quantit\u00e0 di piccole stelle: nei pressi di questo ammasso si trova una stella abbastanza brillante che \u00e8 circondata da una luce molto debole: \u00e8 la nona stella di Sagittarius, di settima magnitudine, secondo il catalogo di Flamsteed; l'ammasso appare allungato da Nord-Est a Sud-Ovest. La sua posizione \u00e8 stata trovata al transito meridiano per comparazione con delta Sagittarii; aveva ascensione retta di 267\u00b029'30\" e declinazione australe di 24\u00b021'10\". Pu\u00f2 estendersi da Nord-Est a Sud-Ovest per circa 30'.\"\" William Herschel e John Herschel osservarono ripetutamente questa nebulosa, descrivendola come un'estesa nebulosit\u00e0 ricca di chiaroscuri e divisibile in due parti, con attorno un gran numero di stelle; il primo a segnalare che la nebulosa era in realt\u00e0 visibile anche ad occhio nudo fu il pastore Webb, ben dopo i due Herschel.\nCaratteristiche.\nLa Nebulosa Laguna appartiene al braccio di spirale galattico immediatamente pi\u00f9 interno rispetto al nostro, il Braccio del Sagittario; dista circa 4100 anni luce dalla Terra ed \u00e8 sede di alcuni oggetti e fenomeni astronomici interessanti, come ammassi aperti (vedi NGC 6530), regioni di formazione stellare, nebulose oscure, giovani stelle, gas caldi. Il nome \"laguna\" deriva dalla nube di polvere visibile ad est dell'ammasso aperto centrale.\nLa Nebulosa Laguna si estende nel cielo per 90'x40', che ad una distanza di 4100 anni luce equivalgono a 110x50 anni luce di estensione; al suo interno si osservano diversi globuli di Bok, ossia nubi di materiale protostellare collassato; i pi\u00f9 notevoli di questi sono stati catalogati dal Barnard come B88, B89 e B296.\nLa nebulosa contiene anche una struttura nota come \"Nebulosa Clessidra\" (nome datole da John Herschel), che per\u00f2 non \u00e8 da confondere con la omonima nebulosa planetaria, nella costellazione della Mosca. Nel 2006 sono stati scoperti all'interno della \"clessidra\" i primi quattro oggetti di Herbig-Haro, fra i quali spicca HH 870: questa scoperta fornisce la prova che nella regione sono attivi e persistenti i fenomeni di formazione stellare."}
{"id": "42124", "revid": "183483", "url": "https://it.wikipedia.org/wiki?curid=42124", "title": "M8 (astronomia)", "text": ""}
{"id": "42125", "revid": "242434", "url": "https://it.wikipedia.org/wiki?curid=42125", "title": "NGC 6523", "text": ""}
{"id": "42128", "revid": "765341", "url": "https://it.wikipedia.org/wiki?curid=42128", "title": "Bassista", "text": "Il bassista \u00e8 il musicista che suona il basso elettrico o acustico.\nIl termine \u00e8 utilizzato a volte anche per indicare chi suona il contrabbasso prevalentemente in ambito jazz, rock o pop. Il bassista \u00e8 da ritenersi l'equivalente del contrabbassista nelle formazioni classiche bench\u00e9 la tecnica sullo strumento e il repertorio si distacchino in maniera piuttosto rilevante tra bassisti e contrabbassisti.\nIl bassista svolge, insieme al batterista, la funzione di cellula ritmica del gruppo. \u00c8 infatti necessario uno spiccato senso del ritmo per suonare questo strumento. Il bassista si occupa dell'accompagnamento ritmico-melodico all'interno della band, ci\u00f2 non preclude tuttavia esecuzione di un assolo o di intraprendere la carriera di solista come hanno fatto bassisti come Jaco Pastorius, Stanley Clarke, Marcus Miller, John Patitucci.\nIl bassista dispone di diverse versioni dello strumento da utilizzare a seconda del genere o del brano specifico. Oltre al basso a 4 corde (la versione classica dello strumento, diretto discendente del contrabbasso) che pu\u00f2 essere elettrico o acustico (o anche elettroacustico), esiste il basso a 5 corde (con una corda di Si pi\u00f9 grave rispetto a quello a 4 corde) e il basso a 6 corde (che aggiunge una corda di Do pi\u00f9 acuta oltre alla corda di Sol); all'interno della gamma dei bassi a 4,5 o 6 corde troviamo le versioni Jazz Bass, Rock Bass, ecc.\nUna menzione particolare spetta alla versione fretless, un basso con il manico senza tasti analogo quindi a quello del contrabbasso, il cui utilizzo \u00e8 frequente nella musica fusion."}
{"id": "42129", "revid": "767487", "url": "https://it.wikipedia.org/wiki?curid=42129", "title": "Violinista", "text": ""}
{"id": "42131", "revid": "1543377", "url": "https://it.wikipedia.org/wiki?curid=42131", "title": "M11 (astronomia)", "text": "M 11 (noto talvolta anche come Ammasso dell'Anitra selvatica o con la sigla NGC 6705) \u00e8 un ammasso aperto visibile nella costellazione dello Scudo.\nFu scoperto da Gottfried Kirch nel 1681, fu risolto in stelle nel 1733 da William Derham, Charles Messier lo incluse nel suo catalogo nel 1764.\nOsservazione.\nM11 si individua con facilit\u00e0 circa 2\u00b0 a sudest dalla stella , o a 1,5\u00b0 a sud della stella , e giace in un campo di stelle molto ricco, a causa della presenza di grandi nubi stellari della Via Lattea; \u00e8 visibile senza difficolt\u00e0 anche con un binocolo come un 10x50, sebbene la risoluzione sia estremamente difficoltosa e l'aspetto rimanga nebuloso. Un telescopio da 120-150mm lo risolve quasi completamente, mostrando decine di componenti molto vicine fra loro, la cui luminosit\u00e0 \u00e8 compresa fra la nona e la tredicesima magnitudine. Le stelle diventano centinaia con strumenti pi\u00f9 potenti e l'aspetto ricorda quello di un ammasso globulare, sebbene non lo sia.\nM11 pu\u00f2 essere osservato con discreta facilit\u00e0 da tutte le aree popolate della Terra, grazie al fatto che \u00e8 situata a una declinazione non eccessivamente australe: soltanto in alcune aree del Nord Europa e del Canada, oltre il circolo polare artico, la sua visibilit\u00e0 pu\u00f2 risultare difficoltosa, mentre nell'Europa centrale appare gi\u00e0 discretamente alto; dall'emisfero sud l'ammasso \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nGottfried Kirch fu il primo a scoprire M11, gi\u00e0 nel 1681; altri studiosi dell'epoca, come Philippe Loys de Ch\u00e9seaux, definendolo gi\u00e0 come un ammasso di stelle molto ricco; Charles Messier lo inser\u00ec nel suo catalogo e lo descrisse a sua volta, indicandolo come un oggetto compatto. William Herschel scrisse che appariva come formato da diversi agglomerati di stelle, mentre l'ammiraglio Smyth gli diede il nome \"Anitra selvatica\", ricordandogli il volo di uno stormo di anatre. John Herschel lo descrisse come largo, ricco e composto da stelle dalla dodicesima alla quindicesima magnitudine.\nCaratteristiche.\nM11 \u00e8 uno dei pi\u00f9 ricchi e densi ammassi aperti conosciuti: contiene infatti circa 2900 componenti accertate; fra queste circa 400 sono pi\u00f9 luminose della magnitudine 14. Dista 6000 anni luce dalla Terra e ha un'et\u00e0 stimata di 250 milioni di anni.\nLa densit\u00e0 di stelle nell'ammasso \u00e8 stata stimata in circa 83 stelle per parsec cubico nelle vicinanze del centro, e in circa 10 stelle per parsec cubico intorno alla met\u00e0 del suo raggio. La stella pi\u00f9 luminosa dell'ammasso ha una magnitudine apparente di 8,5."}
{"id": "42133", "revid": "320578", "url": "https://it.wikipedia.org/wiki?curid=42133", "title": "NGC 6705", "text": ""}
{"id": "42134", "revid": "228587", "url": "https://it.wikipedia.org/wiki?curid=42134", "title": "Targhe d'immatricolazione della Svezia", "text": "Le targhe d'immatricolazione della Svezia vengono utilizzate per identificare i veicoli immatricolati nel Paese scandinavo.\nCaratteristiche.\nLe targhe automobilistiche in Svezia fino al 2019 erano composte da tre lettere sequenziali e, separate da uno spazio, tre cifre, del tipo codice_1, in caratteri neri su sfondo bianco. &lt;br&gt;A causa del crescente numero di nuove immatricolazioni in Svezia e l'imminente esaurimento di tutte le combinazioni possibili, nel mese di maggio del 2015 la \"Transportstyrelsen\", l'agenzia svedese per i trasporti, aveva pubblicato una proposta per l'introduzione di targhe in cui la terza cifra venisse sostituita da una lettera, cio\u00e8 al raggiungimento della targa codice_2 della serie normale sarebbe seguita l'emissione di una nuova serie composta da tre lettere, due cifre e una lettera aggiuntiva (da codice_3 a codice_4 escludendo la lettera O). Questa proposta di modifica \u00e8 stata approvata dal governo il 16 febbraio 2017. In tal modo il numero delle combinazioni possibili \u00e8 pi\u00f9 che triplicato, passando da 12,1 milioni a 38,9 milioni. Le nuove targhe sono state assegnate a partire dal 16 gennaio 2019. &lt;br&gt;Il font utilizzato dal 2002 deriva dal DIN 1451, mentre dal 1994 a tutto il 2001 era usato l'Helvetica Bold. &lt;br&gt;Nello spazio tra le lettere e le cifre, dal 2002 al 2010, era incollato il bollino adesivo di controllo tecnico del veicolo (\"Kontrollm\u00e4rkena\"), il cui colore indicava l'anno e il numero all'interno del rettangolo il mese in cui era stata effettuata la revisione. Il bollino certificava anche che il veicolo era stato assicurato. A sinistra \u00e8 posizionata la banda blu con le dodici stelle, rappresentate in cerchio e di colore giallo, dell'Unione Europea e la sigla automobilistica internazionale S, introdotta come opzionale il 1\u00ba aprile 2003 e divenuta obbligatoria dal 2014, anno in cui \u00e8 stata modificata la grafica rispetto a quella adottata dal 2010 a tutto il 2013. &lt;br&gt;Per quanto riguarda il materiale, dal 2002 le targhe svedesi sono di alluminio, come lo erano fino a tutto il 1983, mentre dal 1984 fino a tutto il 2001 erano di plastica. &lt;br&gt;Le targhe vengono assegnate su scala nazionale e non hanno alcun legame con la contea di immatricolazione. Si utilizzano tutte le lettere della lingua svedese tranne I, Q, V, \u00c5, \u00c4 e \u00d6.\nCombinazioni di lettere vietate.\nNon sono usate le seguenti combinazioni: APA (che in svedese significa \"scimmia\"), ARG (= arrabbiato), BSS (acronimo di \"Bevara Sverige Svenskt\", un movimento razzista attivo in Svezia dal 1979 al 1986), DUM (= \"stupido\"), ETA, FAN (= \"demonio\"), FEG (= \"pollo\"), FEL (= \"errore\"), FUL (= \"brutto\"), GAY, GHB, GUD (= \"Dio\"), HOR (prime tre lettere della parola \"hora\" = \"puttana\"), HOT, KGB, KKK, KUK-CUC-CUK-LEM (termini del registro colloquiale basso indicanti il \"pene\"), LAT (= \"fannullone\"), LSD, MAO, MLB (combinazione riservata alle targhe prova), NRP, NSF (= \"Nationalsocialistisk Front\", partito neonazista attivo in Svezia dal 1994 a novembre del 2008), NYD (sigla che sta per \"Nuova Democrazia\", in svedese \"Ny Demokrati\", partito xenofobo scioltosi nel 2000), OND (= \"vizioso\"), PKK, RAP, SUP (abbreviazione di una bevanda scandinava ad alta gradazione alcolica), TBC, TOA (prime tre lettere della parola \"toalett\"), UFO, USA, WWW, XTC, XXL (acronimo di \"extra extra large\"), XXX e ZOO.&lt;br&gt;Non sono utilizzate neppure parole che sono numeri: FEM (cinque), SEX (sei), SJU (sette) e TRE.\nTarghe personalizzate.\nDal 25 novembre 1988 vengono emesse targhe personalizzate, con un minimo di due ed un massimo di sette caratteri (inclusi gli spazi), che possono essere costituiti da sole lettere, anche con I, Q, V e segni diacritici; il loro costo \u00e8 di 6200 corone, cio\u00e8 circa 590 \u20ac.\nCambi di propriet\u00e0.\nChiunque acquisti un veicolo nuovo in Svezia, \u00e8 tenuto a immatricolarlo. Dal momento che manca l'indicazione della provenienza nella targa, un cambio di residenza del proprietario o la vendita in un'altra contea di un veicolo usato non comporta cambiamenti nella targa stessa; ad ogni modo, i dati modificati riguardanti il proprietario devono essere comunicati tempestivamente. Solo in caso di rottamazione o trasferimento definitivo all'estero, la relativa targa viene ritirata. \u00c8 anche possibile tracciare con precisione l'intera cronologia delle propriet\u00e0 di un determinato veicolo.\nRevisione dei veicoli.\nLa seguente tabella mostra quando il proprietario di un autoveicolo o motoveicolo immatricolato in Svezia era tenuto ad effettuarne la revisione. Il mese fiscale (\"uppb\u00f6rdsm\u00e5nad\") variava in base all'ultima cifra della targa. Se la targa terminava con una lettera, veniva considerata la cifra che la precedeva.\nQuesta regola \u00e8 scaduta il 20 maggio 2018. Oggi un nuovo veicolo deve essere ispezionato per la prima volta entro 36 mesi e la volta successiva entro 24 mesi dall'ultimo controllo. Successivamente, il veicolo deve essere revisionato entro 14 mesi dall'ultimo controllo.\nVecchio sistema.\nDal 1906 al 1973 venivano emesse targhe con la serie formata da una o due lettere ed un numero composto da un massimo di cinque cifre; le lettere indicavano la contea (\"l\u00e4n\" in svedese) nella quale il veicolo era stato registrato. Le targhe dei veicoli militari erano le uniche ad avere, come quelle attuali, solo cifre (non pi\u00f9 di sei). &lt;br&gt;Il sistema prevedeva che, fatta eccezione per le sigle \"AC\" e \"BD\", una volta esaurite tutte le 99999 combinazioni, alla lettera identificativa della contea o citt\u00e0 veniva aggiunta una seconda lettera in ordine alfabetico partendo dalla \"A\". Queste targhe non furono pi\u00f9 in uso dopo il 1973; tutti i proprietari di un veicolo, anche d'epoca, immatricolato prima dell'anno sopra specificato, dovettero reimmatricolarlo con il nuovo sistema. &lt;br&gt;Le sigle automobilistiche e le relative contee erano le seguenti:"}
{"id": "42135", "revid": "580", "url": "https://it.wikipedia.org/wiki?curid=42135", "title": "Mari (citt\u00e0 antica)", "text": "Mari (in sumero: \ud808\ude20\ud808\udf37 \"Mari\" o \ud808\ude20\ud808\udf37\ud808\udda0 \"MA-RIKI\"; oggi in arabo: \u062a\u0644 \u062d\u0631\u064a\u0631\u064a \"Tell Hariri\") \u00e8 stata un'importante citt\u00e0 mesopotamica, contemporanea di Uruk, fondata intorno alla fine del IV millennio a.C. (primi insediamenti intorno al V millennio a.C.). Lo sviluppo crescente del commercio e la sempre maggiore richiesta di materie prime provenienti da nord, crearono, nella fase subito precedente al periodo protodinastico, la necessit\u00e0 di fondare nuove citt\u00e0 e centri commerciali in grado di controllare e rendere sicure le vie mercantili. Mari fu fondata con lo scopo di controllare una zona nevralgica, situata nella confluenza di importanti vie commerciali fluviali, provenienti da nord lungo l'Eufrate, e carovaniere provenienti da ovest e da est. In breve divenne un'importante e ricco centro commerciale che collegava Sumer a sud con la Siria a ovest, i cui cittadini erano noti per l'agiatezza, l'eleganza nel vestire e la cura del proprio aspetto fisico.\nFu un importante centro sumerico tra il 2900 e il 1761 a.C. e arriv\u00f2 al massimo splendore agli inizi del II millennio a.C., finch\u00e9 non fu distrutta dal re Hammurabi di Babilonia nel 1761 a.C..\nIl sito archeologico della citt\u00e0 forma una collina che si trova oggi in Siria, a circa 11\u00a0km dalla cittadina di Abu Kamal (o Al Bukamal) sulla riva ovest del tratto intermedio del fiume Eufrate, a circa sud-est di Deir ez-Zor e a circa 30\u00a0km dalla frontiera con l'Iraq, costituisce uno fra i pi\u00f9 importanti siti archeologici mesopotamici.\nLa prima Mari fu abbandonata all'inizio nella met\u00e0 del XXVI secolo a.C. per motivi sconosciuti, ma fu ricostruita prima del 2500 a.C. e divenne la capitale di un regno che controller\u00e0 l'est semitico. Questa seconda Mari, citt\u00e0 cosmopolita ma di organizzazione e cultura sumerica, ingaggi\u00f2 una lunga guerra con la sua rivale Ebla, con alterne fortune, fino a quando fu conquistata e distrutta nel 2300 circa a.C. da Sargon di Akkad. La citt\u00e0 fu ricostruita durante il dominio accadico e posta sotto il controllo di governatori che portavano il titolo di \"Shakkanakku\" (governatori militari). Nella fase di dissoluzione dell'impero accadico i governatori si resero indipendenti e fecero di Mari nuovamente un regno in grado di controllare la valle del medio Eufrate. Nella prima met\u00e0 del IXX secolo a.C. la dinastia dei \"Shakkanakku\" si estinse e il controllo del regno pass\u00f2 alla dinastia amorrita di Lim che per\u00f2 ebbe vita breve e la citt\u00e0 venne conquistata e distrutta durante l'impero babilonese nel 1761 a.C. La citt\u00e0 sopravvisse come piccolo centro durante l'impero Babilonese, Assiro e poi Persiano per spopolarsi in epoca ellenistica.\nI Marioti veneravano sia dei sumerici sia semitici e fecero della loro citt\u00e0 un centro dell'antico commercio un pomte fra mondo semita e sumero e, sebbene nel periodo pre-Amorrita la citt\u00e0 fosse sotto l'influsso dalla cultura sumera, Mari non fu mai una citt\u00e0 di immigrati sumeri, ma piuttosto una nazione di lingua semitica che parlava un dialetto simile all'Eblaita. Successivamente gli Amorrei, che erano semiti dell'ovest, iniziarano a colonizzare l'area poco prima del XXI secolo a.C. e durante il periodo della dinastia Lim (circa 1830 a.C.) divennero la popolazione dominante del regno mariota e di tutta la Mezzaluna Fertile.\nLa scoperta della citt\u00e0 nel 1933 permise di approfondire la conoscenza della mappa geopolitica dell'antica Mesopotamia e Siria, grazie al rinvenimento di altre 25000 tavolette di argilla che contenevano importanti informazioni circa l'amministrazione dello stato durante il secondo millennio a.c. e la natura dei rapporti diplomatici fra le entit\u00e0 statali della regione. esse rivelarono anche le vaste reti commerciali del XVIII secolo a.C., che connettevano territori lontani come l'Afghanistan nel sud asiatico e Creta nel Mediterraneo.\nLa citt\u00e0, sotto la dinastia Lim divenne una sontuosa capitale ricca di edifici maestosi, abbelliti da numerose statue e affreschi. Fra questi spiccava il palazzo reale, noto per la sua bellezza fin dai tempi antichi.\nGeografia, clima e territorio.\nLa citt\u00e0 sorgeva a sud della moderna Deir el-Zor, nella valle del medio Eufrate in un punto in cui questa \u00e8 particolarmente ampia. La steppa arida (con una piovosit\u00e0 di circa 150\u00a0mm annui) venne resa coltivabile attraverso un'ampia rete di canali di irrigazione e di dighe, permettendo di sfruttare il fertile suolo alluvionale.\nLa rete di irrigazione, che favorisce inoltre le comunicazioni per via fluviale, si appoggia su un bacino di ritenuta che in inverno veniva alimentato dall'acqua piovana.\nAlcune tavolette sembrano attestare che durante l'epoca amorrita le casse statali fossero alimentate dai forti dazi (circa il 20% del valore) imposti alle merci di passaggio. Mari fu tuttavia un centro commerciale principalmente terrestre, a causa delle difficolt\u00e0 nella navigazione dell'Eufrate in inverno (periodo di bassa portata) e durante le piene alluvionali primaverili.\nNome.\nIl nome della citt\u00e0 pu\u00f2 essere fatto risalite a Mer un'antica divinit\u00e0 delle tempeste, venerata nel nord mesopotamico e in Siria e che era considerata la divinit\u00e0 patrona della citt\u00e0. Fu l'archeologo George Dossin che not\u00f2 che la pronuncia di \"Mer\" era la stessa di \"Mari\" e da qui concluse che la citt\u00e0 derivava il nome dalla sua divinit\u00e0 patrona. Questa ipotesi \u00e8 stata in seguito messa in discussione in quanto, il nome arcaico di quella divinit\u00e0 era Wer (non Mer). Ora l'ipotesi pi\u00f9 accreditata \u00e8 che la parola Mari derivi dal nome dato a questa localit\u00e0 da suoi antichi abitanti presemitici e presumerici; va comunque notato che i Sumeri non avevano la venerazione che ebbero poi i Greci e i Romani per gli uomini fondatori delle loro citt\u00e0, perch\u00e9 ritenevano che queste fossero state costruite direttamente dal dio patrono, che poi ne faceva la sua dimora.\nStoria.\nPrimo Regno.\nMari non va considerato come un piccolo insediamento che poi \u00e8 cresciuto, ma piuttosto una nuova citt\u00e0 fondata nel periodo proto-dinastico I mesopotamico, circa 2900 a.C., allo scopo di controllare le vie fluviali dell'Eufrate che erano parte delle vie commerciali che collegavano il Levante con il meridione di Sumer. La citt\u00e0 fu costruita a 1 o 2 chilometri di distanza dal fiume Eufrate per metterla al sicuro dalle piene alluvionali, ed era connessa al fiume grazie a un canale artificiale lungo dai 7 agli 8 kilometri a seconda del numero di anse presenti nel suo tracciato, ora difficili da identificare\nI sondaggi hanno identificato diversi canali, alcuni dei quali sicuramente utilizzati per le colture agricole, altri per la navigazione\n. L'opera fluviale artificiale pi\u00f9 importante \u00e8 il canale che metteva in comunicazione il fiume Khabur all'Eufrate, sfociando nel secondo, poco prima della chiusa di Baghouz, facilitando cos\u00ec il collegamento fluviale tra la piana mesopotamica e le pendici del Tauro (Khabur e la Siria settentrionale). Le ragioni che portarono alla fondazione di Mari sono facilmente comprensibili in questo contesto: la citt\u00e0 appare come un punto ideale di controllo del traffico fluviale e carovaniero, nelle direttrici est-ovest ma anche nord-sud. Questa posizione strategica garantiva la riscossione di abbondanti tasse sui commerci che spiegano la ricchezza di questa citt\u00e0 nelle sue fasi pi\u00f9 floride. Grazie alla facilit\u00e0 con cui poteva rifornirsi di metalli e legno, Mari divenne anche un importante centro metallurgico, come attestato dal gran numero di forni per la fusione dei metalli, ritrovati nella zona artigianale.\nL'urbanistica della citt\u00e0 pi\u00f9 antica \u00e8 poco conosciuta, anche perch\u00e9 seppellita sotto gli strati delle abitazioni successive. Il sistema di difesa contro le piene fluviali era composto da un terrapieno circolare, che \u00e8 stato riportato alla luce, in aggiunta a una spessa rampa interna circolare, alta 6,7 metri, per proteggere la citt\u00e0 dai nemici. Un'area lunga 300 metri colma di giardini e di botteghe artigiane, separava l'argine esterno dal bastione interno, che aveva un'altezza di 8-10 metri, ed era rinforzato da torri difensive. Altri ritrovamenti includono una delle porte della citt\u00e0, una strada che iniziava nel centro e arrivava alla porta, in aggiunta ad abitazioni residenziali. Al centro del sito di Mari si trova un rilievo, comunque non sono stati ritrovati palazzi o templi, sebbene sia stato portato alla luce un grande palazzo, che sembra avesse funzioni amministrative, che aveva fondamenta di pietra e la dimensione di 32x25 metri, con stanze lunghe pi\u00f9 di 12 metri e larghe 6. La citt\u00e0 fu abbandonata alla fine del periodo protodinastico II, circa nel 2550 a.C. per ragioni sconosciute.\nSecondo Regno.\nAttorno all'inizio del periodo protodinastico III (prima del 2500 a.C.), Mari fu ricostruita e ripopolata.\nLa nuova citt\u00e0 recuper\u00f2 le strutture esterne della citt\u00e0 primitiva, incluso la rampa interna e la porta. Fu recuperato anche l'argine circolare esterno del diametro di , che fu rinforzato con un muro spesso due metri che era utilizzabile anche per la protezione degli arceri. \nLa struttura interna della citt\u00e0 fu invece completamente mutata, con un piano urbanistico studiato con precisione; prima furono costruite le strade che dalla collina nel centro scendevano verso le porte, assicurando il drenaggio dell'acqua piovana.\nNel cuore della citt\u00e0 fu costruito un palazzo reale. Quattro livelli architettonici successivi al palazzo del secondo regno sono stati riportati alla luce (il pi\u00f9 antico contrassegnato con \"P3\", mentre il pi\u00f9 recente \u00e8 \"P0\"), e gli ultimi due livelli risalgono al periodo accadico. Tra i reperti ritrovati nei primi due livelli vi \u00e8 una struttura templare, la pi\u00f9 grande della citt\u00e0 ma di cui \u00e8 ignota la divinit\u00e0 venerata. Sono stati rinvenuti anche una sala del trono con colonne e un ambiente con tre doppie file di colonne lignee che conduceva al tempio. \nSei ulteriori templi furono scoperti nella citt\u00e0, incluso un tempio chiamato Massiccio Rosso (non si sa a chi dedicato), e templi dedicati a Ninni-Zaza, I\u0161tarat, I\u0161tar, Ninhursag e \u0160ama\u0161. Tutti i templi erano situati al centro della citt\u00e0 eccetto quello di I\u0161tar che probabilmente era il centro amministrativo del Grande Sacerdote.\nIl secondo regno mariota si mostra come un centro politico prospero e potente. Molti sono i sovrani (che avevano titolo di Lugal) di cui ci sono noti editti e lettere in questo periodo, ma il pi\u00f9 importante documenti di questo periodo \u00e8 la lettera inviata dal re mariota Enna-Dagan, circa nel 2350 a.C., al re eblaita a Irkab-Damu di Ebla. In questa lettera il re mariota cita i suoi predecessori ed elenca i loro successi militari nel conflitto fra Ebla e Mari, lasciandoci cos\u00ec un prezioso documento sulla storia dei quegli anni. L'interpretazione della lettera non fu semplice e molte diverse traduzioni furono pubblicate da diversi studiosi (a partire da Pettinato) fino ai tempi nostri in cui si \u00e8 infine raggiunto un certo accordo sul suo significato e contenuto.\nLa guerra fra Mari ed Ebla.\nIl conflitto che coinvolse, per pi\u00f9 di un secolo, il regno di Ebla e la seconda dinastia del regno di Mari, era legato alla lotta per il controllo delle rotte carovaniere con collegavano la Siria soprattutto con il sud mesopotamico, Esistevano due vie principali; la prima (la pi\u00f9 importante) seguiva la valle dell'Eufrate), attraversando il regno di Mari, arrivava fino al sud mesopotamico e poteva essere percorsa anche con navigazione fluviale; la seconda passava da nord, attraverso la valle del Grande Khabur, nel regno di Nagar. Ebla controllava la parte occidentale di entrambi tali percorsi, Nagar la parte nord, Mari la parte centrale e sud orientale, senza dimenticare Ki\u0161 che controllava la parte pi\u00f9 orientale di tale percorso. Sia Ebla che Mari ambivano al controllo totale di queste vie, ma Mari si trovava nella posizione pi\u00f9 favorevole e se non fosse stata ostacolata, nella sua azione, dalla minaccia sempre presente del regno di Ki\u0161 (che si trovava in una posizione geografica tale da poter ambire a sostituirsi al regno di Mari), probabilmente la guerra si sarebbe conclusa pi\u00f9 rapidamente, con la sconfitta di Ebla. Anche in questa guerra fra citt\u00e0 mesopotamiche si ripete lo schema di alleanze gi\u00e0 visto nella storia di Lagash ed Umma e cio\u00e8: \u00abil mio vicino \u00e8 il mio nemico, chi \u00e8 alle sue spalle, il mio alleato\u00bb e cos\u00ec Ki\u0161 sar\u00e0 spesso alleata con Ebla mentre Uruk lo sar\u00e0 con Mari. Per la vastit\u00e0 e l'importanza degli interessi in gioco, questa guerra ebbe le caratteristiche di un vero e proprio conflitto regionale, finendo per coinvolgere quasi tutti i pi\u00f9 potenti regni della valle dell'Eufrate, oltre alla gi\u00e0 citata Ki\u0161, anche Emar, Abarsal, Nagar e, come abbiamo detto, Uruk, con conseguenze importanti per il prosieguo della storia mesopotamica. Conosciamo molto di questa guerra e dei suoi protagonisti grazie al ritrovamento degli archivi reali di Ebla, quasi intatti, che forniscono informazioni non solo finanziarie ed amministrative (archivio dell'amministrazione), ma anche sui singoli personaggi coinvolti (archivio della cancelleria)\n\"L'espansionismo mariota e la sconfitta di Ebla\".\nGli eventi di cui qui parliamo si svolsero negli anni compresi fra la fine del regno del re eblaita Enar-Damu (ca.2440 a.c.- ca.2420 a.c.) e i primi anni del regno del re eblaita Igri\u0161-\u1e2aalab; in questo periodo il regno di Ebla si era ormai consolidato come stato regionale che includeva la citt\u00e0 di Aleppo e i cui confini si estendevano a nord fino circa all'attuale confine fra Turchia e Siria e comprendeva le citt\u00e0 di Amuq e Karkami\u0161 a Nord (questi territori erano affidati al controllo di funzionari detti badalum) e, verso sud, si estendeva da \u1e24ama e Qatna fino a Damasco, a una distanza di pi\u00f9 di . Lo stato centrale di Ebla era circondato da una ventina di citt\u00e0 stato indipendenti, fra le quali Agagali\u0161, Tuba, Iritum, \u1e2aarran. Nella valle dell'Eufrate a sudest sorgeva Emar, proprio sul confine con il regno mariota.\nDi questo conflitto abbiamo notizie, per la sua prima fase (in cui Mari risulta prevalere), soprattutto dalla citata lettera del re mariota Enna-Dagan al re eblaita Irkab-Damu.\nIl pi\u00f9 antico re mariota citato nella lettera di Enna-Dagan \u00e8 Ansud, che condusse campagne militari contro alcune citt\u00e0 alleate di Ebla e le sconfisse, come per esempio Aburu ed Ilgi, nel territorio di Belan e lasci\u00f2 rovine anche nel territorio del Labanan. Il successivo re citato nella lettera \u00e8 Sa'umu, che prosegu\u00ec le ostilit\u00e0 conquistando le citt\u00e0 di Ra'aq, di Nirum, di A\u0161aldu, e Baul, vicino Na\u1e2bal. Ebla tent\u00f2 di rispondere a queste aggressioni durante il regno di Kun-Damu ed un primo tempo ottenne qualche effimero successo, ma il re di Mari, I\u0161htup-I\u0161ar, prosegu\u00ec nell'azione contro gli alleati degli eblaiti, conquistando le citt\u00e0 di Emar e Lalanium.\nFu con il re mariota Iblul-Il che il conflitto raggiunse il suo apice, con la conquista e la distruzione di molte citt\u00e0 alleate di Ebla.\n Nella figura a lato sono indicati i luoghi presunti dei principali scontri nelle campagne militari di Iblul-Il. La prima offensiva nella valle dell'Eufrate (in rosso nella cartina), fu diretta contro la citt\u00e0 fortificata di Abarsal a nord di Emar, che controllava la riva sinistra dell'Eufrate, il cui esercito fu annientato, ma la citt\u00e0 non fu conquistata n\u00e9 tanto meno distrutta. In una seconda campagna militare (in giallo nella cartina) furono conquistate le citt\u00e0 di \u0160adab, Addalini ed Arisum, nel territorio di Burman nel paese di Sugurum, poi, ancora le citt\u00e0 di \u0160aran e Dammium. Una terza campagna militare (in verde nella cartina) fu diretta contro il territorio di Karkami\u0161 dove furono espugnate le due fortezze di Nerat e di \u1e2aassuwan. Nonostante questi notevoli successi Iblul-Il non si allontan\u00f2 dalla valle dell'Eufrate, che consentiva veloci collegamenti con la sua capitale e rinunci\u00f2 ad assediare Ebla. Con questa azioni militari, per\u00f2, Mari dimostr\u00f2 di essere in grado di attaccare con successo anche forti citt\u00e0 molto lontane (Abarsal e Karkemi\u0161 distano oltre da Mari mentre Ebla solo 490); sui governanti eblaiti, questa dimostrazione di potenza, ebbe un effetto terrificante tanto che il re Igri\u0161-\u1e2aalab di Ebla, nonostante non avesse ancora impiegato il suo esercito, prefer\u00ec accettare condizioni di resa pesanti, versando ingenti tributi a Mari, pur di non rischiare che la sua capitale venisse attaccata e distrutta. Questo tributo fu versato presso Ma'NE a valle rispetto Emar, luogo che rimase il porto fluviale di Ebla anche negli anni successivi. Da quel momento i contatti diplomatici fra Ebla e Mari divennero molto intensi, come attestano le numerose tavolette ritrovate, relative a questo periodo di circa 40 anni, che comprende all'incirca gli ultimi 5 anni del regno di Irkab-Damu, fino alla fine del regno di I\u0161ar-damu.\n\"Una pace precaria\".\nSeguir\u00e0 un periodo di circa quindici anni di relativa pace fra le due citt\u00e0, compreso fra gli ultimi anni del regno del re mariota Iblul-Il e i due brevi regni dei suoi successori Nizi ed Enna-Dagan (che durarono complessivamente circa un decennio), durante il quale gli eblaiti versarono nelle casse del regno mariota una notevole quantit\u00e0 di oro e di argento ( di argento e di oro), oltre a gioielli e preziosi vari, regalati a membri della famiglia reale mariota, in occasione di cerimonie ufficiali (in particolare i matrimoni delle principesse). Questo periodo coincise, a Ebla, con gli ultimi anni del regno di Igrish-Halab e tutto il regno di Irkab-Damu. Un documento ritrovato negli archivi eblaiti dimostra che, nonostante il pesante trattato di pace, questi re non rimasero passivi; in fondo l'esercito eblaita era ancora intatto e questo permise a Irkab-Damu, nei primi anni del suo regno, di riassumere il controllo su Abarsal, che torn\u00f2 tributaria di Ebla, come lo era stata fin dal regno di Kun-Damu.\nIl gran numero di documenti ritrovati, relativi a questo periodo, ci consente di conoscere il nome e di ricostruire la carriera di molti eminenti funzionari (prosopografia), che ebbero un ruolo importante in questi e nei successivi eventi; per esempio, conosciamo il nome di due gran visir che operarono durante il regno di Igrish-Halab, Darmilu/Darmi\u2019a prima e poi Tir (che fu artefice del nuovo trattato di pace con Abarsal).\nAnche il re maiota Enna-Dagan, dunque, ricevette tributi da Ebla ma meno dei suoi predecessori, inoltre, mentre nei documenti marioti questi versamenti sono indicati come \"mu-DU\", appunto tributi (contributi che un singolo o uno stato sono tenuti a versare a un'autorit\u00e0 superiore), i funzionari eblaiti cominciano a chiamarli \"nig-ba\" cio\u00e8 doni (preziosi che i sovrani si scambiavano nel corso di cerimonie civili o religiose, su un piano paritario). Questo diverso atteggiamento, meno sottomesso, probabilmente fu il motivo per cui Enna-Dagan invi\u00f2 la famosa lettera e forse c'era anche l'intenzione di dare un seguito militare alle minacce contenute nella lettera, ma il regno di Enna-Dagan fu breve ed egli non ebbe il tempo di organizzare una campagna militare complessa. Alla sua morte divenne re di Mari Ikun-i\u0161ar. Inizia una seconda fase di questo conflitto, in cui Ebla riusc\u00ec a rovesciare la situazione, sconfiggendo l'esercito mariota.\n\"La riscossa di Ebla\".\nI protagonisti di questo riscatto saranno tre importanti funzionari eblaiti, che potremo definre gran visir in analogia al ruolo di questo funzionario durante l'impero ottomano) (ricoprivano un ruolo simile a primi ministri plenipotenziari), che si succederanno nella carica, assumendo il controllo effettivo del regno. Il primo di questi fu Arrukum/ArruLUM che era gi\u00e0 un importante funzionario nel periodo corrispondente all'ultimo anno del regno del re mariota Nizi (partecip\u00f2 alle cerimonie funebri di quest'ultimo, come capo della delegazione eblaita). Assunse l'incarico di gran visir poco dopo, sostituendo il gi\u00e0 citato TIR, e poi lo mantenne durante tutto il periodo corrispondente al regno del re maiota Enna-Dagan (circa dal 2341 al 2336 a.C.). Arrukum fu l'artefice, assieme al suo re Irkab-Damu di un riconsolidamento del potere eblaita e del rinnovo degli accordi con i regni vicini. Fu rinnovata l'alleanza con Emar, quando il suo re Ruzi-Damu, spos\u00f2 la principessa eblaita Ti\u0161a-lim. Sicuramente, in questa azione, giov\u00f2 ad Ebla l'incapacit\u00e0 di reazione dei marioti sotto il regno sia di Nizi che di Enna-Dagan.\nPer una strana coincidenza i tre principali personaggi di questo periodo storico, morirono tutti nello stesso anno, prima Arrukum/ArruLUM che fu sostituito da un altro importante funzionario della corte eblaita, Ibrium, poi il re eblaita Irkab-Damu ed infine il re mariota Enna-Dagan (circa nel 2336 a.C.).\nSul trono eblaita sal\u00ec il nuovo sovrano I\u0161ar-damu che era un bambino di appena 3 o 4 anni e perci\u00f2 il controllo effettivo del regno fu assunto dal gran visir Ibrium e dalla madre del re, Dusigu, parente di Ibrium, la favorita di Irkab-Damu (la regina era deceduta pochi mesi dopo il matrimonio, ancora ai tempi del gran visir Arrukum/ArruLUM, probabilmente di parto), la quale, pur non diventando mai una regina, per molti anni fu la donna pi\u00f9 potente del regno. I\u0161ar-damu si sposer\u00e0 solo quattordici anni dopo la sua salita al trono (circa nel 2022 a.C., con una sua cugina, la principessa Tabur-Damu), ma Dusigu mantenne il suo ruolo di donna pi\u00f9 importante del regno, per altri sette anni, fino alla morte (circa il 2015 a.C.). Il controllo che pot\u00e9 esercitare sulla politica eblaita, diede ad Ibrium grande potere e prestigio, tanto che, alla sua morte, riusc\u00ec a trasferire la carica di gran visir al figlio Ibbi-Zikir.\nTorniamo per\u00f2 ai primi quattro anni del regno di I\u0161ar-damu (circa dal 2336 al 2332 a.C.), il gran visir Ibrium concentr\u00f2 la sua azione al nord, conquistando la citt\u00e0 di \u1e2aassuwan/\u1e2aazuwan (in seguito chiamata \u1e2aa\u0161\u0161um), che sorgeva a sud di Ur\u0161a'um/Ur\u0161um. Questo evento \u00e8 indirettamente testimoniato dal fatto che dal quarto anno del regno di I\u0161ar-damu non si trovano pi\u00f9 citazioni del regno di \u1e2aazuwan, che scompare dall'elenco delle citt\u00e0 tributarie di Ebla. Da questo momento Ebla cess\u00f2 di versare tributi a Mari. Tutte le principali citt\u00e0 sulla riva est del tratto superiore dell'Eufrate, Burman e, pi\u00f9 a nord, Kalbul, poi Iritum a est di Karkemi\u0161, tornarono soggette all'autorit\u00e0 eblaita. Nel terzo anno di regno di I\u0161ar-damu, Mari riusc\u00ec per\u00f2 a conquistare la citt\u00e0 di Haddu (Tell Mal\u1e25at ad-D\u0101r\u016b, a Nord della moderna Der-ez-Zor), alleata di Ebla, provocando il blocco delle vie commerciali fra Ebla e il sud mesopotamico attraverso l'alta mesopotamia.\nSi cre\u00f2 cos\u00ec una nuova situazione di stallo fra i due regni che port\u00f2 alla firma di un nuovo trattato di pace, firmato dagli emissari del re mariota Ikun-i\u0161ar, che giurarono presso il tempio del dio Kura, patrono di Ebla e l\u00ec depositarono una tavoletta d'argento con una copia del trattato (una cerimonia simile si svolse contemporaneamente a Mari).\nL'azione diplomatica eblaita si spost\u00f2 verso il nord della valle del Grande Khabur dove si trovava il regno di Nagar (nel triangolo del Khabur) che era da considerare la terza potenza regionale dopo Mari ed Ebla, questo regno includeva circa 18 importanti centri, ai tempi del regno di I\u0161ar-damu. Il ritrovamento di una statua di Iblul-Il (contenente un'iscrizione in cui si cita anche sua moglie Paba; Pa4ba4) dedicata dal re di Nagar, Mara-il, alla dea E\u0161tar, viene interpretata come un atto di sottomissione anche del regno di Nagar a Mari, nello stesso periodo in cui Ebla versava tributi. Dunque fra il regno di Ebla e Nagar si strinsero accordi diplomatici, ai tempi del re eblaita Irkab-Damu e del suo gran visir Ibrium, favoriti dalla necessit\u00e0 di creare un contrappeso alla supremazia mariota dopo la morte di Iblul-Il. \nI buoni rapporti con il regno di Nagar consentirono al gran visir Ibrium di stabilire relazioni con regni posti pi\u00f9 ad est, come testimoniano una lettera ritrovata, indirizzata a Zizi, re di \u1e2aamazi, una importante citt\u00e0 di Subartu, sulla riva sinistra del Tigri.\nLe relazioni fra Ebla e Nagar continuarono ad intensificarsi fino al settimo anno del regno del re mariota Ikun-i\u0161ar (circa il 2329 a.C.), quando Nagar sub\u00ec una nuova sconfitta da parte dell'esercito mariota. Questa intensa attivit\u00e0 militare mariota nei settori settentrionali fu favorita dal fatto che la pressione sulle frontiere meridionali si era alleggerita, essendo il regno rivale, Ki\u0161, a sua volta sotto pressione da parte del regno di Uruk. Nel quarto anno di Ibrium (circa il 2332 a.C.), messaggeri portarono ad Ebla la notizia che Ki\u0161 era stata sconfitta; successivamente, nel nono anno di Ibrium (circa il 2327 a.C.), Uruk conquist\u00f2 Ak\u0161ak. Infine, nel dodicesimo anno del ministero di Ibrium (circa il 2324 a.C.), Ki\u0161 fu saccheggiata ed il suo re Enbi-I\u0161tar catturato da En\u0161aku\u0161ana re di Uruk, che si proclam\u00f2 \"signore di Sumer, re del paese\" (\"en kien-gi lugal kalam-ma\")]. Mari partecip\u00f2 ad entrambe queste campagne militari, attaccando i confini settentrionali del regno di Ki\u0161 congiuntamente alle azioni militari di Uruk a sud. Nel quattordicesimo e nel sedicesimo anno del suo incarico come gran visir Ibrium riconquist\u00f2 le roccaforti di Ilwium (circa nel 2222 a.C.) e Za\u1e2biran (circa nel 2320 a.C.), che erano passate sotto il controllo mariota durante il regno di Ansud. Si torna di nuovo in una situazione di stallo e cos\u00ec, sei anni dopo la sconfitta di Ki\u0161, nel diciottesimo anno di Ibrium (circa il 2318 a.C.), l'alleanza fra Mari ed Ebla fu rinnovata: una grossa quantit\u00e0 di argento fu portata come dono dai membri della delegazione mariota, composta da diversi \"Anziani\" (\u00e1bba-\u00e1bba), che arriv\u00f2 ad Ebla in occasione del rito dell'offerta dell'olio (\"in ud n\u00eddba \u00ec-gi\u0161-sag\") di Ebla e Mari\u201d (TM.75.G.1923 obv. xii 1\u201317; Archi, Biga 2003: 12). In questo stesso anno Ibrium si ammal\u00f2 gravemente e mor\u00ec, ma, grazie alla sua influenza, riusc\u00ec a lasciare la carica di gran visir al figlio Ibbi-Zikir. Quest'ultimo prosegui nell'azione diplomatica del padre, mantenendo i rapporti pacifici con Mari, ma, al contempo, stringendo alleanze sempre pi\u00f9 solide con i regni vicini, interessati a rompere l'egemonia mariota (due principesse eblaite sposarono i re di Ki\u0161 e di Nagar. Nel tredicesimo anno del suo visiriato, Ibbi-Zikir, cominci\u00f2 ad organizzare una spedizione militare contro Mari (circa nel 2305 a.C.). Gli emissari di Mari tentarono di indebolire la coalizione eblaita, cercando di staccare da questa la potente citt\u00e0 di Haddu, che, in un primo tempo, accett\u00f2 di schierarsi con Mari, ma poi invi\u00f2 un contingente per appoggiare l'esercito eblaita. Le operazioni militari cominciarono l'anno successivo (circa il 2004 a.C.); l'esercito eblaita, sotto il comando di Ibbi-Zikir, conquist\u00f2 Tuttul e qui ricevette ulteriori rinforzi dagli alleati. Poi fu conquistata Terqa, lo scontro decisivo con l'esercito mariota avvenne poco a sud di Terqa, a soli da Mari. L'esercito della coalizione ebalita sconfisse quello mariota (probabilmente il re mariota \u1e2aidar fu ferito e fatto prigioniero), ma non avanz\u00f2 per assediare Mari e si limit\u00f2 (in presenza di NENE, fratello del re mariota \u1e2aidar) ad imporre un trattato di pace che sanciva la supremazia eblaita. Probabilmente questa scelta, dalle gravi future conseguenze, fu presa perch\u00e9 Ibbi-Zikir fu informato che la citt\u00e0 di Armi aveva approfittato della situazione per attaccare la citt\u00e0 di \u1e2aarran, alleata di Ebla e ad essa legata anche da vincoli di parentela fra le famiglie reali, quindi scelse di interrompere le operazioni militari contro Mari, ormai sconfitta, per portare aiuto all'alleato.\n\"Ebla domina la Siria e l'ovest mesopotamico\".\nLa notizia della vittoria si diffuse rapidamente e Ibbi-zikir fu raggiunto dagli emissari dei regni vicini quando ancora si trovava a Tuttul. Tornando con l'esercito verso Ebla, fu accolto con tutti gli onori dal suo re I\u0161ar-damu, che venne a lui incontro lungo la strada. Seguirono ad Ebla lunghi festeggiamenti durante i quali ricevettero doni tutti i membri della famiglia di Ibbi-zikir (i suoi figli, i fratelli e gli zii cio\u00e8 i fratelli dello scomparso Ibrium). Ibbi-zikir prosegu\u00ec nella sua azione diplomatica negli anni successivi, rinforzando l'alleanza con i regni di Ki\u0161 (la principessa eblaita Ke\u0161dut spos\u00f2 il figlio del re di Ki\u0161, cio\u00e8 il figlio di Sargon di Akkad) e di Nagar (la principessa eblaita Tagri\u0161-damu spos\u00f2 il figlio del re di questa citt\u00e0 Ultum-\u1e2bu\u1e2bu) e rendendo Ebla capitale di una vasta coalizione che controllava tutte le vie carovaniere dalla Siria alla Mesopotamia. Infine Ibbi-zikir ottenne che il figlio del re ed erede al trono eblaita, Irag-damu, sposasse sua figlia Zaa\u0161e (che divenne la terza persona pi\u00f9 importante di Ebla, superando la stessa principessa Ke\u0161dut), imparentando cos\u00ec la sua famiglia con quella dei pi\u00f9 potenti regni dell'epoca. L'importanza ed il potere del gran visir sono testimoniati dal fatto che, l'anno dopo la vittoria, prima la regina Baba di Mari, moglie del re \u1e2aidar, e poi uno dei suoi figli A\u0161i\u1e2bu si recarono in visita a Ebla; che una regina si impegnasse direttamente in una missione diplomatica era un caso assolutamente eccezionale.\n\"Mari torna a vincere\".\nInaspettatamente, pochi anni dopo (circa nel 2300 a.C.), mentre si trovava all'apice del suo potere, la citt\u00e0 di Ebla fu saccheggiata e distrutta in un modo cos\u00ec violento che non riuscir\u00e0 pi\u00f9 per almeno un secolo, a recuperare il potere che aveva. Si \u00e8 molto discusso, da parte degli studiosi su chi sia stato l'artefice di questa impresa, nessuno dei regni limitrofi era infatti cos\u00ec potente da poter compiere un'impresa del genere. Nel 2001 durante gli scavi archeologici in Mari, guidati dall'archeologo Margueron, fra le rovine del palazzo reale, fu ritrovato un sigillo in creta con impresso il nome del re \u1e2aidar ed altri con il nome del re mariota Isqi-Mari; questo ritrovamento confermava che il palazzo reale mariota era ancora attivo anni dopo la distruzione di Ebla. In base a questi dati archeologici, \u00e8 probabile che contingenti marioti abbiano partecipato all'azione ancora durante il regno del re mariota \u1e2aidar, lo stesso che pochi anni prima aveva subito l'onta della sconfitta, ma \u00e8 molto improbabile che in cos\u00ec pochi anni Mari sia riuscita a riorganizzare un cos\u00ec potente esercito, senza che ci\u00f2 venisse segnalato dagli agenti eblaiti che sappiamo erano presenti in Mari, senza ottenere appoggio da alleati, e a distruggere definitivamente il potente nemico. \u00c8 quindi probabile che un contingente mariota abbia accompagnato una forza militare molto pi\u00f9 efficiente e potente, mentre attraversava i suoi territori, per attaccare Ebla: l'unica ipotizzabile \u00e8 quella dell'esercito di Sargon di Akkad, come anche indicherebbe l'inaudito grado di distruzione a cui fu sottoposta Ebla (durante il secolare conflitto fra Mari ed Ebla, nessuna grande citt\u00e0 era stata distrutta). Il progetto protoimperiale di Ibbi-Zikir, basato su un sapiente equilibrio fra forza militare, azione diplomatica, matrimoni dinastici, croll\u00f2 di fronte all'assolutismo imperiale di Sargon di Akkad, basato su una forza militare efficiente e sempre pronta, sulla distruzione sistematica di tutti i centri di potere locale anche violando trattati e legami famigliari (in uno degli ultimi documenti degli archivi eblaiti, appare abbastanza chiaro che una principessa eblaita spos\u00f2 un figlio di Sargon che quindi era consuocero di I\u0161ar-Damu).\n\"L'epilogo definitivo\".\n\u1e2aidar govern\u00f2 ancora qualche anno e poi il trono pass\u00f2 al suo successore, Isqi-Mari, di cui \u00e8 stato ritrovato il trono, sul quale sono illustrate scene di guerra e di trionfo, cosa che sembra indicare che questo re partecip\u00f2 alla distruzione di Ebla, probabilmente quando era ancora solo un generale, circa nel 2300 a.C.. A questo punto si poteva credere che il conflitto si fosse definitivamente concluso, ma nonostante la vittoria mariota, questa lunga guerra lasciava una serie di problemi irrisolti e densi di conseguenze e cio\u00e8 tutti i pi\u00f9 potenti regni che dominavano la valle dell'Eufrate erano distrutti o fortemente indeboliti, il gran numero di caduti in battaglia aveva ridotto la forza lavoro disponibile e sul trono di Ki\u0161 si trovava il re I\u0161kun-nunu (figlio di Sargon di Akkad), la cui regina, Ke\u0161dut, era una delle figlie del re di Ebla. In un primo tempo ad approfittare di questo vuoto di potere fu il re-sacerdote di Umma, Lugalzagesi, che, a prezzo di nuovi spargimenti di sangue e distruzioni riusc\u00ec a creare un vasto regno nel sud mesopotamico. Solo un decennio dopo la distruzione di Ebla, Mari sub\u00ec la stessa sorte, fu incendiata e distrutta da Sargon di Akkad circa nel 2290 a.C. (2265 secondo la cronologia breve), che successivamente sconfisse Lugalzagesi e riusc\u00ec ad estendere il suo controllo dai territori del sud mesopotamico alla Siria. Il destino finale delle due citt\u00e0 per\u00f2 sar\u00e0 diverso. Il palazzo reale di Mari fu in parte restaurato gi\u00e0 al tempo di Sargon di Akkad e la citt\u00e0 ricostruita durante il regno di suo figlio Manishtushu e di suo nipote Naram-Sin; i sovrani akkadici infatti decisero di fare di Mari, per la sua posizione strategica, una loro capitale secondaria, affidata alla reggenza di un governatore militare, il \u0161akkanakku. In pochi decenni Mari riacquist\u00f2 la sua ricchezza e potenza, nella fase storica del terzo regno di Mari. Ebla tent\u00f2 di riprendersi dalla distruzione, ma fu di nuovo conquistata e saccheggiata dal re di Akkad, Naram-Sin. Non era pi\u00f9 il potente regno di prima, tanto che nella sua stele della vittoria Naram-Sin la paragona alla citt\u00e0 di Armi (potente, ma di secondaria importanza). Ebla torn\u00f2 ad essere un ricco centro dell'antica Siria ed ebbe un nuovo sviluppo demografico, ma il centro del potere siriano si era trasferito sulla vicina Aleppo ed anche Karkemi\u0161, una volta liberata dalla sottomissione ad Ebla, divenne un importante e potente regno del nord sirano.\nTerzo Regno.\nMari rimase deserta per due generazioni prime di venir ricostruita dal re accadico Manishtushu. Un governatore fu posto a dirigere la citt\u00e0 con il titolo di Shakkanakku (governatore militare). Akkad manteneva il diretto controllo sulla citt\u00e0, come risulta evidente ai tempi di Naram-Sin di Akkad che nomin\u00f2 due sue figlie sacerdotesse della citt\u00e0.\nLa dinastia dei \"\u0161akkanakku\".\nL'archivio dell'amministrazione mariota di questo periodo non \u00e8 stato ancora ritrovato e quindi questo periodo \u00e8 poco noto.\nIl primo membro della dinastia dei Shakkanakku nelle liste \u00e8 Ididish, nominato nel c. 2266 a.C., secondo gli elenchi, Ididish govern\u00f2 per 60 anni e riusc\u00ec trasferire la carica al figlio, rendendola cos\u00ec ereditaria.\nLa terza Mari segu\u00ec la seconda come struttura generale, la fase \"P0\" dell'antico palazzo reale fu sostituita con un nuovo palazzo per il Shakkanakku. Un altro piccolo palazzo fu costruito nella parte orientale della citt\u00e0 e conteneva le tombe reali del periodo precedente. I bastioni furono ricostruiti e fortificati mentre l'argine fu modificato e trasformato in un muro difensivo che raggiungeva i 10 metri di larghezza. Il precedente recinto sacro fu mantenuto, cos\u00ec come il tempio di Ninhursag. Comunque i templi di Ninni-Zaza e I\u0161tar scomparirono{, mentre un nuovo tempio chiamato \"tempio dei leoni\" (dedicato al dio Dagan), fu costruito dal Shakkanakku Ishtup-Ilum e adiacente a esso, era la terrazza rettangolare (ziggurat) che misurava 40 x 20 metri per i sacrifici.\nIdidish rimase in carica per sessantanni e quindi fu al servizio di almeno tre imperatori akkadici (Manishtushu, Naram-Sin e Shar-kali-sharri) durante il periodo di massima potenza dell'impero fino all'inizio della crisi, fu l'artefice della ricostruzione e ristrutturazione della citt\u00e0, in particolare durante il regno di Naram-Sin, che avvi\u00f2 lavori di ricostruzione in molte delle citt\u00e0 conquistate. L'importanza recuperata della citt\u00e0 e la sua provata sicurezza, sono dimostrate dal fatto che una delle figlie di Naram-Sin, risiedeva qui.\nIdidish, probabilmente sfruttando la debolezza del controllo imperiale, riusc\u00ec a trasferire la carica al figlio Shu-Dagan, che per\u00f2 rimase in carica solo sei anni, fino a circa il 2200 a.C.. \nAlla sua morte fu, anche lui, sostituito dal figlio Ishme-Dagan, in un periodo in cui la pressione dei Gutei sui confini dell'impero si faceva sempre pi\u00f9 intensa. Rimase in carica fino alla caduta dell'impero Akkadico, circa nel 2154 a.C.. Durante il suo governatorato, Mari comincia ad estendere il suo controllo verso il sud mesopotamico.\nL'impero di Akkad si disgreg\u00f2 durante il regno di Shar-kali-sharri e Mari riacquist\u00f2 la sua indipendenza ma mantenne l'uso del titolo di Shakkanakku anche durante tutto il periodo della terza dinastia di Ur.. \nOrmai il titolo di Shakkanakku aveva assunto il significato analogo a quello di re e, di fatto, a Mari si era installata una terza dinastia. Anche il regno di N\u00fbr-M\u00ear, figlio di Ishme-Dagan, regn\u00f2 solo per pochi anni (circa dal 2154 a.C. al 2148 a.C.) e fu sostituito da suo fratello Ishtup-Ilum. Il regno di questo Shakkanakku dur\u00f2 dieci anni (fino a circa il 2136 a.C.) e fu contemporaneo a quello di Gudea di Lagash. Ishtup-Ilum estese il controllo di Mari verso il sud mesopotamico.\nUna principessa di Mari spos\u00f2 il figlio di Ur-Nammu di Ur, e Mari pass\u00f2 sotto l'egemonia di Ur. Comunque l'indipendenza di Mari non fu ridotta da vassallaggio e alcuni Shakkanakku usarono il titolo di Lugal nelle loro iscrizioni votive, mentre usavano il titolo di Shakkanakku nella loro corrispondenza con la corte di Ur. La dinastia termin\u00f2 per motivi sconosciuti non molto prima dell'insediamento di una nuova dinastia, che inizi\u00f2 nella seconda met\u00e0 del IXX secolo a.C..\nEpoca amorrea.\nIl secondo millennio a.C. nella Mezzaluna Fertile fu caratterizzato dall'espansione degli Amorrei che arrivarono a dominare e governare la maggior parte di questa regione, inclusa Mari, che divenne, nel 1830 a.C., la sede della dinastia amorrea dei Lym con il re Yaggid-Lim. Comunque le evidenze epigrafiche e archeologiche mostrano un alto grado di continuit\u00e0 fra l'era dei Shakkanakku e quella amorrea.\nLa dinastia Lim.\nYaggid-Lim era il re della citt\u00e0 di Suprum prima di stabilirsi a Mari. Egli strinse alleanza con Ila-kabkabu di Ekallatum, ma i rapporti fra i due monarchi cambiarono poi in guerra aperta. Il conflitto termin\u00f2 con la cattura di Yahdun-Lim, figlio ed erede di Yaggid-Lim, da parte di Ila-kabkabi e, come riportato in una tavoletta ritrovata a Mari, con l'assassinio di Yaggid-Lim da parte dei suoi servi. Comunque nel 1820 a.C. Yahdun-Lim era saldamente al potere come re di Mari,\nYahdun-Lim inizi\u00f2 il suo regno sottomettendo i capi di sette trib\u00f9 ribelli e ricostruendo le mura di Mari e Terqa oltre a costruire una nuova roccaforte che chiam\u00f2 Dur-Yahdun-Lim. Poi estese i suoi domini verso ovest, proclamando di aver raggiunto il Mediterraneo, comunque in seguito dovette affrontare la ribellione dei nomadi \"Banu-Yamina\" (Benjaminiti) che occupavano i territori attorno a Tuttul. I ribelli furono appoggiati dal re di Yamkhad, Sumu-Epuh, i cui interessi erano minacciati dalla recente alleanza fra Yahdun-Lim e Eshnunna.\nYahdun-Lim sconfisse i Benjaminiti, fu per\u00f2 evitata una guerra aperta con Yamkhad perch\u00e9 un pericolo pi\u00f9 grande si stava delineando a causa delle mire espansioniste del re assiro Shamshi-Adad I, figlio di Ila-kabkabi. Questa nuova guerra si risolse con una sconfitta per Mari, e Yahdun-Lim fu assassinato circa nel 1798 a.C. da suo figlio Sumu-Yamam, che fu a sua volta assassinato due anni dopo la sua incoronazione quando fu a sua volta sconfitto da Shamshi-Adad I che annesse Mari al suo impero, ponendo sul trono uno dei suoi figli, Yasmah-Adad.\nIl periodo assiro e il ritorno della dinastia Lim.\nIl nuovo re Yasmah-Adad spos\u00f2 la figlia di Yahdun-Lim, ma il resto della famiglia Lim si rifugi\u00f2 presso la nemica Yamkhad, cosa che Shamshi-Adad I denunci\u00f2 pubblicamente come un tradimento per giustificare cos\u00ec l'annessione di Mari al suo impero. Per rinforzare la sua posizione contro il suo nuovo nemico Yamkhad, Shamshi-Adad I fece sposare a Yasmah-Adad, Betlum, la figlia di Ishi-Addu di Qatna. Yasmah-Adad per\u00f2 non tratt\u00f2 questa nuova moglie con gli onori e il rispetto necessari, causando una crisi diplomatica con Qatna.\nQuesto comportamento di Yasmah-Adad suscit\u00f2 le ire di suo padre che, in varie lettere, lo accusa di essere un sovrano debole e incapace.\nShamshi-Adad I mor\u00ec nel 1776 a.C, proprio mentre l'esercito di Yarim-Lim I di Yamhad si stava mobilitando in appoggio a Zimri-Lim, l'erede della dinastia Lym.\nAll'avvicinarsi dell'esercito di Zimri-Lim, un capo dei \"Banu-Simaal\" (la trib\u00f9 di Zimri-Lim) detronizz\u00f2 Yasmah-Adad, aprendo cos\u00ec la strada a Zimri-Lim che arriv\u00f2 pochi mesi dopo la fuga di Yasmah-Adad. Questi spos\u00f2 la principessa Shibtu, la figlia di Yarim-Lim I poco tempo dopo la sua investitura nel 1776 a.C.. L'ascesa al trono di Zimri-Lim, con l'aiuto di Yarim-Lim I, rese di fatto il regno di Mari subordinato a quello di Yamhad, Zimri-Lim considerava Yarim-Lim come suo padre e il re yamhadita fu in grado di ordinare a Zimri-Lim di dichiararsi servo di Hadad (la principale divinit\u00e0 di Yamhad).\nNei primi anni del suo regno Zimri-Lim condusse una campagna contro i \"Banu-Yamina\" (Beniaminiti), stabil\u00ec anche un'alleanza con Eshnunna e Hammurabi di Babilonia e invi\u00f2 il suo esercito in aiuto dei Babilonesi.\nIl nuovo re indirizz\u00f2 la sua politica espansionista verso nord nella regione dell'alto Khabur, denominata anche Idamaraz dove sottomise i piccoli regni locali della regione come quelli di Urkesh e Talhayum, forzandoli al vassallaggio.\nQuesta politica espansionistica incontr\u00f2 la resistenza di Qarni-Lim, il re di Andarig, che Zimri-Lim sconfisse, assicurando il controllo mariota sulla regione nel 1771 a.C, impresa che fortific\u00f2 i confini del regno e port\u00f2 a un periodo di pace, prosperit\u00e0 e nuovo sviluppo della citt\u00e0 come centro commerciale.\nLe pi\u00f9 importanti eredit\u00e0 lasciateci da Zimri-Lim sono la ristrutturazione del Palazzo Reale, che fu notevolmente ingrandito fino a contenere ben 275 stanze, squisiti artefatti come la statua della \"dea del vaso\" e soprattutto un archivio reale contenente migliaia di tavolette.\nLe relazioni diplomatiche con Babilonia peggiorarono a causa di una disputa sul controllo della citt\u00e0 di H\u012bt che richiese lunghi negoziati, durante i quali entrambi i regni furono coinvolti in una guerra contro l'Elam nel 1765 a.C. circa. Alla fine, il regno fu invaso da Hammurabi che sconfisse Zimri-lim in battaglia nel 1761 a.C. circa e pose fine alla dinastia Lim, mentre Terqa divenne capitale di uno stato indipendente chiamato regno di Khana.\nUltimo periodo.\nLa citt\u00e0 sopravvisse alla distruzione e trov\u00f2 la forza di ribellarsi a Babilonia nel 1759 a.C. circa, cosa che provoc\u00f2 una dura repressione da parte di Hammurabi che, questa volta, distrusse e rase al suolo l'intera citt\u00e0. Come atto di misericordia, Hammurabi permise a Mari di sopravvivere come piccolo villaggio sotto l'amministrazione babilonese. \nIn seguito Mari divenne parte dell'impero Assiro e fu elencata fra i territori conquistati dal re assiro Tukulti-Ninurta I (che regn\u00f2 dal 1243 al 1207 a.C.). Negli anni successivi Mari pass\u00f2 pi\u00f9 volte dal controllo assiro a quello babilonese e viceversa. \nAlla met\u00e0 dell'XI secolo a.C. divenne parte del regno di Khana, il cui re Tukulti-Mer assunse il titolo di \"re di Mari\" e si ribell\u00f2 contro il dominio assiro, provocando la reazione dell'imperatore Assur-bel-kala che espugn\u00f2 e riconquist\u00f2 la citt\u00e0. Mari pass\u00f2 sotto lo stretto controllo del impero neoassiro e, nella prima met\u00e0 dell'VIII secolo a.C., fu affidata a un governatore di nome Nergal-Erish che operava sotto l'autorit\u00e0 dell'imperatore Adad-Nirari III (che regn\u00f2 dal 810 al 783 a.C.). \nNel 760 a.C. circa Shamash-Risha-Usur, un autonomo governatore di parte dei territori del medio Eufrate, sotto l'autorit\u00e0 nominale del re assiro Assur-dan III, si proclam\u00f2 governatore della terra di Suhu e Mari e cos\u00ec fece suo figlio Ninurta-Kudurri-Usur. Per\u00f2, in quel periodo, Mari era nota come parte del territorio di Laqe cosa che rendeva improbabile che la famiglia Usur potesse effettivamente controllarla, e suggerendo che il titolo fosse impiegato solo per ragioni storiche e politiche.\nLa citt\u00e0 continu\u00f2 a essere abitata, come piccolo insediamento, fino al periodo ellenistico per poi scomparire dai documenti storici.\nSovrani di Mari.\nLa Lista Reale Sumerica registra una prima dinastia di sei re in Mari che godette di piena egemonia dopo il periodo in cui Mari fu tributaria della citt\u00e0 di Adab e quello della dominazione della dinastia di Kish. I nomi dei sovrani marioti sono danneggiati nelle copie pi\u00f9 antiche della lista e quei re erano correlati a re storici appartenenti al secondo regno. Comunque, una copia integra della lista, risalente alla prima dinastia babilonese, fu scoperta a Shubat-Enlil, e i nomi qui elencati non assomigliano a nessun sovrano storicamente attestato del secondo regno, indicando che i compilatori di questa lista avevano in mente una pi\u00f9 antica (e forse leggendaria) dinastia.\nL'ordine cronologico dei re della prima dinastia \u00e8 fortemente incerto; per i re della seconda dinastia, si assume che la lettera di Enna-Degan li riporti nel corretto ordine cronologico.\nL'esistenza di molti di questi sovrani \u00e8 attestata dai loro propri oggetti votivi ritrovati nella citt\u00e0, ma le date dei loro regni restano altamente incerte.\nPer i Shakkanakku, le liste sono incomplete e dopo Hanun-Dagan, che regn\u00f2 alla fine della terza dinastia di Ur, circa nel 2008 a.C., mostrano molte lacune.\nApprossimativamente 13 altri Shakkanakku regnarono dopo Hanun-Dagan, ma solo alcuni sono noti, con l'ultimo della lista in carica non molto tempo prima dell'avvento di Yaggid-Lim che fond\u00f2 la dinastia Lim circa nel 1830 a.C..\nPopolazione e lingua.\nI fondatori della prima citt\u00e0 dovevano essere sumeri o, pi\u00f9 probabilmente semiti orientali, che parlavano la lingua di Terqa, nel nord. L'archeologo I. J. Gelb collega la fondazione di Mari con la civilt\u00e0 di Kish, che era un'entit\u00e0 culturale costituita da una popolazione che parlava una lingua semitica orientale e che si estendeva dal centro della Mesopotamia fino a Ebla nella parte pi\u00f9 occidentale del levante mesopotamico.\nAl suo apice, la seconda citt\u00e0 ospitava circa 40000 abitanti. Questa nuova popolazione era semitica orientale e parlava un dialetto simile a quello di Ebla. Nel periodo dei Shakkanakku la lingua parlata era l'accadico. Nomi semitici occidentali cominciano a diffondersi a Mari fin dal secondo regno e, dalla met\u00e0 dell'et\u00e0 del bronzo, le trib\u00f9 degli Amorrei provenienti dall'occidente semitico, divennero la maggioranza dei gruppi pastorali del medio Eufrate e della valle del Khabur. I nomi in lingua amorrea incominciano a essere documentati nel periodo dei Shakkanakku, anche fra i membri della stessa dinastia regnante.\nDurante il dominio della dinastia Lim la popolazione prevalente sar\u00e0 amorrea, ma sono documentati anche nomi accadici e sebbene la lingua amorrea fosse quella pi\u00f9 parlata, i documenti saranno prevalentemente scritti in accadico. Le trib\u00f9 pastorali amorree a Mari erano chiamate \"Hanean\", un termine che indica i nomadi in generale (letteralmente \"gente che abita nelle tende\"), questi Hanean erano divisi in \"Banu-Yamina\" (figli della destra) e \"Banu-Simaal\" (figli della sinistra), con i capi provenienti dal ramo \"Banu-Simaal\". Il regno ospitava anche trib\u00f9 di Sutei che vivevano nel distretto di Terqa.\nOrganizzazione del regno.\nGrazie agli archivi in tavolette di argilla rinvenuti negli archivi del palazzo reale, l'organizzazione del regno all'epoca di Zimri-Lim \u00e8 ben conosciuta.\nA capo del regno era il re (\"\u0161arrum\"), coadiuvato da un visir che controllava l'economia del regno (\"\u0161ukkallum\") e da un consiglio che lo assisteva nel prendere le decisioni (\"piri\u0161tum\").\nMari era una monarchia assoluta con il re che controllava ogni aspetto dell'amministrazione, coadiuvato dagli scribi nel ruolo di amministratori. Durante l'era Lim, Mari era divisa in quattro provincie, ognuna con il suo capoluogo: Terqa, Saggaratum, Qattunan e Tuttul e ognuna con la sua burocrazia e il suo proprio statuto. Il governo forniva ai villaggi aratri e attrezzatura agricole in cambio di una parte dei raccolti.\nA capo di ciascuna provincia era posto un governatore (\"\u0161apitum\"), coadiuvato da un intendente (\"abu b\u012btim\"), da un responsabile dei domini (\"\u0161a sikkatim\") e dal capo dei pascoli, che controllava le trib\u00f9 nomadi (\"merh\u016bm\"). \nOgni provincia aveva la propria burocrazia; il governo locale forniva agli abitanti del villaggio aratri e attrezzature agricole, in cambio di una parte del raccolto, che veniva in parte inviato alla capitale.\nL'esercito riprendeva l'organizzazione utilizzata nel corso della terza dinastia di Ur. Era suddiviso in unit\u00e0 di dieci uomini (\"e\u0161irtum\", comandata da un \"waklum\") che potevano essere raggruppate per cinque (comandate da un \"laputtum\") o per dieci (\"pirsum\", comandata da un \"rab pirsim\"). Esistevano raggruppamenti di due o tre \"pirsum\", con duecento o trecento soldati (comandati da un \"rabi amurrim\") e infine un'armata di circa mille uomini (\"umm\u0101num\") era comandata da un generale (\"\u00e2lik p\u0101n \u1e63\u0101bim\") che faceva parte dei grandi dignitari del regno. Esistevano inoltre diversi tipi di unit\u00e0: guarnigioni cittadine (\"s\u0101b birtim\"), guardia di palazzo (\"s\u0101b b\u0101b ekallim\"), un corpo di genieri (\"s\u0101b tup\u0161ikk\u0101nim\"), e ancora corpi per spedizioni militari e corpi formati da etnie specifiche.\nCultura e religione.\nIl primo e il secondo regno saranno fortemente influenzati dal sud di Sumer. La societ\u00e0 era governata da un'oligarchia urbana e i cittadini erano ovunque noti per le elaborate acconciature, le barbe molto curate e i vestiti molto appariscenti. Il calendario era calcolato utilizzando l'anno solare diviso in dodici mesi, ed era lo stesso calendario utilizzato a Ebla (\"L'antico calendario eblaita\"). Gli scribi utilizzavano la scrittura sumera e le opere d'arte erano simili a quelle del resto di Sumer, cos\u00ec come gli stili architettonici.\nL'influenza mesopotamica continu\u00f2 a essere intensa su Mari anche nel periodo amorrita, come risulta evidente nello stile babilonese utilizzato dagli scribi .. Nonostante questa influenza, per\u00f2, in questo periodo comincia a diffondersi e poi a prevalere uno differente stile siriano, che risulta evidente nei sigilli dei re, che riflettono chiaramente un influsso siriano. La societ\u00e0 aveva ancora una struttura tribale e consisteva in massima parte di agricoltori e nomadi (Haneans) e, in contrasto con il resto della Mesopotamia, il tempio aveva un ruolo inferiore nella vita quotidiana rispetto al palazzo, che deteneva il potere politico ed economico. Le donne godevano di una relativa eguaglianza con gli uomini, la regina Shibtu regn\u00f2 nel nome di suo marito mentre questi era impegnato lontano dalla citt\u00e0, aveva un ruolo amministrativo rilevante e un'evidente autorit\u00e0 sui pi\u00f9 alti ufficiali di suo marito.\nIl pantheon includeva sia divinit\u00e0 sumere sia semitiche e, per gran parte della sua storia, Dagan fu la divinit\u00e0 egemone a Mari, mentre Mer era la divinit\u00e0 patrona.\nAltre divinit\u00e0 importanti erano la semitica I\u0161tar (corrispondente alla sumera Inanna) dea della fertilit\u00e0, il semitico Athtar e infine \u0160ama\u0161, il dio del sole che era considerato come una delle divinit\u00e0 pi\u00f9 importanti e ritenuto ogniscente e ogniveggente. Fra le divinit\u00e0 sumere il pi\u00f9 venerate erano: Ninhursag, Dumuzi, Enki, Anu, ed Enlil.\nLa profezia aveva un ruolo molto importante a Mari, i templi ospitavano profeti che davano consigli ai re e partecipavano alle feste religiose.\nEconomia.\nAlla prima Mari risale il pi\u00f9 antico laboratorio per la produzione di ruote mai scoperto in Siria ed era un importante centro per la lavorazione del bronzo. Nella citt\u00e0 erano anche presenti un distretti dedicati alla fusione dei metalli, alla tintura delle stoffe e produzione di ceramiche, il carbone necessario giungeva in citt\u00e0 su chiatte fluviali provenienti dal corso superiore del fiume Khabur e dall'area dell'Eufrate.\nL'economia del secondo regno era basata sia sull'agricoltura sia sul commercio. L'economia era centralizzata e diretta da un'organizzazione statale e periferica (comunale), dove le sementi venivano immagazzinate in granai gestiti dalle autorit\u00e0 locali e poi redistribuite alla popolazione in base alla status sociale.\nLo stato controllava anche l'allevamento in tutto il regno. Alcune persone dipendevano direttamente dal palazzo, saltando le autorit\u00e0 periferiche, fra questi erano i produttori di metallo e tessuti e gli ufficiali dell'esercito.\nEbla era allo stesso tempo un importante partner commerciale e una rivale. Per la sua posizione Mari era un importante centro commerciale che controllava le vie che collegavano il Levante alla Mesopotamia.\nLa Mari amorrita conserv\u00f2 la precedente struttura economica, nella quale per\u00f2 pesavano un poco di pi\u00f9 i prodotti dell'agricoltura irrigua della valle dell'Eufrate. La citt\u00e0 mantenne il suo ruolo commerciale e fu un punto di scambio importante per mercanti provenienti da Babilonia e altri regni, riceveva merci da sud e da est attraverso le chiatte fluviali e le redistribuiva verso nord, nord ovest e ovest.\nLe principali merci gestite a Mari erano i metalli e lo stagno importati dall'altopiano iraniano ed esportati a ovest fino a Creta. Altre merci includevano rame da Cipro, argento dall'Anatolia, lana dal Libano, oro dall'Egitto, olio d'oliva, vino e tessuti, oltre a pietre preziose, dall'attuale Afghanistan.\nSito archeologico.\nGli scavi delle rovine di Mari sono stati intrapresi a partire dal 1933 dall'archeologo francese Andr\u00e9 Parrot che, durante oltre vent'anni di ricerche e scavi, port\u00f2 alla luce anche l'archivio reale con circa ventimila tavolette d'argilla, contenenti iscrizioni su argomenti amministrativi, economici e politici, la cui decifrazione permise, tra l'altro, di datare pi\u00f9 esattamente il periodo di regno di Hammurabi.\nGli scavi furono poi ripresi nel 1979 da Jean-Claude Margueron. Nel corso di circa 40 campagne di scavo \u00e8 stato esplorato solo un quindicesimo dell'estensione totale del sito, di circa 14 ettari. In una profondit\u00e0 di circa 14,5 metri si distinguono chiaramente tre livelli di occupazione, dei quali solo il pi\u00f9 recente (Mari III) \u00e8 stato largamente documentato, mentre i primi due non hanno ancora rivelato tutti i loro segreti.\nMari I.\nI primi livelli di occupazione del sito risalgono alla fine del IV millennio a.C. e la citt\u00e0 acquis\u00ec poi importanza agli inizi del III millennio a.C.. A quest'epoca si deve la creazione della rete di irrigazione sulla riva destra dell'Eufrate, che permetteva la coltivazione della valle.\nSecondo Jean-Claude Margueron, direttore degli scavi dal 1979, apparterrebbe a quest'epoca anche la costruzione di un canale di circa 120\u00a0km di lunghezza, che collegava il fiume Eufrate al fiume Khabur, a circa 10\u00a0km a valle di Mari. Secondo altri invece, poich\u00e9 non viene citato in nessuna delle fonti antiche, sarebbe una realizzazione molto pi\u00f9 tarda.\nLa citt\u00e0 venne fondata a una certa distanza dal fiume per evitare il pericolo di inondazioni e per lo stesso motivo era circondata da una diga di contenimento di 1900 m di diametro. Un canale permetteva l'approvvigionamento d'acqua e l'accesso al porto della citt\u00e0.\nLe difese erano assicurate da una cinta di mura di 1.300 m di diametro con numerose torri difensive e quattro porte d'ingresso. Della citt\u00e0 originaria si sono rinvenute solo alcune abitazioni civili e botteghe artigiane, in quanto gran parte di essa \u00e8 ricoperta dai livelli storici successivi. Gli oggetti in bronzo rinvenuti testimoniano un notevole sviluppo dell'attivit\u00e0 metallurgica.\nMari II.\nPer ragioni sconosciute la citt\u00e0 perse di importanza, per riacquistarla poi a met\u00e0 del III millennio a.C., con le stesse caratteristiche economico sociali. A quest'epoca risale un tempio dedicato alla dea I\u0161tar, ritrovato nella parte ovest del \"tell\" principale. Altri templi sono stati riportati alla luce nella zona centrale, dedicati a divinit\u00e0 del pantheon sumero (Ninhursag, \u0160ama\u0161, il re divinizzato Ninni-Zaza e ancora I\u0161tar, I\u0161tarat, e forse Dagon), a cui si aggiunge il \"Massiccio rosso\", un'alta terrazza che doveva anch'essa sostenere un tempio. Non \u00e8 stato invece identificato il tempio, noto dai documenti, dedicato a Itur-M\u00ear, divinit\u00e0 tutelare della citt\u00e0.\nGli scavi archeologici hanno permesso di definire la struttura ubanistica della citt\u00e0 in questo periodo. Accanto ai templi si collocava il \"Recinto sacro\", nel sito che in seguito sarebbe stato occupato dal palazzo reale del II millennio, costituito da numerosi piccoli ambienti che circondano uno spazio centrale. Nei pressi si trovava il primo palazzo (\"palazzo presargonide\"), anch'esso poi ricoperto dal palazzo reale successivo. Sono state rimesse in luce anche alcune abitazioni e statue e oggetti preziosi. In questo periodo cresce d'importanza anche la produzione statuaria mariota, che sar\u00e0 apprezzata in tutto il vicino oriente antico.\nLa distruzione della citt\u00e0 fu probabilmente dovuta a una ritorsione del re accadico Sargon o Naram-Sin nel XXIII secolo a.C. contro la citt\u00e0 che si era ribellata.\nMari III.\nAll'epoca dei \"\u0161akkanakku\" la citt\u00e0 fu ampiamente rinnovata. Venne costruito una grande cinta in mattoni crudi e fu costruito un nuovo palazzo reale, che comprendeva all'interno il \"Recinto sacro\" dell'epoca precedente. Un secondo palazzo ospitava i membri della famiglia reale o la residenza del re stesso. Grandi ipogei sotterranei dovevano ospitare le tombe reali, saccheggiate in seguito. Vennero rinnovati alcuni dei templi e fu costruito su un'alta terrazza il \"Tempio dei leoni\".\nLe ultime fasi.\nDopo la distruzione babilonese, Mari diviene una piccola borgata priva di importanza, in seguito allo spostamento delle rotte commerciali, che incominciarono a evitare il medio corso dell'Eufrate, la cui valle perse di importanza.\nIl sito venne definitivamente abbandonato in epoca seleucide.\nIl palazzo reale del II millennio a.C..\nConsiderato uno dei capolavori dell'architettura antica orientale e all'epoca una delle meraviglie del mondo, il palazzo reale (noto anche come \"palazzo di Zimri-Lim\") costituisce il monumento pi\u00f9 imponente della citt\u00e0. Fu costantemente rinnovato fino alla distruzione babilonese del 1761 a.C. e i livelli meglio conosciuti sono quelli immediatamente precedenti alla rovina, legati al regno di Zimri-Lim.\nLo stato di conservazione \u00e8 sorprendente tanto che al momento della scoperta i muri potevano arrivare anche a cinque metri di altezza. Solo il lato meridionale risulta gravemente danneggiato e quasi del tutto scomparso.\nCome la maggioranza degli edifici del Vicino Oriente antico, il Palazzo di Mari \u00e8 costruito con mattoni crudi, fabbricati con argilla e paglia, un legante naturale che ne evita la rottura mentre essiccano al sole. Gli stessi materiali sono impiegati anche per preparare l\u2019intonaco con il quale sono coperti gli alzati, mentre molti pavimenti sono di terra e i tetti sono costruiti con travi di legno e canne. In tutta la regione, l\u2019uso della pietra, materiale pi\u00f9 raro dell\u2019argilla, \u00e8 relegato alle fondazioni dei muri o a particolari elementi strutturali, come basi di colonne e bacini.\nPurtroppo le campagne di scavo condotte da Andr\u00e9 Parrot fra le due guerre mondiali, riflettono le limitazioni dei metodi del tempo e inoltre furono centrate alla descrizione del palazzo ai tempi della sua distruzione e pochi scavi vennero progettati per la ricerca di reperti risalenti a periodi precedenti, per questo, quando si descrive il palazzo reale di Mari in realt\u00e0 si descrive il palazzo ai tempi di Zimri-Lim. \nVisto dall\u2019esterno il palazzo doveva avere un aspetto compatto, poich\u00e9 i tetti erano piatti e terrazzati e gli spessi muri perimetrali avevano solo qualche piccola apertura per dare luce agli ambienti interni. I tetti erano in parte utilizzati come postazioni di guardia (il palazzo era ben munito e sorvegliato), in parte adoperati dalla famiglia reale, per lo svago.\nCopriva circa 3 ettari, con circa 260 fra sale e 40 cortili solo al piano terra, perch\u00e9 in origine aveva anche un secondo piano, crollato durante l'incendio, ma la cui esistenza \u00e8 dimostrata anche dal ritrovamento dei resti di numerose scale. Sommando il primo e il secondo piano si raggiungeva il numero di circa 550 ambienti di diversa ampiezza. Era un insieme perfettamente organizzato in unit\u00e0 funzionali, ben delimitate architettonicamente e servite da grandi cortili: scuderie, magazzini, uffici amministrativi, alloggi per il personale e gli ospiti, cucine. Erano presenti bagni dotati di pavimentazione in bitume e scarichi per le acque reflue in argilla impermeabilizzata e stanze per gli ospiti. Questo insieme complesso permetteva sia lo svolgimento dei compiti di amministrazione del regno sia di garantire la sicurezza del re. Contrariamente ad altri palazzi reali del tempo non vi erano ospitati laboratori artigianali che invece si trovavano in quartieri dedicati della citt\u00e0.\nAndr\u00e9 Parrot, nella relazione conclusiva delle sue campagne di scavi, identific\u00f2 la funzione di tutte le stanze del palazzo, ciascuna contrassegnata con numero progressivo; altri archeologi riesaminarono i reperti e contestarono le sue deduzioni.\nNel descrivere il palazzo seguiremo la descrizione che ne fece Parrot nella sua relazione, indicando poi le diverse descrizioni di studiosi successivi (la planimetria in figura segue la descrizione di Parrot). Il Palazzo pu\u00f2 essere suddiviso in quattro settori: nord-est (di rappresentanza e ricevimento), uno sud-est (dedicato al culto della dea I\u0161tar), uno nord-ovest che ospitava gli alloggi della famiglia reale e della regina e infine uno sud-ovest in cui era situata la sala del trono e gli alloggi del re.\nAla nord-est.\nIl Palazzo aveva solo due ingressi, sul lato nord, uno che conduceva alle sale di rappresentanza e un secondo, verso l'angolo orientale del palazzo che, attraverso un lungo corridoio perimetrale (vedi figura e planimetria), conduceva agli ambienti posteriori del palazzo, dedicati al culto. Il visitatore giungeva al palazzo grazie a una strada pavimentata, da qui, attraversato il doppio portale (difeso da torri) che costituiva l'ingresso del palazzo, accedeva a un vestibolo, presidiato da guardie (area 156 di Parrot), da qui veniva accolto in un primo cortile (area 154 di Parrot), che costituiva una sorta di sala d'attesa, dove era possibile dedicarsi a giochi e passatempo che si trovavano disegnati sul pavimento. Da qui, probabilmente in un'epoca pi\u00f9 remota, si poteva accedere agli alloggi destinati agli ospiti, ma questo accesso fu in seguito sbarrato. Dall'area 154 quindi, attraversando un ulteriore ambiente (area 152) si giungeva a un grande cortile, la \"grande corte\" (area 131 di Parrot), la pi\u00f9 grande del palazzo, rettangolare delle dimensioni di 32x48 metri. Per attraversare questi primi ambienti il visitatore doveva dunque compiere un percorso complesso, che lo costringeva ad ammirare la maestosit\u00e0 degli ambienti attraversati, ma che anche rendeva pi\u00f9 difficile, ai nemici, tentare un attacco a sorpresa contro il sovrano.\nLa \"grande corte\" costituiva cos\u00ec un punto di passaggio obbligato verso tutti gli altri ambienti del palazzo. Da qui, attraverso una porta posta a nord est, si accedeva alle dieci stanze dell'ostello per gli ospiti (dalla stanza 158 alla 167 di Parrot). Gli alloggi per gli ospiti erano elegantemente decorati e forniti di ampi bagni che ricevevano l'acqua da cisterne poste superiormente; tutto era progettato per fornire all'ospite un soggiorno comodo e piacevole. I due ambienti posti pi\u00f9 a nord di quest'area (stanze 165 e 167), delimitate dal muro perimetrale, dovevano ospitare la cucina per gli ospiti. Si completava cos\u00ec quest'area del palazzo, configurabile come un vero ostello di gran lusso. \nTorniamo alla \"grande corte\", anche questa con i muri riccamente decorati e affrescati, Parrot not\u00f2 che la parte centrale di questo cortile non era pavimentata e ipotizz\u00f2 che in questo punto si trovassero piantate palme da datteri (simbolo di prosperit\u00e0) e ipotizz\u00f2 che questa fosse la \"corte delle palme\" descritta in alcune tavolette; probabilmente, in questo grande cortile avvenivano le redistribuzioni (vedi avanti sull'organizzazione dello stato). Sulla parete sud della \"grande corte\" si trova l'accesso a un locale di non grandi dimensioni, leggermente sopraelevato (vi era una breve scala semicircolare) e riccamente affrescato con pitture murali probabilmente risalenti all'epoca di Shamshi-Adad I, raffiguranti scene di guerra e di pesca e riti legati alla dea I\u0161tar (stanza 132). Parrot la interpret\u00f2 come la stanza per le udienza private del re. Sulla grande corte si affacciavano anche altre stanze con la funzione di magazzini. Nell'angolo nord ovest della \"grande corte\" si trovava una porta che immetteva in un corridoio che conduceva ai locali posti nella parte pi\u00f9 occidentale del palazzo.\nOsservando la planimetria in figura \u00e8 facile notare come la disposizione degli ambienti del palazzo contribuisse alla sua sicurezza. I corridoi sono pochi, in genere si passa da una stanza a un'altra, le porte di entrata e uscita dalla stessa stanza sono asimmetriche cos\u00ec che risulta difficile vedere oltre e orientarsi, in alcune sale del piano si accede solo passando dal piano superiore, esistono postazioni di guardia nei punti strategici e infine gli alloggi reali sono i pi\u00f9 difficilmente raggiungibili. Dunque, una struttura a labirinto e complessa in cui era molto difficile per emissari stranieri potere arrivare furtivamente a minacciare il re.\nAla nord-ovest.\nDalla \"grande corte\", quindi, attraverso un lungo e buio corridoio (ambienti 114 e 112 di Parrot), si accedeva all'ala nord-ovest, che costituiva la parte ufficiale del palazzo. Il corridoio terminava nella luminosa e riccamente affrescata \"Corte della Palma\" (locale 106 di Parrot). Questo cortile quadrato, di dimensioni pari alla met\u00e0 della grande corte, era decorato con grandi affreschi, protetti da un porticato, fra cui quello noto come \"l'investitura di Zimri Lim\" (vedi avanti), e, secondo l'archeologo Al Kalesi, al suo centro doveva trovarsi una palma realizzata in bronzo e argento su supporto di legno (quindi questa era la corte della palma e non l'area 131). Da questo cortile si poteva accedere sia all'archivio di stato, di lato (ove sono state ritrovate numerose tavolette), sia alla sala del trono, di fronte. Anche nelle stanze ove stava il trono reale(64, 65 di Parrot) sono stati ritrovati affreschi e statue (vedi avanti). Nei pressi della sala del trono si trovava inoltre un piccolo vano rialzato (locale 66 di Parrot) destinato ad accogliere le statue degli antichi sovrani (vi \u00e8 stata trovata la statua di Ishup-Ilum e dove \u00e8 stata ritrovata anche la statua della dea dell'acqua, che probabilmente costituiva una fontana, vista la pavimentazione di bitume con scanalature per il deflusso dell'acqua, quivi ritrovata. Questo piccolo santuario, ricco di acque zampillanti fu particolarmente devastato dalle truppe babilonesi nel 1761 a.C.. Questi ambienti erano isolati dal lato orientale del palazzo ma collegati agli altri ambienti posti a occidente. Nella parte pi\u00f9 settentrionale di quest'ala si trovavano degli alloggi (attorno alla sala 31 di Parrot) riccamente decorati e dotati di numerose stanze da bagno che Parrot interpret\u00f2 come gli alloggi del re. Gli alloggi della regina si trovavano un poco pi\u00f9 a sud (stanza 15 di Parrot), e ancora pi\u00f9 a sud gli alloggi degli alti funzionari. Sempre in quest'ala del palazzo si trovano due stanze (24 e 25 di Parrot) che furono interpretate come una scuola per scribi, con seggiole e scrivanie in pietra.\nAla sud-ovest.\nDalla monumentale \"sala del trono\" (sala 65 di Parrot), delle dimensioni di 25 m x 11 m e alta almeno 12 m, si accedeva alla sala dei banchetti, dotata di panche in mattoni e collegata con le cucine reali, poste a sud e sviluppate attorno a un cortile nel quale si trova un grande forno circolare, dove si cuoceva il pane in stampi d\u2019argilla dalle forme pi\u00f9 disparate, trovati nella stessa area. Qui si trovavano anche gli alloggi della servit\u00f9. Proseguendo oltre, verso sud, si raggiungevano gli uffici amministrativi e i magazzini (stanze da 86 a 105 di Parrot). Dai magazzini si poteva accedere alle stanze pi\u00f9 meridionale dell'ala sud-est, interpretate come laboratori (stanze attorno alla 220 di parrot). Infine in un edificio separato (\"Casa delle donne\") erano probabilmente ospitate le concubine reali..\nAla sud-est.\nA quest'ala si poteva giungere dai magazzini, ma pi\u00f9 facilmente, dal lato sud della \"Grande Corte\", da qui un'ampia porta conducevano alla \"cappella palatina\", riccamente affrescata (vedi avanti) e che doveva ospitare una statua dedicata alla dea I\u0161tar e dove fu ritrovata la statua di Idi-Ilum (stanze 149, 150 e 210 di Parrot). Sotto il pavimento di questa area sacra (che nella planimetria presente in queta pagina \u00e8 coperta da una protezione), Parrot trov\u00f2 i resti di un precedente palazzo.\nUna differente descrizione.\nArcheolgi successivi contestarono l'interpretazione di Parrot sulla destinazione funzionale delle stanze. In particolare Margueron ribalt\u00f2 la descrizione del palazzo, ponendo gli alloggi reali nell'ala sud est (nei pressi della cappella palatina), a un piano superiore, a cui si poteva accedere, tramite scale, anche dalla sala del trono (zona R nella planimetria mostrata in queste pagine). In quelli che Parrot definisce come magazzini (stanze da 86 a 105), Margueron pone le stanze per la piccola servit\u00f9 e gli schiavi del re e lo stesso accede per alcune delle stanze dell'ala nord-est (quelle pi\u00f9 vicine all'ingresso) per la servit\u00f9 legata alla regina e agli alti funzionari. Con questo riarrangiamento il palazzo risulta funzionalmente diviso in due parti, una meridionale, legata al re, con gli alloggi reali a est, al piano superiore, e gli uffici amministrativi a ovest ed al piano terra. La stessa disposizione per la parte settentrionale, con gli alloggi a est ed ai piani superiori (per gli alti funzionari e gli ospiti) e la zona amministrativa e gli alloggi della servit\u00f9 a ovest, al piano terra. Solo l'ala nord ovest, assieme alla stanza del trono (la 65) quindi manterrebbero la funzione assegnate a loro da Parrot; anche la scuola degli scribi (24 e 25) diventa un semplice magazzino e la stanza delle udienze un terzo piccolo santuario. Sempre secondo Margueron le prime parti del palazzo a essere costruite furono quelle meridionali, con la costruzione che procedette, per aggiunte verso nord, con l'aggiunta della grande corte e le parti nord-est e nord-ovest, fino a raggiungere le sue finali dimensioni all'epoca di Shamshi-Adad I e suo figlio. Esistono dunque pareri diversi fra gli archeologi sulla destinazione funzionale delle varie stanze del palazzo, a parte qualche eccezione come l'area nord-est (considerata destinata all'ospitalit\u00e0 dei funzionari e forestieri) e la stanza 65 (la sala del trono, la G della planimetria allegata), da qui le diverse descrizioni del palazzo in testi diversi.\nAffreschi ritrovati nel palazzo.\nUna delle maggiori testimonianze del palazzo includono le pitture murali, che sono state ritrovate in cinque sale del palazzo, in particolare nella sala delle udienze e nella corte della palma. Solo quattro di questi per\u00f2 si poterono restaurare. Probabilmente gran parte delle pareti del palazzo dovevano essere affrescate, come un'immensa pinacoteca\nL'investitura di Zimri Lim.\nFu ritrovata durante gli scavi eseguiti fra il 1935 e il 1936 dall'archeologo francese Andr\u00e9 Parrot, e fu il solo dipinto trovato ancora in situ, nel palazzo, nella corte della palma (ambiente 106), sul muro al lato occidentale della porta che conduce alla sala 64 (la F nella planimetria). Il dipinto si distingue, da tutti gli altri del palazzo (vedi avanti) per l'utilizzo di un pi\u00f9 ampio range di colori: oltre al nero, rosso, bianco e giallo, qui troviamo anche il verde ed il blu. I colori furono stesi su un sottile strato di intonaco di fango applicato direttamente sul muro di mattoni del palazzo. Nell'affresco \u00e8 raffigurata una dea guerriera, probabilmente I\u0161tar, mentre sta consegnando a Zimri-Lim, un anello e un bastone, i simboli della regalit\u00e0. I margini dell'affresco che proseguono in rosso e blu suggeriscono che questo fosse uno di numerosi altri che adornavano le mura della stanza. Recenti interventi di restauro da parte dei tecnici del museo del Louvre hanno rivelato nuovi dettagli come le smerlature sulla veste di Zimri-Lim e colori inaspettatamente vibranti, come un toro brillantemente arancione.\nNel dipinto sono rappresentate varie scene che danno un'idea dei riti eseguiti nel palazzo in varie occasioni. Il centro dell'affresco \u00e8 costituito da un'area quadrata, delimitata da una cornice policroma e suddivisa orizzontalmente in due rettangoli. Nella parte superiore \u00e8 rappresentata la gi\u00e0 descritta scena della dea che porge al re i simboli della regalit\u00e0. Tale scena si trova all'altezza degli occhi dell'osservatore e pertanto rappresenta il fulcro di tutto l'affresco. Nella scena compaiono anche altre divinit\u00e0: due femminili, dietro ai protagonisti della scena, con le braccia alzate in preghiera e una maschile. Nel rettangolo sottostante sono invece rappresentate due dee, vestite con lunghi abiti, che reggono due ampolle zampillanti, dalle quali escono quattro getti di acqua, nei quali nuotano alcuni pesci, richiamando il tema della fertilit\u00e0 e della fecondit\u00e0 della natura. Questa scena richiamava probabilmente ci\u00f2 che il visitatore poteva ammirare nel santuario presso la sala del trono, dove la statua della dea dal vaso, o delle acque zampillanti (vedi avanti), era parte di una fontana ove l'acqua zampillava dal vaso della dea. Si ritrovano questi simboli anche nei dipinti della cappella (vedi avanti).\nCompletano l'affresco due alti pannelli laterali, ciascuno raffigurante una dea orante, con un copricapo a quattro paia di corna. Vicino a ciascuna dea \u00e8 raffigurata una palma da datteri, sulla quale due uomini si arrampicano per raccoglierne gli abbondanti frutti, simboli di prosperit\u00e0. Fra queste palme e un altro albero pi\u00f9 centrale, si trovano tre animali mitologici, un Lamassu, un grifone dalla strana coda a elica, nell\u2019atto di toccare l\u2019albero, e un toro che posa la zampa su un monte. Tutto l'affresco ha l'obiettivo di rendere gloria al re, grazie al quale, gli d\u00e8i, concedono fertilit\u00e0 e abbondanza alla citt\u00e0..\nAltri affreschi ritrovati nel cortile 106.\nAltri frammenti di un affresco pi\u00f9 recente raffigurante una processione sacrificale, furono trovati caduti alla base della met\u00e0 orientale della stessa parete su cui fu trovata \"L'investitura di Zimri-Lim\". Il dipinto, suddiviso in pi\u00f9 registri, mostra una figura a grandezza naturale che conduce uomini che a loro volta conducono una processione di animali sacrificali. I colori utilizzati sono nero, marrone, rosso, bianco e grigio.\nLa tecnica utilizzata per questi affreschi differisce dal sottile intonaco di fango utilizzato come base per altri affreschi nel palazzo. La scena del corteo sacrificale era affrescata su uno spesso strato di intonaco di gesso stratificato su una base di fango, che era stata graffiata per favorire la presa del gesso. La presenza di entrambi gli affreschi nella stessa stanza e la migliore conservazione della scena dell'investitura si potrebbe spiegare ipotizzando che quest'ultima fosse parte di un dipinto precedente, che era stato poi ricoperto successivamente da un altro affresco, andato perduto, ma che lo aveva preservato dai danni del tempo e delle distruzioni. Se questa ipotesi fosse verificata allora si porrebbe il problema di chi sia rappresentato nell'affresco dell'investitura.\nAffreschi della sala 132.\nAnche sui muri della sala 132 (la sala delle udienze di Parrot) sono stati ritrovati numerosi frammenti di affreschi che, una volta ricomposti, si sono rivelati parti di un'opera di grandi dimensioni. Si tratta di un grande pannello delle dimensioni di 2,8 per 3,35 metri, diviso in almeno cinque registri risalenti a un periodo non molto successivo alla dominazione di Shamshi-Adad I. In questo grande affresco sono raffigurati vari personaggi di medie dimensioni. Gli affreschi furono dipinti utilizzando principalmente tre colori (l\u2019ocra rosso, il nero e il bianco), con piccole quantit\u00e0 di grigio e di giallo su sfondo neutro (intonaco gessoso). Processioni di fedeli e di pescatori recanti doni e scene di guerra (fra cui un uomo trafitto da una freccia), costituiscono il contenuto dei registri laterali, ma \u00e8 nei due registri centrali che si trovano le rappresentazioni pi\u00f9 importanti. Nel superiore vediamo la dea I\u0161tar seduta in trono mentre riceve offerte dal re e circondata da dee minori e altri personaggi. Nel registro inferiore vediamo il dio della Luna Sin seduto su un trono mentre riceve libagioni dal re a sua volta seguito da una dea intercedente e un sacerdote. Dietro il dio Sin un toro androcefalo transita sulle montagne su cui \u00e8 seduto il dio, mentre dalla parte opposta un personaggio enigmatico in posizione frontale con le braccia allargate e vestito con il tipico kaunakes, rappresenta una figura cosmica che regge la volta celeste. Questi affreschi sono ora conservati presso il museo di Aleppo.\nFrammenti di affreschi della sala 220.\nNumerosi frammenti di affreschi furono ritrovati fra i detriti della sala 220, posta nell'ala sud est del palazzo, probabilmente risultato del crollo del piano superiore, che doveva ospitare la cappella palatina. Tali affreschi hanno aspetti in comune con quelli della processione della sala 106 e di quelli nella stanza 132. Parrot not\u00f2 che in alcuni frammenti la pittura era stesa sopra un precedente affresco.\nConcludendo, gli affreschi ritrovati nel palazzo possono essere suddivisi in tre gruppi, uno risalente al periodo storico della terza dinastia di Ur, un gruppo risalente all'epoca della dominazione assira ed infine un gruppo risalente agli anni subito precedenti alla distruzione della citt\u00e0. Viene ulteriormente confermata la lunga storia di questo palazzo che fu continuamente modificato, ingrandito ed abbellito dei regnanti che lo abitarono.\nStatue ritrovate nel palazzo.\nStatua di Iddi-Ilum.\nLa \"Statua di Iddi-Ilum\" \u00e8 un'opera del XXI secolo a.C. raffigurante il Shakkanakku Iddi-Ilum mentre prega. La statua fu ritrovata nel palazzo reale di Mari durante gli scavi condotti dall'archeologo francese Andr\u00e9 Parrot. La statua \u00e8 scolpita in un blocco di steatite e riporta un'iscrizione che identifica la figura rappresentata e riporta una dedica alla dea I\u0161tar o Inanna. La statua \u00e8 ora esposta a Parigi nel museo del Louvre.\nLa statua di steatite rappresenta un uomo nella tradizionale posizione di preghiera con le mani giunte davanti al petto. La testa della statua non \u00e8 stata ritrovata, ma la sua barba \u00e8 ancora visibile. La barba \u00e8 scolpita in otto trecce simmetriche arricciate e tagliate alla fine. Anche il braccio e il gomito destro della statua non sono stati ritrovati. La figura \u00e8 vestita con una lunga veste fatta di un unico pezzo di tessuto a trama sottile che \u00e8 drappeggiato intorno al corpo.\nI bordi della veste sono riccamente decorati con frange e nappe. Contrariamente all'antica moda tradizionale mesopotamica, la veste copre entrambe le spalle ed \u00e8 legata alla vita con una cintura.\nIl fondo della veste porta un'iscrizione cuneiforme in lingua accadica attestante il nome e la carica della persona raffigurata, e la divinit\u00e0 a cui la statua \u00e8 dedicata. La divinit\u00e0 \u00e8 stata identificata con l'accadica I\u0161tar o la corrispondente divinit\u00e0 sumera Inanna. L'iscrizione incisa in dieci colonne, \u00e8 la seguente: \"Iddi-Ilum, shakkanakku di Mari, ha dedicato la sua statua a Inanna. Chiunque cancelli quest'iscrizione avr\u00e0 la sua vita cancellata da Inanna\".\nQuesta statua \u00e8 una delle tre conosciute di un Shakkanakku di Mari, le altre sono quella di Ishtup-Ilum e la statua cornuta di Puzur-Ishtar. Durante il regno dell'ultimo re di Mari, Zimri-lim, questi antichi reggenti erano venerati con rituali noti come \"kispum\". Le statue erano allora esposte nella sala del trono del palazzo reale. Le corna della statua di Puzur-Ishar suggeriscono che questi era stato deificato, ma lo stesso non si pu\u00f2 affermare con certezza per Iddi-Ilum e Ishtup-Ilum.\nLa statua fu trovata durante la quarta campagna di scavi a Mari, nell'inverno del 1936-1937, dall'archeologo francese Andr\u00e9 Parrot.. I due pezzi della statua furono ritrovati nel cortile 148 del palazzo.\nStatua di Ishtup-Ilum.\nLa statua di Ishtup-Ilum \u00e8 in diorite ed \u00e8 stata trovata nella stanza 65 del palazzo. La figura \u00e8 identificata dall'iscrizione incisa in tre quadrati sulla sommit\u00e0 del suo braccio destro: \"Ishtup-ilum, shakkanakku di Mari\". Ishtup-ilum significa \"Il dio ha tenuto in vita\". Questa statua \u00e8 stata trovata distesa sul retro nella sala del trono del palazzo di Mari, ai piedi dei gradini della piattaforma situata sul piccolo lato est della stanza. Ishtup-ilum \u00e8 il costruttore del tempio dei Leoni, dove ha inciso il suo nome su tre pietre di fondazione.\nIshtup-ilum \u00e8 rappresentato nella posizione di pregare e il suo atteggiamento d\u00e0 un'impressione di severit\u00e0. Questa statua, come le altre due qui descritte raffiguranti sakkannaku, doveva essere oggetto di un culto dinastico almeno durante il regno di Zimri-Lim. Questo culto culminava nella festa chiamata \"kispum\", poteva essere presenziato solo da sovrani che non appartenevano alla stessa dinastia del defunto. Data la posizione in cui la statua \u00e8 stata trovata, \u00e8 probabile che questa, come le altre simili, fosse esposte nella sala del trono del sovrano su una piattaforma. La statua \u00e8 ora conservata presso il museo del Louvre a Parigi.\nStatua di Puzur-Ishtar.\nQuesta statua non \u00e8 stata ritrovata a Mari, bens\u00ec a Babilonia, ma apparteneva sicuramente a un santuario mariota e da l\u00ec trafugata durante il saccheggio avvenuto nel 1761 a.C.\nLa statua di Puzur-Ishtar, shakkanakku di Mari, nominato dall'imperatore di Akkad, \u00e8 databile circa al 2050 a.C., ed \u00e8 scolpita su un blocco di basalto. La statua fu probabilmente trafugata dalla citt\u00e0 di Mari nel saccheggio avvenuto durante il regno di Hammurabi e portata a Babilonia, dove fu ritrovata dagli archeologi all'interno del museo di Nabucodonosor II nel palazzo reale, in due pezzi separati e in momenti diversi. Il corpo \u00e8 ora conservato presso i Musei archeologici di Istanbul, la testa a Berlino presso il Museo Vorderasiatisches che fa parte del Pergamonmuseum. Attraverso lo scambio di calchi la statua \u00e8 stata ricomposta ed \u00e8 ora osservabile completa in entrambi i musei. Secondo l'iscrizione incisa sotto la mano destra nel corpo della statua, la scultura era un dono votivo. Il nome Puzur-Ishtar, shakkanakku di Mari, \u00e8 menzionato due volte, assieme a quello di suo fratello, il sacerdote Milaga. La figura indossa un copricapo cornuto, simbolo di divinit\u00e0, come a indicare la divinizzazione di un principe mortale. Probabilmente proprio la presenza di questo copricapo indusse i soldati babilonesi a portare la statua a Babilonia; era infatti considerato un simbolo di una vittoria definitiva \"deportare\" gli dei protettori delle citt\u00e0 vinte. La statua, come quella di Iddi-Ilum indossa una ricca veste, composta da un unico pezzo di tessuto pregiato, stretto alla vita e che copre la spalla e il braccio sinistro come nella moda tradizionale dei tempi per questo tipo di veste. Le mani giunte sul petto in preghiera e il testo delle incisioni fanno pensare che la statua fosse parte dell'arredo di un santuario. Questa statua \u00e8 una delle poche grandi sculture conservate del Vicino Oriente.\nStatua della dea del vaso.\nLe raffigurazioni di dee che trasportano l'acqua erano comuni in Mesopotamia. Questa statua era molto probabilmente il soggetto centrale di una fontana, con l'acqua che zampillava fuori dal vaso. La statua \u00e8 quasi a grandezza naturale, alta 1,42 m, e fu ritrovata rotta in vari frammenti nella cappella del palazzo. Nonostante il naso danneggiato e gli occhi mancanti, \u00e8 considerata una dei pi\u00f9 importanti esempi di statuaria mariota. La presenza di un cappello dotato di corna permette di identificare il soggetto della statua come una dea. Sul retro della statua \u00e8 presente una tubazione che attraversa il corpo della statua e giunge al vaso, da questa tubatura, collegata ad un serbatoio, fluiva l'acqua che poi zampillava dal vaso. Questa statua \u00e8 ora conservata nel museo di Aleppo.\nIl tempio del re del paese.\nQuesto tempio era situato nella zona sacra della citt\u00e0 ad ovest del palazzo reale e a sud della Ziqqurat. In base ai reperti archeologici trovati al suo interno e presso le sue fondamenta si pu\u00f2 dedurre che fu costruito su ordine del Shakkanakku Ishtup-Ilum, che regn\u00f2 a Mari durante il XXII secolo a.C.\nQuesto tempio era dedicato a un dio noto come \"Re della Terra\", probabilmente il dio Dagon.\nI leoni di Mari.\nQuesta statua, ora conservata a Parigi presso il Louvre, assieme a una statua simile (ora custodita presso il museo di Aleppo), fu ritrovata da Andr\u00e9 Parrot nel 1934 ai lati dell'ingresso del tempio che, per questo, \u00e8 chiamato anche \"tempio dei leoni\".\nI due leoni probabilmente furono installati quando il santuario fu ricostruito, all'inizio del secondo millennio.\nAndr\u00e9 Parrot, trov\u00f2 diverse dozzine di paia di occhi dello stesso tipo di quelli dei due leoni di bronzo nelle vicinanze del tempio, ed ipotizz\u00f2 almeno una trentina di statue simili a quelle ritrovate occupassero la spianata di fronte a questo santuario. Studi successivi hanno dimostrato che non tutti questi occhi erano simili fra loro nella tecnica costruttiva e quindi non tutti appartenevano a statue progettate per adornare questo sito. Questi studi non escludono che di fronte al tempio fossero collocate pi\u00f9 statue di leoni ma solo che questi erano meno numerosi di quanto inizialmente ipotizzato.\nI due leoni furono trovati nelle loro posizioni originali: erano collocati fianco a fianco su un podio a due gradini appoggiato al muro all'interno del tempio, a sinistra dell'ingresso. I leoni sono rappresentati solo per la loro parte anteriore, la parte posteriore delle due sculture infatti era infatti incorporata nel muro in modo tale che i leoni sembravano balzare fuori da esso. Con i loro colli tesi e la testa rivolta verso destra, danno l'impressione di essere in allerta, pronti a balzare su chi era appena entrato nel tempio.\nL'intarsio degli occhi dei leoni, di calcare e scisto, accentua l'intensit\u00e0 dello sguardo degli animali; i due leoni sono rappresentati con le fauci spalancate, ringhianti o ruggenti. Le loro labbra arricciate rivelavano denti fatti di ossa, di cui rimangono alcune tracce nella statua del Louvre. Accovacciati nell'ombra del tempio, continuarono a guardare mentre i visitatori andavano e venivano. Sebbene le statue di animali come guardiani siano ben documentate nel Vicino Oriente antico, era consuetudine collocarle all'esterno, come sculture portale su entrambi i lati dell'ingresso al tempio o palazzo che avrebbero dovuto proteggere. Il fatto che questi leoni si trovassero all'interno del santuario suggerisce che avevano un ruolo diverso rispetto alle altre statue di animali guardiani.\nInteressante la tecnica costruttiva utilizzata per produrre queste statue bronzee. Esemplificando una tecnica la cui pratica \u00e8 ben documentata in Mesopotamia, queste due sculture sono state realizzate attaccando fogli di rame su un modello, probabilmente in legno, di cui non rimane traccia. Questa struttura di legno era stata scolpita a forma di animale, poi le lamiere di metallo martellate a freddo venivano fissate con dei rivetti di rame. Diciotto fogli di rame furono necessari per realizzare il leone del Louvre. I dettagli della criniera e dei baffi sono scolpiti meticolosamente. Sulla spalla sinistra dell'esemplare del Louvre \u00e8 inciso un ciuffo di peli a forma di stella come per caratterizzare un animale giovane e vigoroso. Altri dettagli sono inseriti nella scultura come ad esempio il piccolo nastro alla base dell'orecchio destro dell'animale. Questo potrebbe indicare che questo leone era un animale tenuto in cattivit\u00e0, dedicato forse alla divinit\u00e0.\nIl tempio di I\u0161tar.\nIl tempio dedicato alla dea I\u0161tar, nella zona occidentale del tell, fu continuamente ricostruito sullo stesso luogo, a partire dalle prime fasi della storia della citt\u00e0. La sovrapposizione degli strati archeologici relativi alle diverse fasi dell'edificio raggiunge uno spessore di 6 m.\n\u00c8 possibile che i successivi templi siano rimasti in uso per circa sei secoli.\nUn primo edificio sacro \u00e8 quasi sconosciuto, essendo stato obliterato dalle costruzioni successive. Successivamente venne costruito un tempio monumentale (area di circa 26 m x 25 m) su fondamenta in blocchi di alabastro.\nNella fase successiva il complesso sacro comprendeva un sacello sul lato occidentale e una casa per i sacerdoti su quello orientale; un podio a forma di barca inglobava ceramiche votive.\nIl tempio vero e proprio fu quindi ospitato in una semplice cella rettangolare di 9 m x 7 m, i cui muri erano spessi non meno di 3 m.\nPer le fasi successive furono rinvenute negli scavi tracce di resti combusti di sacrifici e una statua dedicata alla dea dal re \"Lamgi-Mari\", che si definiva \"grande governatore del dio Enlil\". Nel cortile del tempio si rinvenne inoltre una statuetta dell'intendente Ebih-Il, in gesso, con inserti di lapislazzuli e conchiglia.\nL'archivio di Mari.\nL'archivio del palazzo reale di Mari fu scoperto dagli archeologi francesi negli anni trenta e oggi la maggior parte di esso \u00e8 stata pubblicata\nSi tratta di un numero che va dalle 21.500 alle 23.500 tavolette e frammenti di tavoletta di argilla scritte in lingua accadica. Nel corso degli studi sono stati effettuati numerosi joint di frammenti cos\u00ec da restituire tavolette intere o parzialmente intere. In questo modo sono state ridotte a circa 13000 il numero di tavolette ritrovate e utilizzabili per lo studio. Questa era la lingua ufficiale dello stato, tuttavia i nomi propri e qualche indizio sintattico mostrano che la lingua comunemente parlata a Mari era una lingua semitica occidentale. Quasi tutte le tavolette risalgono agli ultimi cinquant'anni di indipendenza di Mari (ca. 1800\u00a0\u2013 1750 a.C.). I testi riportano in dettaglio la presa del potere e il regno di Zimri-Lim.\nNell'edificio sono state ritrovate all'incirca 25.000 tavolette cuneiformi e molte statue.\nEsse costituiscono l'archivio di stato del regno di Mari e forniscono informazioni circa le istituzioni e le tradizioni del regno e inoltre restituiscono i nomi delle persone che vissero in quel tempo. Pi\u00f9 di ottomila tavolette sono rappresentate da lettere, le altre consistono in documenti amministrativi, giudiziari e contabili. La scoperta degli archivi ha portato a una completa revisione della cronologia del Vicino Oriente antico nell'epoca che precede il primo impero babilonese, e ha fornito pi\u00f9 di cinquecento nomi di localit\u00e0 tanto da ridisegnare la carta geografica della prima met\u00e0 del secondo millennio a.C.."}
{"id": "42136", "revid": "115563725", "url": "https://it.wikipedia.org/wiki?curid=42136", "title": "Chitarrista", "text": "Il chitarrista \u00e8 un musicista suonatore di chitarra.\nCaratteristiche.\nLa chitarra \u00e8 uno strumento estremamente versatile. Di conseguenza, il chitarrista pu\u00f2 svolgere ruoli molto diversi. In un gruppo pu\u00f2 suonare sia l'accompagnamento ritmico sia la chitarra solista.\nUn chitarrista pu\u00f2 far suonare le corde della chitarra con le unghie, con la punta delle dita, o con un plettro. La chitarra pu\u00f2 essere utilizzata da un cantante per accompagnare la propria voce e a volte come unico strumento. \u00c8 anche comune nella musica folk accompagnare la chitarra con l'armonica a bocca.\nLa chitarra moderna ha origine dalla chitarra barocca che a sua volta deriva dallo strumento medievale a cinque corde chiamato quinterna (dal latino \"quinque\" = cinque e dal persiano \"tar\" = corda).\nI primi liuti arabi erano montati con sole 4 corde di fili di seta da qui la parola \"Chahar\" quattro e \"Tar\" corde da cui la parola araba Q\u00eet\u00e2ra. Le prime chitarre medievali avevano quattro corde come pure il liuto: dal greco kith\u00e1ra, e poi dal latino \"cithara\" derivano i termini guiterne (quinterna), Gittern, citola e chitarra.\nLo strumento pi\u00f9 antico ritrovato simile ad una chitarra ha 3500 anni ed \u00e8 stato scoperto nella tomba egizia di Har-Mose Sen-Mut.\nA sua volta le radici vanno trovate nel setar persiano (Iran) e nella citara.\nDalla seconda met\u00e0 del XVII secolo fino alla met\u00e0 del XIX secolo, con i progetti e le innovazioni apportate in Spagna da Antonio de Torres, si ha la nascita del prototipo della chitarra classica moderna\nLa conseguente diminuzione della sonorit\u00e0, data dal fatto che si passa a sei corde semplici dalle dieci (cio\u00e8 5 corde doppie chiamate cori) o dodici corde (6 corde doppie) in uso sulla chitarra barocca, fu compensata dall'allargamento della cassa e dall'apertura completa della buca in mezzo alla tavola armonica\nLa chitarra a sei corde sostitu\u00ec la chitarra barocca perch\u00e9 pi\u00f9 facile da maneggiare e suonare e con una struttura pi\u00f9 robusta.\nQuesto passaggio dalla chitarra barocca a quella moderna pu\u00f2 essere paragonato alla sostituzione della viola da gamba con il violoncello.\nEvoluzione dello strumento.\nA partire dal 1800 notevole lustro allo strumento viene dato dal compositore Niccol\u00f2 Paganini che scrive oltre che per violino anche diverse composizioni per chitarra.\nMa \u00e8 nel ventesimo che secolo la chitarra (e di conseguenza i chitarristi) compie i pi\u00f9 progressi con la nascita della elettrica e il suo conseguente utilizzo.\nIl chitarrista diventa un elemento di chiave della nascente musica jazz e soprattutto a partire dagli anni 50 della musica pop e rock, anche grazie a musicisti come Chuck Berry, Buddy Holly e Johnny Cash che davano nelle loro performance alla chitarra spesso un ruolo di primo piano.\nCon il successo planetario di gruppi come Beatles e Rolling Stones, il chitarrista diventa sempre pi\u00f9 un elemento chiave nel gruppo, spesso di importanza e fama secondario solo al cantante. \nMusicisti come Jimi Hendrix e Jeff Beck contribuiscono in maniera considerevole all'evoluzione tecnica e iconografica dello strumento nella musica rock e pop.\nParallelamente il ventesimo secolo vede anche uno sviluppo maggiore della chitarra nella musica classica grazie alle trascrizioni di chitarristi come Andr\u00e9s Segovia e nel jazz con l'avvento di innumerevoli musicisti di altissimo livello come Les Paul, Charlie Christian e George Benson.\nDagli anni sessanta e settanta la nascita di nuovi generi musicali come il jazz rock, l'hard rock, il rock progressivo e l'heavy metal la tecnica chitarristica raggiunge nuove vette, tra i tantissimi illustri strumentisti e compositori si possono citare Jimmy Page, Ritchie Blackmore, Pat Metheny, Bill Frisell, Eddie Van Halen, Randy Rhoads, Stevie Ray Vaughan, BB King, Eric Clapton.\nDiverse riviste musicali specializzate nel corso degli anni hanno stilato classifiche riguardanti i migliori chitarristi di tutti i tempi, molto nota e a volte criticata \u00e8 stata la classifica redatta da Rolling Stone.\nIl chitarrista nell'arte.\nIl chitarrista \u00e8 stato soggetto di diverse opere d'arte. Uno degli esempi pi\u00f9 famosi \u00e8 il dipinto di Edgar Degas che raffigura l'anziano padre dell'artista, Auguste de Gas, e il chitarrista Lorenzo Pagans."}
{"id": "42142", "revid": "2039709", "url": "https://it.wikipedia.org/wiki?curid=42142", "title": "Glis glis", "text": "Il ghiro (Glis glis ) \u00e8 un roditore appartenente alla famiglia Gliridae; \u00e8 l'unica specie del genere \"Glis\".\nCaratteristiche.\nLungo circa 30 centimetri di cui 13 (circa) di coda, pesa in media 100 grammi.\nHa una pelliccia di colore grigio castano sul dorso, mentre il ventre \u00e8 bianco; il muso \u00e8 caratterizzato da due grandi occhi e da folte e lunghe vibrisse (lunghi peli a lato del muso con funzione tattile), le orecchie, di forma rotondeggiante, sono piuttosto piccole e escono di poco dalla pelliccia.\nPu\u00f2 essere confuso con uno scoiattolo, da cui pu\u00f2 essere distinto osservando la coda che mantiene sempre lunga e distesa. \nDistribuzione e habitat.\nIl ghiro ha un areale che comprende Europa e Asia. In Europa \u00e8 presente dal nord della Spagna fino all'Ucraina. In Italia \u00e8 molto comune. \u00c8 segnalato sulle Alpi fino ai 1500 metri di quota.\nIn Sardegna \u00e8 presente con una sottospecie locale che si credeva scomparsa .\n\u00c8 inoltre presente in molte isole mediterranee tra cui l'isola d'Elba, l'isola di Salina e sull'Etna in Sicilia.\nPredilige gli ambienti boschivi, a quote tra i 600 ed i 1500\u00a0m. Solitamente frequenta parchi, giardini e boschi, in particolare quelli ricchi di sottobosco e caratterizzati dalla presenza di vecchi alberi dove pu\u00f2 reperire facilmente numerose cavit\u00e0, all'occorrenza adibite a rifugio o nido. Soprattutto durante i mesi invernali, pu\u00f2 servirsi delle case rurali come momentaneo riparo.\nBiologia.\nIl ghiro (Carin) \u00e8 generalmente notturno: di solito esce dal proprio nascondiglio poco dopo il tramonto per poi ritornarvi prima dell'alba.\nDurante il giorno sta nascosto in cavit\u00e0 di alberi, in anfratti oppure in nidi, dalla forma rotondeggiante, che egli stesso costruisce con foglie e muschio.\nIn autunno l'animale aumenta notevolmente di peso, accumulando cos\u00ec una notevole quantit\u00e0 di grasso e vari minerali che gli saranno essenziali per sopravvivere durante il lungo letargo invernale (resta in letargo per 6 mesi). Per il letargo possono essere contemporaneamente usati da pi\u00f9 individui gli stessi ripari.\nAlimentazione.\nLa dieta del ghiro, basata essenzialmente sui vegetali, varia durante l'arco dell'anno ed \u00e8 costituita principalmente da castagne, ghiande, nocciole, bacche, frutti di bosco; in autunno vengono consumati anche i funghi. Una minima parte dell'alimentazione del ghiro pu\u00f2 comprendere anche animali, in particolare alcuni invertebrati (insetti e molluschi).\nRiproduzione.\nIl periodo riproduttivo si situa in primavera, al risveglio dal letargo. Le femmine partoriscono una sola volta all'anno, da 2 a 8 piccoli, dopo una gestazione di circa un mese. Pu\u00f2 accadere che pi\u00f9 femmine utilizzino contemporaneamente una cavit\u00e0 di un albero o lo stesso riparo per partorire ed allevare la prole; questo fatto accade generalmente quando in una zona si verifica una riduzione di rifugi naturali. In caso di pericolo o di eccessivo disturbo la femmina abbandona la tana e trasporta i propri piccoli in un luogo pi\u00f9 caldo.\nSottospecie.\nUna rara sottospecie, il ghiro sardo (\"Glis glis melonii\"), ritenuto estinto, \u00e8 stato avvistato da una naturalista di Urzulei, a distanza di 25 anni dall'ultima segnalazione, nell'estate del 2006 e poi ancora nel 2014, nel Supramonte. \u00c8 visibile anche nei boschi di Ollolai.\nGastronomia.\nVeniva cacciato fin dal tempo degli antichi romani e ingrassato in otri: ne viene fatta menzione nel \"Satyricon\" di Petronio; era allevato, con altre bestiole, in vivario, per essere poi degustato come antipasto.\nEsistono varie ricette tradizionali come il ghiro arrosto alla brianzola in Lombardia. Tuttavia, essendone la caccia vietata, ogni consumo alimentare del suddetto animale \u00e8 oggi illegale."}
{"id": "42163", "revid": "256896", "url": "https://it.wikipedia.org/wiki?curid=42163", "title": "Festival del cinema di Venezia", "text": ""}
{"id": "42169", "revid": "1534511", "url": "https://it.wikipedia.org/wiki?curid=42169", "title": "Spazio metrico", "text": "Uno spazio metrico \u00e8 un insieme di elementi, detti \"punti\", nel quale \u00e8 definita una distanza, detta anche \"metrica\". Lo spazio metrico pi\u00f9 comune \u00e8 lo spazio euclideo di dimensione 1, 2 o 3. \nUno spazio metrico \u00e8 in particolare uno spazio topologico, e quindi eredita le nozioni di compattezza, connessione, insieme aperto e chiuso. Si applicano quindi agli spazi metrici gli strumenti della topologia algebrica, quali ad esempio il gruppo fondamentale.\nQualsiasi oggetto contenuto nello spazio euclideo \u00e8 esso stesso uno spazio metrico. Molti insiemi di funzioni sono dotati di una metrica: accade ad esempio se formano uno spazio di Hilbert o di Banach. Per questi motivi gli spazi metrici giocano un ruolo fondamentale in geometria e in analisi funzionale.\nDefinizione.\nUno spazio metrico \u00e8 una struttura matematica costituita da una coppia formula_1 di elementi, dove formula_2 \u00e8 un insieme e formula_3 una funzione distanza, detta anche \"metrica\", che associa a due punti formula_4 e formula_5 di formula_2 un numero reale non negativo formula_7 in modo che le seguenti propriet\u00e0 valgano per ogni scelta di formula_8 in formula_2:\nL'ultima propriet\u00e0 \u00e8 detta disuguaglianza triangolare.\nPropriet\u00e0.\nStruttura topologica.\nUno spazio metrico possiede naturalmente anche una struttura topologica: l'insieme delle palle aperte centrate nei vari punti avente raggio variabile fornisce infatti una sua base topologica.\nEsplicitamente, un insieme sar\u00e0 aperto se \u00e8 l'unione di un certo numero (finito o infinito) di palle. Uno spazio metrico \u00e8 perci\u00f2, quasi per definizione, uno spazio metrizzabile.\nPer una funzione definita in uno spazio metrico sar\u00e0 possibile dunque parlare di continuit\u00e0 e la definizione generale (usando le controimmagini degli aperti) potr\u00e0 essere riformulata in funzione di dischi:\ndove formula_20 (risp. formula_21) rappresenta la palla nella metrica formula_22 (risp. formula_23). Scritta in un altro modo, questa definizione dice che:\nTale definizione \u00e8 gi\u00e0 molto vicina a quella usuale per funzioni reali.\nAddizionalmente, uno spazio metrico \u00e8 anche uno spazio uniforme, definendo un sottoinsieme formula_30 di formula_31 essere un entourage se e solo se esiste un formula_32 tale che se formula_33 allora formula_34. La struttura uniforme generalizza quella topologica.\n\u00c8 possibile costruire esempi semplici di metriche topologicamente equivalenti ma con strutture uniformi distinte: basta prendere, in formula_35, formula_36 la metrica euclidea e formula_37; allora formula_38 \u00e8 un entourage nella struttura uniforme data da formula_36 ma non in quella data da formula_40. Intuitivamente, la difformit\u00e0 \u00e8 data dalla \"distorsione\" della metrica usuale secondo una funzione non uniformemente continua.\nSpazi normati.\nUno spazio vettoriale normato \n\u00e8 in modo naturale anche uno spazio metrico dotato della distanza \nLe propriet\u00e0 della distanza discendono infatti da quelle della norma. \nUno spazio vettoriale munito di una seminorma genera invece una pseudometrica, cio\u00e8 una funzione che pu\u00f2 assegnare distanza nulla a punti diversi, e quindi non uno spazio metrico. Si pu\u00f2 ovviare all'inconveniente introducendo la relazione di equivalenza ~, che identifica due punti se e solo se hanno distanza nulla. Passando dunque all'insieme quoziente \ne definendo, se formula_22 \u00e8 la pseudometrica,\nla funzione formula_46 risulta essere, oltre che ben definita, proprio una metrica per formula_47. Il quoziente conserva la topologia che la pseudometrica induce su formula_48 (esattamente nello stesso modo in cui lo fa una metrica), cio\u00e8 formula_49 \u00e8 aperto in formula_48 se e solo se formula_51 (ovvero i punti di A considerati a meno dell'equivalenza) \u00e8 aperto in formula_47.\nEquivalenze.\nUna biiezione formula_53 tra due spazi metrici formula_54, formula_55 si dice\nDistanza tra punti e insiemi e tra insiemi.\nOltre alla distanza tra punti, in uno spazio metrico si possono introdurre altri concetti accessori, come la distanza \"tra un punto e un insieme\", definita come\n\u00c8 formula_72 se e solo se formula_73 appartiene alla chiusura di formula_74.\nPer questa funzione vale una versione generale della disuguaglianza triangolare, cio\u00e8\nSi possono definire inoltre pi\u00f9 \"distanze tra insiemi\".\nQuesta definizione, che \u00e8 molto intuitiva, si rivela per\u00f2 poco utile, perch\u00e9 \u00e8 solo una parametrica simmetrica, cio\u00e8 soddisfa solo la non negativit\u00e0 e l'\"auto-distanza\" nulla: due insiemi non coincidenti con intersezione non vuota o che si toccano (cio\u00e8 per esempio formula_77 e formula_78) hanno distanza nulla.\ndove per evitare notazioni pesanti si \u00e8 indicato con formula_80 l\"'eccedenza\" di formula_49 su formula_82; formula_83 \u00e8 detta proprio \"distanza di Hausdorff\" di formula_49 da formula_82. In generale formula_83 \u00e8 solo una pseudometrica: la sua restrizione ai sottoinsiemi chiusi dello spazio metrico soddisfa per\u00f2 anche l'ultima propriet\u00e0 mancante e la rende dunque una metrica su formula_87, sottoclasse dell'insieme delle parti di formula_48.\nLimitatezza.\nLo spazio metrico \u00e8 la struttura pi\u00f9 povera in cui si pu\u00f2 cominciare a parlare di limitatezza di un insieme. Se formula_89, allora formula_74 si dice limitato secondo la metrica presente \"d\" se esiste un raggio finito M tale che\nCi sono altre definizioni equivalenti, cio\u00e8:\nLa nozione \u00e8 per\u00f2 ovviamente dipendente dalla distanza che si pone sull'insieme formula_48: se per esempio formula_48 \u00e8 uno spazio illimitato con distanza formula_22, esso ha diametro 1 nella distanza formula_99.\nSpazi metrici prodotto.\nSe formula_100 sono spazi metrici con distanze formula_101 rispettivamente allora si pu\u00f2 definire una metrica nel prodotto cartesiano formula_102 tra formula_103 e formula_104 come\nLa formula pu\u00f2 essere estesa anche per prodotti numerabili.\nIn generale, se formula_106 \u00e8 una norma in formula_107, allora si pu\u00f2 definire la \"metrica normata\" nel prodotto cartesiano come\ne la topologia generata \u00e8 coerente con la topologia prodotto.\nCome caso particolare, se formula_109, formula_110, formula_111 allora viene fuori che la funzione distanza formula_112 \u00e8 uniformemente continua rispetto ogni metrica normata e dunque \u00e8 una funzione continua rispetto alla topologia prodotto su formula_113.\nEsempi di spazi metrici.\nQuesta distanza, diversa da quella standard, non pu\u00f2 essere indotta da una norma, in quanto non \u00e8 invariante per traslazioni (ovvero formula_118 \u00e8 in generale diversa da formula_119), mentre tutte le distanze indotte da norme lo sono.\nSi pu\u00f2 verificare che formula_36 \u00e8 ancora una metrica su \"X\". Inoltre se \"X\" \u00e8 illimitato rispetto alla metrica \"d\", risulta avere diametro 1 nella metrica formula_36, ovvero risulta limitato nella metrica formula_36. La nozione di limitatezza di un insieme non \u00e8 dunque un concetto \"assoluto\"."}
{"id": "42173", "revid": "110157", "url": "https://it.wikipedia.org/wiki?curid=42173", "title": "Apple X11", "text": "Apple X11 \u00e8 l'implementazione Apple Inc. del sistema X Window per macOS, che consente di utilizzare applicazioni scritte per Unix.\nL'Apple X11 si basa su XFree86 a cui \u00e8 stato aggiunto il supporto per l'accelerazione grafica bidimensionale, e l'accelerazione grafica tridimensionale fornita dalle schede grafiche installate sui computer Macintosh. Il software si avvantaggia della tecnologia Quartz ed \u00e8 perfettamente integrato con l'interfaccia grafica Aqua. Apple X11 \u00e8 stato reso inizialmente disponibile per il sistema Mac OS X Jaguar e in seguito \u00e8 stato reso parte integrante dalla versione 10.3 del sistema operativo\nIl codice sorgente \u00e8 disponibile su source code for Apple X11. \u00c8 disponibile sotto licenza Apple Public Source License"}
{"id": "42177", "revid": "1222", "url": "https://it.wikipedia.org/wiki?curid=42177", "title": "Mammifero", "text": ""}
{"id": "42179", "revid": "93556", "url": "https://it.wikipedia.org/wiki?curid=42179", "title": "Etichetta (macOS)", "text": "Le Etichette del sistema operativo macOS sono una tipologia di metadati, nello specifico sette distinti parametri colorati, che possono essere assegnati a file, cartelle e volumi nel sistema operativo. Questa funzione \u00e8 stata introdotta con System 7 e mantenuta in tutte le versioni di Classic Mac OS. Con l'avvento di macOS, le etichette sono state eliminate dalle prime versioni del sistema operativo, per poi essere reintrodotte nella versione Mac OS X Panther.\nCaratteristiche.\nIn Classic Mac OS, la scelta di un'etichetta virava interamente l'icona nel colore selezionato, portando ad una distinzione visiva molto efficace, ma anche alla perdita di dettagli nelle icone.\nIn OS X, la rivoluzione dell'interfaccia Aqua ha portato a valorizzare particolarmente le nuove icone pi\u00f9 grandi e fotorealistiche, e dunque a dover ripensare il precedente approccio.\nIn macOS, le etichette permettono di differenziare gli elementi colorandone il nome; l'evidenziazione viene mostrata in tutte le \"viste\" del Finder (a icone, elenco, colonne e Cover Flow). Ad ogni colore \u00e8 associata una descrizione testuale (di default il nome del colore). I colori disponibili sono sette:\nQuesti non sono modificabili senza alterare file di sistema, ma il nome associato ai colori \u00e8 personalizzabile a piacere nelle preferenze del Finder.\nLe etichette, usate in congiunzione con le cartelle smart, permettono di organizzare facilmente i documenti sul proprio computer.\nQuesta funzione del Finder non \u00e8 esente da difetti; tra i pi\u00f9 vistosi nell'implementazione di OS X, se un file etichettato viene trascinato nel Dock non vi \u00e8 modo di vedere il colore associato. Allo stesso modo il colore non appare nella funzione Stack introdotta nel nuovo Dock di Mac OS X Leopard.\nMacOS definisce quattro colori di etichetta che variano nell'aspetto per implicare diversi livelli di importanza.\nUn utente dovrebbe essere in grado di copiare informazioni utili come un messaggio di errore, un numero di serie o un indirizzo IP da incollare in un'e-mail, in un documento o in un'altra posizione.\nPanoramica di sviluppo.\nDichiarazione:\n codice_1\nEsempio:\n codice_2\nIn caso di modifiche dinamiche alla vista dopo la rotazione del dispositivo o il passaggio a una dimensione della finestra, si potrebbe voler mostrare solo la parte di testo dell'etichetta utilizzando lo stile dell'etichetta: codice_3\n codice_4\nAl contrario, c'\u00e8 anche uno stile di etichetta solo di tipo icona:\n codice_5\nAlcuni contenitori potrebbero applicare uno stile di etichetta predefinito diverso, ad esempio mostrando solo le icone nelle barre degli strumenti su macOS e iOS. Per attivare la visualizzazione sia del titolo che dell'icona, si pu\u00f2 applicare lo stile dell'etichetta: codice_6\n codice_7\n\u00c8 inoltre possibile creare uno stile di etichetta personalizzato modificando uno stile esistente; questo esempio aggiunge un bordo rosso allo stile di etichetta predefinito:\n codice_8\nPer una personalizzazione pi\u00f9 ampia o per creare uno stile di etichetta completamente nuovo, \u00e8 necessario adottare il protocollo e implementare uno stile per il nuovo stile. codice_9\nPer applicare uno stile di etichetta comune a un gruppo di etichette, si applica lo stile alla gerarchia di visualizzazione che contiene le etichette:\n codice_10\n\u00c8 anche possibile creare etichette utilizzando le viste per comporre l'icona dell'etichetta in modo programmatico, anzich\u00e9 utilizzare un'immagine predefinita.\n codice_11\nTemi.\nCreazione di un'etichetta da una configurazione.\ncodice_33\nCrea un'etichetta che rappresenta la configurazione di uno stile.\nDisponibile quando codice_13 \u00e8 codice_35 e codice_15 \u00e8 codice_37.\ncodice_38le propriet\u00e0 di un'etichetta.\nApplicazione di modificatori standard.\nConfigura le viste che contiene applicando i modificatori standard. Ogni tipo conforme al protocollo codice_39 ottiene l'accesso al set di modificatori di visualizzazione definiti da quel protocollo."}
{"id": "42183", "revid": "88740", "url": "https://it.wikipedia.org/wiki?curid=42183", "title": "CAI", "text": ""}
{"id": "42189", "revid": "6923", "url": "https://it.wikipedia.org/wiki?curid=42189", "title": "Mission Control", "text": "Nel sistema operativo macOS di Apple, Mission Control \u00e8 uno strumento (o \"tool\") per organizzare le finestre (specialmente quando si hanno molte finestre aperte), consentendo all'utente di vedere, in modo molto rapido, tutte le finestre (o un insieme particolare di finestre) senza la necessit\u00e0 di scorrerle manualmente tutte quelle aperte sul \"desktop\".\nCostituisce una comoda rivoluzione nel modo di organizzare le finestre nel proprio monitor; era in precedenza denominato Expos\u00e9 ed \u00e8 apparso per la prima volta in Mac OS X versione 10.3 \"Panther\".\nFunzioni.\nMission Control ha tre differenti metodi di organizzazione delle finestre, tutte associate al tasto F3:\nIl tasto usato per attivare Mission Control \u00e8 modificabile a piacere, cos\u00ec come si possono definire degli angoli attivi nel monitor sul quale portare il cursore del mouse per attivare una funzione specifica. Se si dispone di un mouse o trackpad con pi\u00f9 tasti si possono associare le funzionalit\u00e0 di Mission Control agli altri tasti.\nMission Control fa largo uso del sottosistema grafico Quartz Extreme per realizzare l'animazione che riscala le finestre e che successivamente le ringrandisce.\nPoco dopo la sua introduzione sono nati dei programmi che duplicano questa funzionalit\u00e0 anche per i sistemi Microsoft Windows e GNU/Linux. I pi\u00f9 noti sono AnthaBounce (originariamente chiamato WinPLOSION e ancor prima WinExpos\u00e9), TaskSwitchXP e Expocity per il primo, mentre Window Manager Compiz se ne occupa per il secondo."}
{"id": "42193", "revid": "256896", "url": "https://it.wikipedia.org/wiki?curid=42193", "title": "OPEC", "text": ""}
{"id": "42195", "revid": "124585344", "url": "https://it.wikipedia.org/wiki?curid=42195", "title": "Xcode", "text": "Xcode \u00e8 un ambiente di sviluppo integrato (\"Integrated development environment\", IDE), completamente sviluppato e mantenuto da Apple, contenente una suite di strumenti utili allo sviluppo di software per i sistemi macOS, iOS, iPadOS, watchOS e tvOS.\nPrecedentemente era fornito gratuitamente in bundle con il sistema operativo, a partire da Mac OS X Panther, sebbene sia in grado di generare programmi per qualsiasi versione di macOS. Di recente invece non \u00e8 pi\u00f9 in \"bundle\" con il sistema operativo, ma \u00e8 possibile scaricarlo gratuitamente dal Mac App Store. Estende e rimpiazza il precedente tool di sviluppo della Apple, \"Project Builder\", che era stato ereditato dalla NeXT e lavora in congiunzione con Interface Builder (proveniente da NeXT), un tool grafico per realizzare interfacce grafiche.\nDescrizione.\nCaratteristiche.\nUna delle caratteristiche tecnologicamente pi\u00f9 avanzate di Xcode \u00e8 che supporta la distribuzione in rete del lavoro di compilazione. Usando Bonjour e Xgrid, Xcode \u00e8 in grado di compilare un progetto su pi\u00f9 computer riducendo i tempi; supporta inoltre la compilazione incrementale, ovvero Xcode \u00e8 in grado di compilare il codice mentre viene scritto, in modo da ridurre il tempo di compilazione.\nDalla versione 3.1, Xcode \u00e8 anche lo strumento per sviluppare le applicazioni native per iPhone e iPod touch. Dalla versione 3.2 \u00e8 invece possibile sviluppare anche applicazioni per iPad.\nCon il rilascio della versione 6 \u00e8 stato aggiunto il nuovo linguaggio di programmazione Swift, presentato durante la WWDC14, in concomitanza alla presentazione di iOS 8 e OS X Yosemite. La versione 6 inoltre introduce caratteristiche importanti come il Live Rendering, che permette di visualizzare gli oggetti in tempo reale mentre vengono sviluppati, cos\u00ec come verrebbero visualizzati in runtime. Anche le modifiche fatte alle proprie \"custom view\" vengono mostrate in tempo reale e si possono definire comportamenti diversi per diverse misure del display che sono mostrati sempre in tempo reale con propriet\u00e0 definite da Interface Builder e anche con dati fittizi per pre-popolare le UI in modo da poter avere esempi reali di come apparir\u00e0 l'interfaccia grafica.\nComposizione.\nL'applicazione principale della suite \u00e8 l'IDE Xcode. La suite include inoltre gran parte della documentazione per sviluppatori Apple, e Interface Builder, uno strumento utilizzato per costruire in modo molto semplice interfacce grafiche belle e semplici.\nXcode 4.1 includeva una versione modificata di GCC. Da Xcode 3.1 al 4.6.3 \u00e8 incluso il compilatore llvm-gcc. Da Xcode 3.2 \u00e8 inclusa una versione proprietaria di llvm. Da Xcode 4.2, Apple propone LLVM come compilatore di default e da Xcode 5.0 llvm \u00e8 l'unico compilatore presente nella suite.\nDa Xcode 6 \u00e8 possibile compilare il linguaggio proprietario Swift, sviluppato da Apple sotto la direzione di Chris Lattner, lo stesso sviluppatore a capo del progetto LLVM.\nXcode 6 include anche un altro strumento sviluppato da Lattner, denominato Playground. Esso \u00e8 un'area di test dove poter iniziare ad apprendere il linguaggio velocemente, scrivendo codice con risultati mostrati in tempo reale. Nella WWDC14 Lattner mostra come sviluppare un intero gioco in breve tempo grazie al \"playground\".\nXcode supporta C, C++, Objective-C, Objective C++, Java, AppleScript, Python, Ruby, Rex e Swift, con una variet\u00e0 di modelli di programmazione inclusi e non limitati a Cocoa, Carbon e Java. Tool di terze parti permettono il supporto a GNU Pascal, Free Pascal, Ada, C#, Perl e D.\nCronologia delle versioni.\n1.x serie.\nXcode 1 \u00e8 stata pubblicata nell'autunno 2003, basata su Project Builder con aggiornamenti alla UI, ZeroLink, Fix &amp; Continue, supporto per lo sviluppo distribuito e Code Sense indexing.\nXcode 1.5 migliora ulteriormente il \"code completion\" e il \"debugger\".\n2.x serie.\nXcode 2 \u00e8 stato distribuito con Mac OSX v10.4 Tiger. Include il Quartz Composer, miglior Code Sense indexing per Java, supporto ad Ant, e Apple Reference Library, uno strumento per cercare e leggere online la documentazione Apple installata sul computer, o online.\n3.x serie.\nXcode 3 \u00e8 stato distribuito con Mac OS X v10.5 Leopard. Include il supporto al \"refactoring\", una documentazione \"context-sensitive\", e Objective-C 2.0. Fornisce le Snapshot del progetto che forniscono una forma base di \"version control\".\n4.x serie.\nXcode 4 \u00e8 stata annunciata nella WWDC2010. Unisce in un singolo \"bundle\" Xcode e Interface Builder.\nDa questa versione, il software \u00e8 stato reso disponibile sul Mac App Store gratuitamente per tutti gli sviluppatori.\n5.x serie.\nXcode 5 \u00e8 stata annunciata nella WWDC2013.\n6.x serie.\nXcode \u00e8 stata annunciata nella WWDC2014. Include \"playground\", un'estensione del \"framework\" XCTest e il \"live debugging\" con una visuale 3d di tutti i \"layer\" nella pila delle \"view\". Con questa versione viene introdotto il linguaggio di programmazione Swift, che espande Objective-C con caratteristiche innovative e moderne, come i \"generics\", le \"tuple\", ecc.\n7.x serie.\nXcode 7 \u00e8 stata annunciata nella WWDC2015. Supporta lo sviluppo di software per i sistemi operativi iOS 9, OS X El Capitan e watchOS, inoltre introduce la versione 2.0 del linguaggio di programmazione Swift, presentato l'anno precedente.\nA partire da questa versione \u00e8 inoltre possibile compilare ed installare app sui propri dispositivi iOS, anche senza disporre di una licenza da sviluppatore registrato.\n8.x serie.\nXcode 8 \u00e8 stato annunciato nella WWDC2016. Supporta Swift 3.0, una nuova interfaccia e una nuova funzionalit\u00e0 che rileva i bug in modo pi\u00f9 approfondito.\n9.x serie.\nXcode 9 \u00e8 stato annunciato nella WWDC2017. Supporta Swift 4.0, una nuova opzione per testare le proprie app \"wireless\" e una nuova interfaccia per cercare le assegnazioni corrispondenti.\n10.x serie.\nXcode 10 \u00e8 stato annunciato nella WWDC2018. Supporta Swift 4.2 e una nuova interfaccia introduce la \"Dark mode\". \u00c8 stato introdotto il \"folding\", ovvero la capacit\u00e0 di accorpare righe per leggere il codice pi\u00f9 velocemente.\n11.x serie.\nXcode 11 \u00e8 stato annunciato nella WWDC2019. Supporta Swift 5.0 e il framework SwiftUI 1.0.\n12.x serie.\nXcode 12 \u00e8 stato annunciato nella WWDC2020. Supporta Swift 5.3 e il framework SwiftUI 2.0. \u00c8 stato introdotto il supporto di sviluppo per SoC Apple Silicon (ARM).\n13.x serie.\nXcode 13 \u00e8 stato annunciato nella WWDC2021. Supporta Swift 5.5 e il framework SwiftUI 3.0. Include SDK per iOS 15, iPadOS 15, macOS Monterey, tvOS 15 e watchOS 8. Xcode 13 presenta una nuova interfaccia e la nuova funzionalit\u00e0 Xcode Cloud. Richiede macos Big Sur 11.3 o versioni pi\u00f9 recenti."}
{"id": "42197", "revid": "842", "url": "https://it.wikipedia.org/wiki?curid=42197", "title": "IChat AV", "text": ""}
{"id": "42199", "revid": "2225", "url": "https://it.wikipedia.org/wiki?curid=42199", "title": "Lars Von Trier", "text": ""}
{"id": "42200", "revid": "554814", "url": "https://it.wikipedia.org/wiki?curid=42200", "title": "IChat", "text": "iChat \u00e8 stata un'applicazione di chat sviluppata dalla Apple Inc., compatibile col protocollo AOL Instant Messenger, ICQ, XMPP (Google Talk ed altri) e Bonjour. iChat era disponibile solo per il sistema operativo macOS.\nStoria.\niChat \u00e8 stata pubblicata in agosto 2002 con Mac OS X Jaguar. Presentava un'integrazione con Contatti e Mail.\nInterfaccia.\nL'applicazione utilizzava un'interfaccia metallizzata, in linea con Mac OS X Leopard, e usava dei riquadri a fumetti per racchiudere il testo delle chat. Le persone che chattano avevano associata un'immagine che, se disponibile, veniva prelevata dai contatti. L'obiettivo di iChat era di rendere quanto pi\u00f9 personale possibile la chat tra utenti.\niChat AV.\nNel giugno del 2003, Apple annunci\u00f2 \"iChat AV Public Beta\", la nuova versione di iChat che aggiungeva la possibilit\u00e0 di chattare utilizzando un microfono o una webcam. Venne anche presentata iSight, una webcam sviluppata specificatamente per essere utilizzata in congiunzione con iChat AV. Queste nuove modalit\u00e0 di chat utilizzavano degli standard industriali, anche se attualmente questi standard non sono molto diffusi.\nLa versione definitiva \u00e8 stata inclusa nella nuova versione del sistema operativo, Mac OS X Panther, e per gli utenti che avevano installato una versione precedente era venduta a parte al prezzo di \u20ac 29,95.\niChat AV 2.\nNel febbraio 2004, America Online commercializz\u00f2 AOL Instant Messenger (AIM) versione 5.5 per Windows. Questa versione supportava anche le chat video (non audio) ed era compatibile con iChat AV. Lo stesso giorno Apple rilasci\u00f2 iChat AV 2.1 Public Beta per gli utenti di macOS, per permettere di chattare con gli utenti di AIM 5.5.\niChat AV 3.\nNel giugno 2004, Steve Jobs mostr\u00f2 la nuova versione di iChat che era stata inclusa in Mac OS X Tiger. Questa versione supportava fino a quattro utenti in video conferenza e dieci utenti in audio conferenza. La videoconferenza usava lo standard H.264/AVC, per offrire una qualit\u00e0 video e audio migliore rispetto al vecchio standard H.263. Questa versione era compatibile con il protocollo XMPP, quindi poteva essere connesso con Google Talk, Facebook Chat e Yahoo! Messenger.\niChat 4.\nIn Mac OS X Leopard, l'applicazione acquis\u00ec la possibilit\u00e0 di applicare al video trasmesso degli effetti in tempo reale, come quelli di Photo Booth. Era possibile anche sostituire lo sfondo alle spalle dell'utente con un'immagine statica o un video. Inoltre gli utenti potevano condividere il proprio desktop con l'interlocutore mantenendo attiva la chat audio. Sfruttando la tecnologia di QuickLook, era possibile, durante una chat video, mostrare foto, video, presentazioni e documenti in generale. Infine era possibile registrare le conversazioni audio e video.\nMessaggi.\nA partire dal 16 febbraio 2012 con OS X Mountain Lion, il servizio \u00e8 stato dismesso in favore di Messages, una nuova applicazione integrata nel sistema operativo che inoltre supporta, diversamente da iChat, il protocollo utilizzato anche da iMessage, estendendo il servizio di chat anche ai dispositivi mobili equipaggiati con iOS."}
{"id": "42204", "revid": "287204", "url": "https://it.wikipedia.org/wiki?curid=42204", "title": "Pixlet", "text": "Pixlet \u00e8 un codec video creato da Apple Computer utilizzante compressione wavelet nato per consentire la visualizzazione di animazioni di alta qualit\u00e0 a pieno schermo in tempo reale con un flusso di dati ridotto. Non \u00e8 stato sviluppato per la trasmissione video ma per l'elaborazione negli studi di registrazione, questo codec punta a mantenere la massima qualit\u00e0 non a ottenere la massima compressione. Normalmente consente un rapporto di compressione di 20-25:1\n\u00c8 stato presentato da Steve Jobs al Worldwide Developers Conference 2003, \u00e8 stato sviluppato in cooperazione con l'azienda di animazioni Pixar.\nPer la riproduzione in tempo reale \u00e8 richiesto un Power Macintosh dotato di un processore PowerPC G4 funzionante ad almeno 1 gigahertz.\nSebbene Pixlet faccia parte del pacchetto software multipiattaforma QuickTime, esso \u00e8 disponibile solo per computer Macintosh con sistema operativo Mac OS X Panther o successivo."}
{"id": "42207", "revid": "24", "url": "https://it.wikipedia.org/wiki?curid=42207", "title": "Grado Kelvin", "text": ""}
{"id": "42211", "revid": "73843", "url": "https://it.wikipedia.org/wiki?curid=42211", "title": "Galassia Sombrero", "text": "La Galassia Sombrero (conosciuta anche con le sigle M 104 o NGC 4594) \u00e8 una galassia nella costellazione della Vergine. La sua vista di taglio con la sua banda oscura l'ha resa famosa ed \u00e8 un oggetto privilegiato nella fotografia astronomica amatoriale.\nOsservazione.\nM104 \u00e8 un oggetto non molto facile da reperire in cielo, poich\u00e9 nelle sue immediate vicinanze non ci sono stelle luminose; pu\u00f2 essere individuata circa 9\u00b0 ad ovest della brillante stella Spica, oppure 4\u00b0 a NNE di . Le sue dimensioni apparenti sono di 5'x2'. \u00c8 gi\u00e0 visibile in un binocolo 10x50 come un'ellisse chiara allungata in senso est-ovest, senza che si noti per\u00f2 alcun particolare; un telescopio da 60-80mm la mostra allo stesso modo, con la zona centrale pi\u00f9 luminosa delle aree periferiche. Con strumenti da 150-200mm di apertura la galassia continua a non mostrare facilmente i dettagli e la visione pu\u00f2 essere deludente se si hanno in mente solo le sue immagini pi\u00f9 note: si mostra come un'ellisse in cui la parte settentrionale appare notevolmente pi\u00f9 luminosa, mentre ad un'osservazione particolarmente accurata \u00e8 possibile individuare sui due lati un accenno di quella banda oscura che conferisce alla galassia il suo aspetto. Strumenti da 300mm consentono di mostrare dettagli maggiori, come la linea oscura, visibile specialmente con la visione distolta.\nM104 pu\u00f2 essere osservata da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente meridionale; dalle regioni australi \u00e8 maggiormente osservabile e si presenta alta nel cielo nelle notti di primavera, mentre dall'emisfero boreale appare mediamente pi\u00f9 bassa, ad eccezione delle aree prossime all'equatore. Il periodo migliore per la sua osservazione nel cielo serale \u00e8 fra marzo e luglio.\nStoria delle osservazioni.\nL'11 maggio 1791 Charles Messier la aggiunse a mano alla sua copia del Catalogo di Messier dopo la pubblicazione originale dell'opera. La descrisse come una \"nebulosa molto debole\". L'oggetto \u00e8 menzionato, come nuova scoperta, in una lettera del 6 maggio 1783 di Pierre M\u00e9chain, e fu scoperto indipendentemente anche da William Herschel il 9 maggio 1784.\nNel 1912, Vesto Slipher scopr\u00ec che M104 aveva un grande spostamento verso il rosso, corrispondente ad una velocit\u00e0 di allontanamento di circa . Era una velocit\u00e0 troppo grande perch\u00e9 potesse far parte della Via Lattea, e fu una delle prime prove che M104 non era una semplice nebulosa, come si era pensato fino ad allora, ma una galassia indipendente.\nCaratteristiche.\nQuesta galassia si trova nella costellazione della Vergine, ma la sua distanza \u00e8 stimata sui circa 31 milioni di anni luce da noi, ed \u00e8 quindi pi\u00f9 vicina dell'Ammasso della Vergine, del quale non \u00e8 considerata un membro. Ha una magnitudine apparente di 8 (integrata sull'intera superficie), ed ha un tipo Sa oppure Sb. \u00c8 invisibile ad occhio nudo ma visibile gi\u00e0 con piccoli telescopi. Ha un diametro apparente pari a circa un quinto della Luna piena, ma occorrono grandi telescopi oppure fotografie a lunga posa per vedere le parti pi\u00f9 deboli.\nIl diametro di M104 \u00e8 stimato in modo differente da vari astronomi: da a . Secondo il sito del telescopio spaziale Hubble, il diametro di M104 \u00e8 di anni luce e la sua massa \u00e8 pari a 800 miliardi di masse solari. Ha un nucleo grande e luminoso, un \"bulge\" centrale stranamente grande, e una prominente banda di polveri attorno al disco. Poich\u00e9 si mostra di taglio, l'aspetto complessivo \u00e8 simile ad un sombrero messicano, da cui il nome assegnatole.\nQuesta galassia ha anche un sistema di ammassi globulari ben popolato, con almeno alcune centinaia di membri visibili ai grandi telescopi, e una popolazione totale stimata di almeno 2000 oggetti, molti di pi\u00f9 di quelli della Via Lattea. Foto recenti hanno mostrato che M104 ha un alone galattico molto esteso.\nStruttura.\nRegione del nucleo.\nIl nucleo della Galassia Sombrero \u00e8 classificato come regione nucleare a linee di emissione a bassa ionizzazione (LINER), ossia regioni nucleari in cui \u00e8 presente del gas ionizzato debolmente, ossia con perdita di solo uno o pochi elettroni. La sorgente di energia della ionizzazione di questo genere di nuclei \u00e8 stata oggetto di dibattito: alcuni nuclei potrebbero essere energizzati da una stella particolarmente calda e giovane situata in qualche regione di formazione stellare, mentre per altri la fonte pu\u00f2 essere quella di un nucleo attivo, ossia regioni molto energetiche che contengono un buco nero supermassiccio. Le osservazioni spettroscopiche agli infrarossi hanno dimostrato che il nucleo della Galassia Sombrero \u00e8 probabilmente non interessato da alcun fenomeno di formazione stellare; tuttavia sembra sia stato identificato un buco nero nel suo nucleo che potrebbe dunque essere la sorgente di energia che ha provocato la debole ionizzazione del gas osservato.\nNegli anni novanta \u00e8 stato dimostrato che nel centro della galassia \u00e8 presente un buco nero supermassiccio. Utilizzando i dati spettroscopici ottenuti sia dal CFHT che dal telescopio spaziale Hubble \u00e8 stato mostrato che la velocit\u00e0 di rotazione delle stelle interne al centro della galassia non potrebbe mantenersi se nel centro non fosse presente una massa pari a un miliardo di masse solari.\nAlle lunghezze d'onda delle onde radio e dei raggi X il nucleo mostra una forte sorgente di emissione di sincrotrone; questa emissione \u00e8 prodotta quando elettroni ad alta velocit\u00e0 oscillano se passano attraverso una regione con un forte campo magnetico ed \u00e8 piuttosto comune nei nuclei delle galassie attive. Sebbene le emissioni radio di sincrotrone possano variare nel corso del tempo in alcuni nuclei attivi, la luminosit\u00e0 delle emissioni radio della Galassia Sombrero variano appena del 10-20%.\nNel 2006 due gruppi di studio pubblicarono misurazioni della radiazione submillimetrica del nucleo della galassia alla lunghezza d'onda di 850 \u00b5m; si vide che queste emissioni non si originano n\u00e9 dalle emissioni termiche della polvere interstellare, normalmente osservabile all'infrarosso, n\u00e9 dalla radiazione di sincrotrone, visibile alle onde radio, n\u00e9 dal bremsstrahlung derivante dal gas caldo, che emette anch'esso onde radio, n\u00e9 dal gas molecolare. La sorgente resta cos\u00ec inidentificata.\nL'anello di polveri.\nLa struttura maggiormente evidente della Galassia Sombrero \u00e8 la grande banda oscura formata da polveri del mezzo interstellare che transitano di fronte alla regione centrale; questa banda oscura \u00e8 in realt\u00e0 un anello simmetrico che circonda il nucleo della galassia. Gran parte del gas idrogeno atomico freddo presente nella galassia e della polvere si estende attorno all'anello, il quale inoltre conterrebbe in generale la gran parte del gas molecolare freddo della galassia; secondo alcuni questa sarebbe soltanto un'ipotesi o una speculazione basata sulle osservazioni a bassa risoluzione e con rilevamenti deboli. Sono infatti necessarie ulteriori osservazioni per confermare che il gas molecolare di questa galassia sia contenuto principalmente nell'anello; basandosi sulla spettroscopia infrarossa si \u00e8 comunque confermato che quest'anello di polveri \u00e8 la sede principale dei fenomeni di formazione stellare che avvengono all'interno di M104.\nAmmassi globulari.\nLa Galassia Sombrero possiede un numero relativamente grande di ammassi globulari, se comparato con altre galassie con un grande bulge; questo fatto \u00e8 stato ripetutamente citato per dimostrare che il numero di ammassi globulari nelle galassie sarebbe legato all'estensione dello stesso bulge galattico. La densit\u00e0 superficiale degli ammassi globulari in genere segue il profilo luminoso del bulge ad eccezione delle regioni pi\u00f9 vicine al centro galattico;\nDistanza.\nPer misurare la distanza della galassia sono stati utilizzati due metodi di rilevamento.\nIl primo metodo consiste nella comparazione delle misurazioni dei flussi derivanti dalle nebulose planetarie della Galassia Sombrero con la ben nota luminosit\u00e0 delle nebulose planetarie interne alla nostra Via Lattea; questo metodo ha fornito una distanza di 29\u00a0\u00b1\u00a02\u00a0milioni di anni luce (pari a 8,9\u00a0\u00b1\u00a00,6\u00a0milioni di parsec).\nIl secondo metodo usato \u00e8 quello della fluttuazione della luminosit\u00e0 superficiale; questo metodo utilizza l'aspetto granuloso del bulge per stimarne la distanza. I bulge delle galassie vicine appaiono infatti molto granulosi, mentre bulge di galassie pi\u00f9 remote appaiono con una luce diffusa; le prime misurazioni utilizzando questa tecnica hanno fornito una distanza di 30,6\u00a0\u00b1\u00a01,3\u00a0milioni di anni luce (pari a 9,4\u00a0\u00b1\u00a00,4\u00a0milioni di parsec). In seguito, dopo alcune rifiniture della tecnica, \u00e8 stata fornita una distanza di 32,3\u00a0\u00b1\u00a03\u00a0milioni di anni luce (pari a 9,8\u00a0\u00b1\u00a00,8\u00a0milioni di parsec). Un ulteriore affinamento operato nel 2003 ha portato il valore di distanza a 29,6\u00a0\u00b1\u00a02,5\u00a0milioni di anni luce (pari a 9,1\u00a0\u00b1\u00a00,8\u00a0milioni di parsec).\nLa distanza media misurata attraverso queste due tecniche \u00e8 dunque pari a 29,3 milioni di anni luce (9,0 milioni di parsec) con uno scarto di 1,6 milioni di anni luce (0,5 milioni di parsec).\nAmbiente circostante.\nLa Galassia Sombrero \u00e8 all'interno di una complessa nube di galassie dall'aspetto filamentoso che si estende a sud dell'Ammasso della Vergine; non \u00e8 chiaro se pertanto questa galassia appartenga formalmente a quest'Ammasso di galassie. I metodi gerarchici per identificare i gruppi, che determinano l'appartenenza ad un gruppo tramite l'analisi di eventuali galassie appartenenti ad un pi\u00f9 grande agglomerato di galassie, indicano che questa galassia sarebbe parte di un gruppo che include NGC 4487, NGC 4504, NGC 4802, UGCA 289 e probabilmente qualche altra galassia. Tuttavia i risultati derivanti dal metodo della percolazione (come ad esempio il metodo cosiddetto \"amici degli amici\", \"friends-of-friends\"), che collegano le galassie individuali assieme per determinarne i membri del gruppo, indicano come questa galassia non sia inclusa in alcun gruppo, o che al massimo potrebbe essere membro di una coppia di galassie con UGCA 287."}
{"id": "42213", "revid": "339392", "url": "https://it.wikipedia.org/wiki?curid=42213", "title": "NGC 4594", "text": ""}
{"id": "42216", "revid": "29990", "url": "https://it.wikipedia.org/wiki?curid=42216", "title": "Canestro di frutta", "text": ""}
{"id": "42220", "revid": "1873140", "url": "https://it.wikipedia.org/wiki?curid=42220", "title": "61\u00aa Mostra internazionale d'arte cinematografica di Venezia", "text": "La 61\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 1\u00ba all'11 settembre 2004.\nLa giuria.\nLa Giuria Internazionale della 61\u00aa Mostra internazionale d'arte cinematografica di Venezia \u00e8 cos\u00ec composta:\nI premi.\nLa mostra ha assegnato i seguenti riconoscimenti:"}
{"id": "42222", "revid": "1226", "url": "https://it.wikipedia.org/wiki?curid=42222", "title": "Louvre", "text": ""}
{"id": "42226", "revid": "121358422", "url": "https://it.wikipedia.org/wiki?curid=42226", "title": "Sistema di coordinate", "text": "Si definisce sistema di coordinate un sistema di riferimento basato su coordinate, le quali individuano la posizione di un oggetto in qualche spazio. A seconda del numero di coordinate usate, si pu\u00f2 parlare di:\nSistema unidimensionale.\nIl sistema di riferimento unidimensionale ideato da Cartesio \u00e8 costituito da una retta, sulla quale un oggetto, di solito un punto, \u00e8 vincolato a muoversi. Su questa retta si fissa un'origine, che \u00e8 consuetudine indicare con formula_1, un verso di percorrenza ed un'unit\u00e0 di misura delle lunghezze.\n\u00c8 possibile individuare un punto sulla retta in base ad un numero reale, che individua la distanza dall'origine nell'unit\u00e0 di misura scelta, positiva se concorde con il verso di percorrenza scelto e negativa altrimenti, del punto. Tale numero \u00e8 detto coordinata, e per indicare genericamente tale coordinata si usa la lettera formula_2. La retta su cui si \u00e8 fissato origine, verso di percorrenza e unit\u00e0 di misura \u00e8 detta ascissa.\nQuando un punto, anzich\u00e9 su una retta, \u00e8 vincolato a muoversi su una curva \u00e8 possibile scegliere anche su quest'ultima un'origine, un verso di percorrenza ed un'unit\u00e0 di misura, ma in tal caso si parler\u00e0 di ascissa curvilinea. La distanza con segno del punto dall'origine \u00e8 la coordinata curvilinea del punto.\nSistemi bidimensionali.\nSistema affine.\nUno dei sistemi di riferimento bidimensionale \u00e8 costituito da una coppia di rette incidenti. Tali rette sono indicate, in genere, con formula_3 e formula_4, ed il loro punto di intersezione \u00e8 l'origine per entrambe le rette. Su ciascuna retta si fissa un verso di percorrenza ed un'unit\u00e0 di misura che in genere \u00e8 uguale per entrambe le rette, ma per esigenze particolari pu\u00f2 benissimo essere diversa per ciascuna retta. La posizione di un punto vincolato a muoversi su un piano pu\u00f2 essere individuata da una coppia di valori reali, genericamente indicati con le lettere formula_2 e formula_6. Si indica con formula_2 il numero reale che individua la distanza dall'asse formula_4 del punto, misurata parallelamente all'asse formula_3 nell'unit\u00e0 di misura scelta per quest'ultimo; con formula_6 il numero reale che individua la distanza dall'asse formula_3 del punto, misurata parallelamente all'asse formula_4 nell'unit\u00e0 di misura scelta per quest'ultimo. La coppia di coordinate che individua il punto si indica scrivendo formula_13 oppure formula_14.\nQuando gli assi formula_3 e formula_4 sono fra loro ortogonali tale sistema di riferimento si dice ortogonale. Se gli assi sono tra loro ortogonali e l'unit\u00e0 di misura di entrambi \u00e8 la stessa tale sistema di riferimento si dice ortonormale o cartesiano, in onore del matematico francese Cartesio che lo riprese in et\u00e0 moderna, dopo che era gi\u00e0 stato introdotto, nel Medioevo, da Nicola d'Oresme. In tal caso l'asse formula_3, orizzontale, prende il nome di asse delle ascisse, e l'asse formula_4, verticale, prende il nome di asse delle ordinate. Nelle opere di Oresme, erano, rispettivamente, \"longitudo\" e \"latitudo\".\nSistema polare.\nUn sistema di riferimento polare \u00e8 formato da due coordinate indicate con le lettere formula_19 e formula_20. Con formula_19 si indica la distanza del punto considerato dall'origine del sistema; in pratica se consideriamo il vettore formula_22 che congiunge l'origine degli assi con il nostro punto, formula_19 ne indica il modulo. Con formula_20, invece, ci si riferisce all'angolo o anomalia che si forma tra il vettore formula_22 considerato prima, e il verso positivo dell'asse formula_3 di un normale sistema ortogonale. Dunque, formula_19 \u00e8 il raggio e formula_20 un angolo orientato.\nPer passare dalle coordinate polari alle cartesiane si usano le seguenti formule:\ne per passare da quelle cartesiane a quelle polari\nSi pu\u00f2 trovare in molti casi la coordinata formula_19 denotata con la lettera formula_34. Questo passaggio di coordinate \u00e8 molto utile in alcune applicazioni della matematica come nella risoluzione degli integrali multipli su domini costituiti da corone circolari.\nSistemi tridimensionali.\nSistema rettangolare (o cartesiano).\nIl sistema di riferimento tridimensionale \u00e8 costituito da tre rette non parallele, in genere indicate con formula_3, formula_4 e formula_37, passanti per un punto che \u00e8 l'origine del sistema di riferimento. Per ciascuna di tali rette si sceglie un'unit\u00e0 di misura ed un verso di percorrenza. Le coordinate generiche di un punto nello spazio sono indicate con le lettere formula_2, formula_6 e formula_40. Si indica con formula_2 il numero reale che individua la distanza di un punto dal piano individuato dalle rette formula_4 e formula_37 misurata parallelamente all'asse formula_3 nell'unit\u00e0 di misura scelta per quest'ultimo asse. Si definiscono analogamente formula_6 e formula_40. Le tre coordinate che individuano un punto nello spazio sono indicate con la simbologia formula_47. Quando i tre assi sono fra loro ortogonali il sistema di riferimento si dice \"ortogonale\" o \"rettangolare\".\nCiascuna delle tre rette \u00e8 un \"asse cartesiano\", e insieme formano la \"terna cartesiana\".\nSistema cilindrico.\nIl sistema cilindrico \u00e8 la naturale espansione del sistema polare nelle tre dimensioni. In questo caso le coordinate sono formula_19, formula_20 e formula_40. Considerando un generico punto formula_51, e la sua proiezione formula_52 sul piano formula_53, la coordinata formula_40 indica la distanza formula_55. Con formula_19 si denota la distanza dall'origine del punto formula_52, mentre formula_20 individua l'angolo che si forma tra il vettore formula_22 e l'asse formula_2.\nPer passare dal sistema cilindrico a quello rettangolare:\ne per passare alle coordinate cilindriche:\nMolto spesso la coordinata formula_19 viene indicata con formula_64.\nSistema sferico.\nUn altro sistema che si pu\u00f2 usare per orientarsi nello spazio \u00e8 il sistema sferico. \u00c8 formato da tre coordinate: formula_19, formula_66 e formula_20. Si considera sempre un generico punto formula_51 e la sua proiezione sul piano formula_69 chiamata formula_52. Con formula_19 questa volta si indica la distanza di formula_51 dall'origine e formula_66 \u00e8 l'angolo che formula_22 forma con il semiasse positivo delle formula_37, chiamato angolo di inclinazione. Indichiando invece con formula_76 il vettore che collega l'origine con il punto formula_52, si ha che formula_20 individua l'angolo che quest'ultimo vettore forma con l'asse formula_3, detto azimut.\nPer passare da un sistema sferico ad uno rettangolare si usano le seguenti uguaglianze:\nPer passare da coordinate cartesiane a sferiche:\nAnche con questo sistema spesso si usa la lettera formula_34 al posto della lettera formula_19.\nBase coordinata.\nA partire dal sistema di coordinate sferiche si pu\u00f2 definire una nuova base vettoriale in ogni punto dello spazio mediante i vettori tangenti alle linee coordinate. Sia\nallora la base naturale dello spazio tangente (isomorfo a formula_89) \u00e8 data dai tre vettori:\nDefinendo inoltre\nla matrice del cambio di coordinate da formula_92 a formula_93, si ha che un vettore di formula_89pu\u00f2 essere scritto nei due sistemi di coordinate come\nPoich\u00e9 formula_96 manda un sistema di coordinate ortonormali levogiro in un altro, si ha formula_97\nEsprimendo in modo esplicito le relazioni tra i versori di base si ottiene:\ne inversamente\nIn fisica delle particelle in alcuni casi si preferisce usare in luogo dell'angolo polare formula_66 la pseudorapidit\u00e0 definita come"}
{"id": "42228", "revid": "125306323", "url": "https://it.wikipedia.org/wiki?curid=42228", "title": "Teorema di Ceva", "text": "Il teorema di Ceva \u00e8 un noto teorema in geometria elementare. Deve il suo nome a Giovanni Ceva, che ne diede dimostrazione nella sua opera \"De lineis rectis se invicem secantibus, statica constructio\" del 1678, anche se il primo a dimostrarlo fu Yusuf al-Mu'tamin ibn Hud, attorno all'XI secolo. Si definisce ceviana una retta che congiunge un vertice con un punto del lato opposto di un triangolo. Il teorema fornisce una condizione necessaria e sufficiente affinch\u00e9 tre ceviane si incontrino in uno stesso punto.\nEnunciato.\n\" Siano A, B, C i vertici di un triangolo; li si congiungano con un punto O del piano e si indichino con D, E, F le intersezioni con i lati del triangolo.Si ha la seguente relazione:\"\nDimostrazione.\nSi considerino i triangoli formula_2 e formula_3. Si pu\u00f2 notare che hanno in comune un'altezza relativa ai due segmenti formula_4 e formula_5, basi rispettivamente del primo e del secondo triangolo. Da questo, tenendo conto della formula formula_6, per l'area di un triangolo, si deduce che il rapporto tra le aree dei due triangoli \u00e8 uguale al rapporto tra le rispettive basi:\nSimilmente si pu\u00f2 dimostrare che vale anche:\ne di conseguenza, per la propriet\u00e0 transitiva dell'uguaglianza si giunge a:\nFacendo riferimento alla figura, e tenendo conto della propriet\u00e0 delle proporzioni:\npossiamo infine scrivere che:\nRagionando in modo analogo per i lati formula_12 e formula_13 scriveremo anche le proporzioni: \nMoltiplicando tra loro le tre proporzioni cos\u00ec ottenute si nota che i vari termini si semplificano a vicenda dando come risultato 1:\nForma trigonometrica.\nLa formula del teorema pu\u00f2 essere scritta in una forma trigonometrica equivalente:\nUna possibile dimostrazione di ci\u00f2 avviene attraverso il teorema dei seni."}
{"id": "42234", "revid": "574302", "url": "https://it.wikipedia.org/wiki?curid=42234", "title": "Leone d'oro alla carriera", "text": "Il Leone d'oro alla carriera \u00e8 un premio che viene assegnato all'interno della Mostra Internazionale d'Arte Cinematografica di Venezia a personalit\u00e0 del mondo del cinema che si sono distinte in quest'arte per il complesso della loro attivit\u00e0. Si affianca al Leone d'oro, vale a dire al premio assoluto, che viene invece assegnato a un film in concorso.\nIstituito nel 1971, il riconoscimento venne preceduto nel 1969 e nel 1970 da un \"omaggio\". Non venne assegnato dal 1973 al 1981 e nel 1984. Precedentemente, omaggi di questo tipo erano le retrospettive."}
{"id": "42242", "revid": "125319335", "url": "https://it.wikipedia.org/wiki?curid=42242", "title": "Christopher Reeve", "text": "Figlio dello scrittore Franklin D'Olier Reeve e della giornalista Barbara P. Lamb, laureato in Inglese e Teoria musicale alla Cornell University nel 1974, con successivi studi di recitazione con John Houseman alla Juilliard School, raggiunse la fama internazionale pochi anni dopo (1978) interpretando il personaggio di Superman, eroe dei fumetti e icona della \"cultura pop\" statunitense; il successo arrise ugualmente a Reeve con i tre sequel della serie nel corso degli anni ottanta. Sfrutt\u00f2 la sua fama per sostenere battaglie a favore della pace: nel 1987 si rec\u00f2 nel Cile di Pinochet per manifestare contro l'imprigionamento degli scrittori e intellettuali cileni.\nBiografia.\nLa sua carriera di attore ebbe inizio durante un tirocinio che lo port\u00f2 a debuttare nel 1976 a Broadway; nello stesso anno si sottopose a un provino per la parte di Superman/Clark Kent. Il primo film su Superman \u00e8 del 1978 e Reeve interpret\u00f2 da allora vari ruoli per il cinema e la televisione, vestendo i panni del supereroe altre tre volte. Da una relazione con Gae Exton, Christopher Reeve ebbe due figli: Matthew (nato nel 1979) e Alexandra (nata nel 1982). L'11 aprile 1992 si spos\u00f2 con Dana Morosini, dalla quale ebbe un figlio, Will.\nIl 27 maggio 1995, nel corso di una gara a cavallo a Charlottesville, nel parco equestre Commonwealth a Culpeper, in Virginia, Reeve cadde rovinosamente da cavallo, riportando una lesione del midollo spinale cervicale. Reeve riport\u00f2 una paralisi permanente dal collo in gi\u00f9 (tetraplegia), perdendo l'uso degli arti e anche la capacit\u00e0 di respirare autonomamente (pentaplegia). Da allora e sino alla morte, nove anni dopo, rimase su una sedia a rotelle e collegato a un respiratore artificiale. All'ospedale, per aiutarlo, si rec\u00f2 l'amico Robin Williams travestito da chirurgo, per farlo tornare a sorridere e fargli riacquistare la voglia di vivere.\nDopo l'incidente Reeve apparve ancora sulla scena, sulla sua sedia a rotelle, nel film per la televisione \"La finestra sul cortile\" (1998), un \"remake\" di uno dei pi\u00f9 celebri film di Alfred Hitchcock. Nel film, Reeve interpreta il ruolo di un portatore di handicap che, costretto tutto il giorno in casa, assiste da una finestra a un omicidio (il ruolo nella pellicola originale era di James Stewart, il cui personaggio testimone dell'omicidio aveva una gamba rotta).\nIl 25 aprile 1998, la casa editrice Random House pubblic\u00f2 l'autobiografia di Reeve, \"Still Me\" (\"Ancora io\"), che ribad\u00ec ancora una volta la sua forza d'animo.\nCome guest star apparve nella serie televisiva \"Smallville\", che narra la giovinezza di Clark Kent. Il 25 febbraio 2003 comparve per la prima volta nel telefilm interpretando il Dr. Swann, uno scienziato che fornisce al giovane Clark Kent alcuni particolari sulle sue origini misteriose. Reeve apparve in un secondo episodio il 14 aprile 2004. Oltre a questi ruoli, fece altre apparizioni. Gli fu anche accreditata la partecipazione alla regia del film d'animazione \"Piccolo grande eroe\", uscito postumo il 15 settembre 2006 in USA, e giunto in Italia il 12 settembre 2008.\nCon gli anni Reeve divent\u00f2 un attivista nelle campagne a difesa dei diritti dei disabili e un grande sostenitore della ricerca sulle cellule staminali e la clonazione terapeutica, che sostenne anche attraverso una propria fondazione (la Christopher Reeve Paralysis Foundation), protestando contro la politica del governo statunitense. Con la moglie Dana fond\u00f2 il Christopher and Dana Reeve Paralysis Resource Center, un ospedale a Short Hills, nel New Jersey, nel quale viene insegnato ai paraplegici a vivere in maniera il pi\u00f9 indipendente possibile, compatibilmente con le proprie condizioni.\nNel 2003 pubblic\u00f2 \"Nothing is impossible \u2013 Reflection of a new life\", il seguito del primo libro, col quale intese dare una speranza, tramite la propria esperienza, a tutte le persone affette da handicap, trasmettendo la propria voglia di vivere. Nell'anno 2004, durante la campagna presidenziale, Reeve diede un convinto sostegno a favore di John Kerry, candidato alla Casa Bianca del partito dei Democratici, in quanto favorevole alla ricerca sulle cellule staminali, contrariamente al programma politico del presidente Bush.\nChristopher Reeve mor\u00ec d'infarto il 10 ottobre 2004, a 52 anni, al \"Norther Westchester Medical Center\" di New York, dove era stato ricoverato 12 ore prima a causa di un attacco cardiaco, conseguente a una grave infezione provocata da una lesione da pressione.\nDoppiatori italiani.\nNelle versioni in italiano dei suoi film, Christopher Reeve \u00e8 stato doppiato da:\nDa doppiatore \u00e8 stato sostituito da:"}
{"id": "42243", "revid": "574302", "url": "https://it.wikipedia.org/wiki?curid=42243", "title": "Leone d'oro al miglior film", "text": "L'albo dei vincitori del Leone d'oro al miglior film della Mostra internazionale d'arte cinematografica di Venezia vanta nomi illustri della storia del cinema.\nPer quel che riguarda i \"buchi\" dell'elenco, dal 1969 al 1972 la Mostra si svolse senza assegnazione di premi, mentre nel 1973 non venne organizzata. Nel 1974, 1975 e 1976 venne organizzata solo una sezione \"cinema\" nell'ambito della Biennale. Nel 1977 e 1978 venne organizzata solo una retrospettiva cinematografica sempre nell'ambito della Biennale. Nel 1979 la Mostra torn\u00f2 ad essere organizzata ma senza assegnare premi.\nPrima del 1942, la \"Coppa Mussolini\" era \"doppia\" (\"miglior film italiano\" e \"miglior film straniero\"). I festival dal 1940 al 1942 non si svolsero nella citt\u00e0 lagunare e per questo motivo non sempre vengono riconosciuti; i film vincitori di quelle tre edizioni furono comunque premiati con la \"Coppa Mussolini\".\nVedi anche l'albo dei vincitori del Leone d'oro alla carriera."}
{"id": "42259", "revid": "547992", "url": "https://it.wikipedia.org/wiki?curid=42259", "title": "Arma nucleare", "text": "Il termine armi nucleari indica tutte le armi che sfruttano reazioni di fissione nucleare e/o di fusione nucleare, nella gran maggioranza bombe e testate esplosive per missili, classificabili come armi di distruzione di massa. Si parla di guerra nucleare per riferirsi all'uso militare delle armi nucleari.\nStoria.\nIl primo ordigno nucleare della storia era una bomba a implosione che venne fatta detonare nel corso del Trinity test, condotto a 56\u00a0km a sud-est di Socorro, Nuovo Messico, presso l'Alamogordo Bombing and Gunnery Range il 16 luglio 1945. Nel team, guidato da Robert Oppenheimer, lavorava anche lo scienziato italiano Enrico Fermi. Il capo dei militari era il generale Leslie Groves. Durante la seconda guerra mondiale furono sviluppati due tipi di bomba atomica. Fu realizzata una relativamente semplice gun-type fission weapon usando l'uranio-235, un isotopo contenuto solo per lo 0.7% nell'uranio naturale. Dal momento che \u00e8 chimicamente identico all'isotopo pi\u00f9 comune, l'uranio-238, ed ha quasi la stessa massa, \u00e8 risultato difficile da separare. Furono utilizzati tre metodi per l'arricchimento dell'uranio: elettromagnetico, gassoso e termico. Gran parte di queste attivit\u00e0 ebbero luogo a Oak Ridge, nel Tennessee.\nLe prime armi di questo tipo, ovvero Little Boy, una bomba gun type, e Fat Man, una bomba a implosione, furono rispettivamente usate per bombardare le citt\u00e0 giapponesi di Hiroshima e Nagasaki. Negli anni dell'immediato secondo dopoguerra, il Progetto Manhattan condusse test nucleari sull'atollo di Bikini nell'ambito dell'Operazione Crossroads, svilupp\u00f2 nuove armi, promosse lo sviluppo del United States Department of Energy national laboratories, sostenne la ricerca medica nel campo della radiologia e gett\u00f2 le basi della marina nucleare. Mantenne inoltre il controllo delle armi nucleari statunitensi sino alla creazione, nel gennaio 1947, della United States Atomic Energy Commission.\nIl \"Progetto Manhattan\" venne ritenuto fondamentale per vincere la guerra contro la Germania nazista, che erroneamente si supponeva stesse continuando a portare avanti un programma militare analogo sotto la guida di Kurt Diebner (nel 1944, a guerra ancora in corso, gli alleati scoprirono che i tedeschi, dopo due anni di lavoro dal 1939 al 1941 per cercare di produrre una bomba atomica, si erano poi fermati ritenendo il progetto irrealizzabile e ripiegando sulla costruzione di un semplice reattore). La prima bomba di prova fu fatta esplodere a terra il 16 luglio 1945 nel deserto del Nuovo Messico in un luogo noto ora come Trinity Site. Le prime bombe atomiche furono sganciate sulle citt\u00e0 giapponesi di Hiroshima e Nagasaki (si veda Bombardamenti atomici di Hiroshima e Nagasaki) rispettivamente il 6 e il 9 agosto del 1945, provocando la resa del Giappone e ponendo fine al secondo conflitto mondiale.\nNel secondo dopoguerra l'arma atomica fu acquisita da tutte le principali potenze mondiali: l'URSS l'ottenne nel 1949, il Regno Unito nel 1952, la Francia nel 1960 e la Cina nel 1964. In seguito a questa situazione si venne a creare un clima cosiddetto di \"guerra fredda\", in cui i due blocchi erano consapevoli di potersi distruggere a vicenda con il solo utilizzo delle armi atomiche (dottrina della distruzione mutua assicurata, si veda anche Equilibrio del terrore). Inoltre le armi nucleari divennero sempre pi\u00f9 complesse, dando origine ad una notevole variet\u00e0 di ordigni. Per controllare lo sviluppo degli arsenali atomici nel 1957 venne inoltre creata l'Agenzia internazionale per l'energia atomica (con sede a Vienna), nell'ambito del progetto americano \"atomi per la pace\".\nNel 1968 venne ratificato il Trattato di non proliferazione nucleare mentre nel corso degli ottanta, sotto l'amministrazione Reagan e con la collaborazione del presidente sovietico Gorba\u010d\u00ebv, si arriv\u00f2 alla firma dei trattati Start I e Start II, che prevedevano la progressiva riduzione dell'arsenale atomico in possesso alle due principali superpotenze, che era cresciuto fino ad una potenza sufficiente a distruggere pi\u00f9 volte il pianeta.\nAttualmente i principali Paesi che dichiarano di possedere armi atomiche, facendo parte del cosiddetto \"club dell'atomo\", sono: Stati Uniti, Russia, Cina, Francia, Regno Unito, Pakistan, India, e Corea del Nord; a parte si colloca Israele, che ufficialmente non ha mai n\u00e9 confermato n\u00e9 negato di possedere armi nucleari, ma \u00e8 certo che disponga invece di un arsenale, composto da un minimo di 150 a circa 400 testate, delle quali non ha mai annunciato ufficialmente una dottrina d'impiego, riservandosi il diritto di esercitare pressioni unilaterali su chiunque. Cinque Stati aderiscono al programma di \"condivisione nucleare\" della NATO, ospitando sul territorio armi nucleari statunitensi al fine di ricevere addestramento al loro impiego in caso di conflitto: Belgio, Germania, Italia, Paesi Bassi e Turchia.\nLa Corea del Nord ha un programma nucleare dichiarato ufficialmente e il 9 ottobre 2006 ha fatto il suo primo test di esplosione sotterranea, mentre altre nazioni, prima fra tutte l'Iran, sono fortemente sospettate di perseguire un programma di armamento nucleare. Gli unici Paesi al mondo che hanno pubblicamente e volontariamente rinunciato agli arsenali nucleari di cui disponevano sono il Sudafrica e, nell'ambito dei paesi dell'ex-Unione Sovietica, l'Ucraina, la Bielorussia ed il Kazakistan.\nAnche dopo la fine della guerra fredda, le armi nucleari sono un elemento importante della politica estera di molti Stati all'interno della cosiddetta Teoria del pazzo.\nIl Trattato per la proibizione delle armi nucleari \u00e8 stato adottato da una conferenza delle Nazioni Unite il 7 luglio 2017, aperto alla firma a New York il 20 settembre 2017 ed \u00e8 entrato in vigore dal 22 gennaio 2021.\nDescrizione.\nTipi di armi nucleari.\nEsistono diversi tipi di ordigni nucleari, e sono quasi tutti delle bombe. La loro potenza esplosiva \u00e8 devastante, superiore a quella di qualunque esplosivo chimico convenzionale: la potenza delle armi nucleari si misura infatti in Kilotoni (Kt) e in Megatoni (Mt), rispettivamente migliaia e milioni di tonnellate di tritolo necessarie per liberare la stessa energia.\nIl riconoscimento delle armi a bassa radioattivit\u00e0 quali parte della classe delle armi atomiche potrebbe portare all'inclusione in tale categoria delle armi all'uranio impoverito. Non esiste ad oggi un trattato internazionale sulle armi all'uranio impoverito.\nEffetti.\nUna esplosione nucleare \u00e8 molto diversa, sia quantitativamente che qualitativamente, da una convenzionale. Il primo effetto chiaramente visibile \u00e8 il cosiddetto fungo atomico: una colonna di vapore, residui e detriti che si solleva per molti km dal luogo dell'esplosione. Oltre al calore e all'onda d'urto, comuni a tutte le esplosioni, vi sono quattro caratteristiche che sono peculiari delle esplosioni nucleari:\nArmi a fissione.\nTutte le armi nucleari esistenti traggono parte della loro energia esplosiva dalle reazioni di fissione nucleare. Le armi la cui potenza esplosiva deriva \"esclusivamente\" da queste reazioni, sono comunemente chiamate bombe atomiche. Questo \u00e8 stato a lungo considerato un termine improprio, poich\u00e9 la loro energia proviene dal nucleo dell'atomo, proprio come avviene con altre armi nucleari.\nUna bomba a fissione nucleare pu\u00f2 detonare seguendo 2 metodi:\nLa quantit\u00e0 di energia rilasciata dalle bombe a fissione pu\u00f2 variare da poco meno di per le bombe a blocchi separati, corrispondente a circa 1 tonnellata equivalente in TNT, a circa per le bombe ad implosione, cio\u00e8 500.000 tonnellate equivalenti di TNT.\nTutte le reazioni di fissione generano prodotti di fissione, molti dei quali sono altamente radioattivi (ma con un decadimento breve) o moderatamente radioattivi (ma con un decadimento lungo) e, in quanto tali, sono una grave forma di contaminazione radioattiva. I prodotti di fissione sono il principale componente radioattivo del fallout nucleare.\nArmi a fusione.\nL'altro tipo fondamentale di arma nucleare trae energia dalle reazioni di fusione nucleare. Tali armi sono generalmente indicate come bombe termonucleari o pi\u00f9 colloquialmente come bombe all'idrogeno, poich\u00e9 basano le reazioni di fusione sugli isotopi dell'idrogeno (deuterio e trizio). Tutte queste armi usano delle reazioni di fissione per innescare quelle di fusione, le quali possono innescare esse stesse ulteriori reazioni di fissione.\nLe moderne armi a fusione consistono di un involucro metallico contenente due compartimenti: uno in cui sono alloggiati i materiali fissili (235U o 239Pu) che daranno inizio ad un primo stadio di detonazione, ovvero una fissione nucleare, e uno in cui sono alloggiati i materiali fusibili (gli isotopi dell'idrogeno: deuterio e trizio, o nelle moderne armi, il deuteruro di litio) che daranno inizio ad un secondo stadio, una fusione nucleare. I due compartimenti (uno sopra e l'altro sotto nello schema sottostante, punto A) sono separati da un \"canale di radiazione\" spesso riempito con schiuma di polistirene (in giallo).\nL'esplosione di un'arma a fusione inizia con la detonazione del compartimento primario, il quale innesca una reazione di fissione nucleare (punto B). La sua temperatura supera i 100 milioni di K circa, facendola brillare intensamente con raggi X termici. Questi raggi inondano il canale di radiazione, il quale confina l'energia dei raggi X e resiste alla sua pressione verso l'esterno (punto C). La distanza che separa i due compartimenti assicura che i frammenti di detriti derivati dalla fissione (che si muovono molto pi\u00f9 lentamente dei fotoni a raggi X) non possano danneggiare il compartimento secondario prima che la fusione sia completata.\nIl compartimento secondario, costituito da una camera di alloggio del carburante da fusione e una \"candela\" centrale al plutonio, viene compresso dall'energia dei raggi X, aumentando la densit\u00e0 della candela centrale (punto D). La densit\u00e0 del plutonio aumenta a tal punto che la candela viene portata in uno stato super-critico e inizia una reazione a catena di fissione nucleare. I prodotti di fissione di questa reazione a catena riscaldano il combustibile termonucleare altamente compresso che circonda la candela a circa 300 milioni di K, innescando dunque le reazioni di fusione (punto E).\nL'intero processo dura all'incirca . L'energia prodotta da questo tipo di esplosioni pu\u00f2 variare da 2 x 1016 J di energia, ottenuta durante il primo test di una bomba termonucleare (Ivy Mike) a 2,4 x 1017 J di energia, ottenuta durante il test della bomba Zar.\nPoich\u00e9 le armi termonucleari rappresentano il progetto pi\u00f9 efficiente per la resa energetica, tutte le armi nucleari sono regolamentate da un trattato internazionale noti come trattato di non proliferazione nucleare."}
{"id": "42260", "revid": "183483", "url": "https://it.wikipedia.org/wiki?curid=42260", "title": "NGC 6611", "text": ""}
{"id": "42269", "revid": "1482985", "url": "https://it.wikipedia.org/wiki?curid=42269", "title": "TextEdit", "text": "TextEdit \u00e8 un editor di testo, inizialmente disponibile per i computer prodotti dalla Next Computer, NEXTSTEP e OPENSTEP, fu distribuito insieme a macOS dopo che la Apple acquis\u00ec la Next Computer.\nRimpiazza il precedente editor di testo fornito con Mac OS, SimpleText. TextEdit legge e scrive documenti nei formati Rich Text Format, ASCII e HTML. \u00c8 in grado anche di leggere (non modificare) i documenti nel formato SimpleText. Utilizza i servizi offerti dal Sistema Operativo come il servizio di controllo ortografico. La versione inclusa con Mac OS X Panther \u00e8 in grado di leggere e scrivere i documenti generati con Microsoft Word, la versione per il sistema operativo 10.4 ha introdotto la gestione del formato Office Open XML mentre dalla versione Mac OS X Leopard il programma \u00e8 in grado di leggere e scrivere documenti OpenDocument.\nTextEdit pu\u00f2 gestire testo formattato, diverse codifiche di caratteri (tra cui Unicode), giustificazione del testo e inclusione di immagini e altri media.\nDato che Mac OS X \u00e8 un sistema operativo basato su Unix e che dispone di emulatori di terminale, come Terminale, sono disponibili numerosi editor testuali, come emacs, vi e nano.\nCodice sorgente.\nApple distribuisce il codice sorgente di TextEdit come parte della documentazione del suo IDE Xcode. Dal sito degli sviluppatori Apple \u00e8 possibile scaricare il codice sorgente di una versione di TextEdit sviluppata per dimostrare come si possa chiamare Quartz Composer dall'API Cocoa."}
{"id": "42274", "revid": "466539", "url": "https://it.wikipedia.org/wiki?curid=42274", "title": "Coppa Volpi per la migliore interpretazione femminile", "text": " \nLa Coppa Volpi per la miglior interpretazione femminile \u00e8 un premio della Mostra Internazionale d'Arte Cinematografica di Venezia che viene assegnata in ogni edizione alla migliore attrice.\nLa prima attrice a vincere il premio \u00e8 stata Katharine Hepburn per \"Piccole donne\". Shirley MacLaine, Isabelle Huppert e Valeria Golino sono le uniche attrici ad aver vinto due volte il premio: MacLaine per \"L'appartamento\" (1960) e \"Madame Sousatzka\" (1988); Huppert per \"Un affare di donne\" (1988) e \"Il buio nella mente\" (1996); Golino per \"Storia d'amore\" (1986) e \"Per amor vostro\" (2015)."}
{"id": "42276", "revid": "2014155", "url": "https://it.wikipedia.org/wiki?curid=42276", "title": "Ivan I di Russia", "text": "Nel 1304, a causa dell'assenza dalla citt\u00e0 del fratello maggiore Jurij Danilovi\u010d, Ivan difese Mosca dall'attacco dei Principi di Pereslavl'-Zalesskij e di Tver'. Durante il quarto giorno d'assedio, approfittando del contemporaneo attacco delle truppe del boiardo moscovita Rodion Nestorovi\u010d, Ivan radun\u00f2 i suoi uomini compiendo una sortita al di fuori delle mura della citt\u00e0 e sbaragliando il nemico. Mosca rimase in suo completo controllo anche nel 1319 quando Jurij, dopo essere stato nominato da Uzbeg Khan Gran Principe di Vladimir, si rec\u00f2 a Novgorod.\nDurante le alterne vicende che avevano portato dapprima all'uccisione del fratello da parte di Dimitrij di Tver', quindi all'esecuzione capitale di quest'ultimo a Saraj e infine alla proclamazione di Alessandro I di Tver' quale Gran Principe di Vladimir, Ivan svolse innumerevoli viaggi diplomatici presso l'Orda d'Oro al fine di ottenere la piena fiducia del Khan. Tali attenzioni valsero, dopo le ribellioni di Tver' e Pskov al giogo mongolo, a conferigli il titolo di Gran Principe.\nTale appannaggio, lungi dall'essere solo una carica politica, gli permise di svolgere il ruolo di collettore dei tributi dei principati russi all'Orda. Come il fratello, tuttavia, Ivan non disdegn\u00f2 di malversare le tasse da lui raccolte nei propri fondi personali, garantendosi in tal modo l'accumulo di un ingente tesoro (da cui il soprannome \"Kalita\", borsellino). La sua politica sar\u00e0 da allora volta al prestito del suo denaro ai principati confinanti con carenza di liquidit\u00e0: gradualmente queste citt\u00e0 rimasero soggiogate da una spirale di debiti incolmabili, condizione che permise ai successori di Ivan di annetterle al principato di Mosca.\nIl maggior successo di Ivan rimane l'aver convinto il Khan dell'Orda, che risiedeva a Saraj, di permettere che i suoi figli gli succedano anche nel titolo di Gran Principe di Vladimir, accrescendo enormemente l'importanza della casa regnante di Mosca."}
{"id": "42281", "revid": "1745361", "url": "https://it.wikipedia.org/wiki?curid=42281", "title": "Ceo (mitologia)", "text": "Ceo () \u00e8 un personaggio della mitologia greca, figlio di Urano (il cielo) e di Gea (la terra).\nCeo rappresenta il pilastro del Nord.\nGenealogia.\nSposato alla sorella Febe divenne padre di Latona e Asteria e sebbene non venga mai esplicitamente menzionato dagli autori, anche Lelanto (la controparte maschile di Latona) \u00e8 da considerarsi uno dei loro figli.\nMitologia.\nEra uno dei titani e come la maggior parte di loro non partecipa attivamente alla religione greca e compare solo negli elenchi di titani scritti dai vari autori mitologici tra cui per\u00f2 diventa importante la sua discendenza.\nL'intelligenza razionale tanto quanto Febe simboleggiava la saggezza profetica, questa coppia potrebbe aver rappresentato la fonte primaria di tutta la conoscenza nel cosmo.\nInsieme con gli altri titani, anche lui fu rovesciato da Zeus e dagli altri Olimpi nella Titanomachia e in seguito, fu anch'esso imprigionato nel Tartaro assieme agli altri titani. In seguito fu sopraffatto dalla follia e liberatosi dai suoi legami tent\u00f2 di sfuggire alla prigionia ma fu respinto da Cerbero.\nCeo rappresentava il Nord e nella mitologia romana era conosciuto come \"Polus\"."}
{"id": "42282", "revid": "2167671", "url": "https://it.wikipedia.org/wiki?curid=42282", "title": "Giacomo Zanella", "text": "Biografia.\nPrimi anni.\nCon questi versi della poesia intitolata \"A Fedele Lampertico\", scritta nel 1868, Giacomo Zanella descrive il suo amato paese, Chiampo, situato nella verde campagna vicentina. Il poeta nacque a Chiampo il 9 settembre 1820, da famiglia di modeste condizioni. Il padre, Adriano, possedeva un negozio di generi vari; la madre, Laura Beretta, era imparentata con alcune notabili famiglie del luogo. Nel villaggio natio il poeta trascorse i primi otto anni della sua vita.\nPercorso scolastico e professionale.\nA Vicenza frequent\u00f2 le prime due classi del Ginnasio comunale e fu poi iscritto, come convittore, alle scuole del Seminario vescovile della stessa citt\u00e0. Quel soggiorno nel Seminario vicentino, secondo il Fogazzaro, spiega come Giacomo Zanella \"acquistasse tardi quella libert\u00e0 intellettuale in cui trov\u00f2 la sua vita\" e parler\u00e0 di quel \"piccolo mondo vicentino, fra il 1830 e il 1840\", come di un mondo \"cinto da un altro (...) quasi sconosciuto\".\nEra infatti quello un ambiente ancorato alla tradizione umanistica, dove non era lecito esprimere attitudini proprie, n\u00e9 accogliere esperienze letterarie pi\u00f9 recenti. Zanella fu per\u00f2 sempre legato da riconoscenza e affetto ai suoi maestri che, pur essendo ancora legati alla scuola classica, si dimostrarono aperti alle idee pi\u00f9 moderne. Dalla Valle leggeva ai suoi scolari gli inni di Terenzio Mamiani e, come ricorda Lampertico, fu egli stesso ad avvicinarlo alle poesie di Leopardi.\nFu la lettura di Leopardi certo importante per la sua formazione culturale; egli am\u00f2 in modo particolare questo poeta, del quale accolse, nelle sue poesie, i temi e le cadenze. Gli autori italiani pi\u00f9 coltivati nel Seminario vicentino e che Zanella cominci\u00f2 a conoscere e amare furono Alfieri, Monti, Foscolo e Giuseppe Parini.\nFattosi chierico nel 1837, entr\u00f2 negli ordini maggiori nel 1841 e il 16 agosto del 1843 fu ordinato sacerdote, per essere subito dopo nominato professore nel Seminario, ove stette fino al 1853.\nNel 1847 sostenne con il massimo dei voti e la lode uno dei tre esami previsti per la laurea in filosofia, ma Zanella non concluse il percorso. Ci\u00f2 ha dato origine al fatto che fosse laureato in filosofia.\nDal 1853 al 1857, essendosi dimesso dall'insegnamento in Seminario, fu istitutore privato di giovani a Vicenza, tra cui Antonio Fogazzaro. Nel 1857 acquis\u00ec l'abilitazione all'insegnamento, avendo sostenuto gli esami relativi presso l'Universit\u00e0 di Padova e fu assegnato dapprima al Liceo Santa Caterina di Venezia, poi dal 1859 al 1862 al Liceo ginnasio Antonio Pigafetta di Vicenza, dove aveva studiato, e infine al Santo Stefano di Padova, dove fece solo da direttore.\nDal 1866 ebbe la cattedra di letteratura italiana all'Universit\u00e0 di Padova, dove nel 1871-72 fu elevato alla carica di Magnifico rettore. Si dimise dall'insegnamento nel 1876. Successivamente fu sovraintendente scolastico al Collegio delle Dame Inglesi di Vicenza e direttore della scuola rurale femminile di Polegge, una frazione di Vicenza.\nIl soffio dei nuovi tempi.\nIntanto con gli avvenimenti di Pio IX era entrato pi\u00f9 che mai nel Seminario il soffio dei nuovi tempi. Nel 1843 era uscito il libro di Vincenzo Gioberti sul primato morale e civile degli italiani, accolto subito con immenso entusiasmo. Il 1848 fu giobertiano.\nLe riforme di Leopoldo II, l'insurrezione in Sicilia, lo statuto a Torino, a Firenze e finalmente a Roma; tutta l'Italia, in pochi mesi, si trov\u00f2 ad essere costituzionale, ad eccezione dei territori austriaci e dei ducati veneti, anch'essi in potere austriaco.\nQuesto precipitare degli eventi parve conferma del disegno di Gioberti: la condotta antipatriottica di papa Pio IX attuava di quel disegno una met\u00e0; l'altra met\u00e0 era negata dalla fermezza antiliberale dell'Austria. Ma il 25 aprile, anche l'Imperatore d'Austria promulgava una costituzione e in seguito, da Venezia a Milano fu tutto un incendio di valore popolare. La guerra degli stati italiani contro l'Austria, erompeva quasi spontanea e pi\u00f9 che guerra era un soccorso portato dagli eserciti ai popoli della Lombardia e della Venezia, \"intrepidi difensori dei propri diritti\".\nZanella segu\u00ec i fatti del 1848 con ansia e con profonda, convinta fede patriottica. Il 10 giugno, Vicenza cadde e la polizia, messa in sospetto da qualche voce, diffidando dei sentimenti patriottici di Zanella, il 4 marzo del 1850, fece una perquisizione in casa del professore. La polizia trov\u00f2 dei manoscritti e una copia dell'opera \"Le mie prigioni\" di Pellico, che sequestr\u00f2.\nDa Padova, ben sedici anni dopo, scrivendo a Lampertico, felicitandosi per la sua elezione a Deputato al Parlamento nazionale, ricordava di aver scritto per lui, nel 1849, delle quartine dove nominava Roma e il Campidoglio. Ci\u00f2 nonostante, i sospetti continuarono, e Zanella fu costretto a rinunciare alla cattedra. Lasciare l'insegnamento caus\u00f2 al poeta un grande dolore e per distrarsi egli si diede, con maggior intensit\u00e0 e ardore, agli studi dell'antichit\u00e0 classica, specialmente allo studio del greco.\nDopo l'unificazione del Veneto all'Italia (1866), quale poeta e patriota stimato venne incaricato dal prof. Ferdinando Coletti nel 1879 di scrivere una dedica per un album da donare a Teresa Cibele Legnazzi, per attestare a questa patriota il riconoscimento per l'attivit\u00e0 clandestina svolta nei Comitati segreti. L'album \u00e8 preziosa testimonianza del periodo risorgimentale in quanto contiene le fotografie e le lettere di adesione di duecentoventun patrioti, \"il fior fiore dell'intelligenza e del patriottismo veneto\".\nZanella traduttore.\nZanella fu buon traduttore dal greco e dal latino, molto prima di iniziare le traduzioni degli scrittori stranieri. Appartengono al periodo antecedente al 1850 alcune traduzioni di versioni bibliche; dal 1850 in poi egli traduce con passione dai classici latini e greci, specialmente da Tibullo, Ovidio, Catullo e Anacreonte.\nOltre allo studio approfondito delle lingue classiche sappiamo che Zanella, in questi anni, si dedic\u00f2 allo studio della lingua tedesca e approfond\u00ec quello della lingua inglese, gi\u00e0 iniziato in Seminario. Questo studio non fu senza effetti sulla sua poesia dove si possono cogliere pi\u00f9 di un'eco o di una reminiscenza di quei poeti tanto amorevolmente letti e pi\u00f9 tardi tradotti.\nNel 1850 si ammal\u00f2 gravemente la madre e Zanella, rimasto profondamente addolorato e turbato, cadde in quella malinconia che, molti anni pi\u00f9 tardi, in forma tanto pi\u00f9 grave, lo allontaner\u00e0 da tutti. Nel 1857 fu nominato supplente per la filosofia e per la letteratura italiana, a Venezia, e il 29 luglio professore effettivo nel Ginnasio-Liceo di Santa Caterina.\nIl 14 settembre 1858 venne destinato definitivamente presso il Ginnasio-Liceo di Vicenza, dove rimase per sei anni.\nIl 30 gennaio 1862 fu nominato direttore provvisorio e il 22 dicembre 1863 direttore effettivo del Ginnasio liceale di Padova e in questa citt\u00e0 il poeta, che era tanto legato nell'affetto alla sua Vicenza, si trasfer\u00ec non senza dispiacere.\nPrime pubblicazioni.\nNel 1864 gli era stato chiesto di pubblicare i suoi versi, ma il poeta \u00e8 restio e solamente nel 1867 si lascer\u00e0 finalmente convincere e, dopo intenso lavoro di riordino, anche aiutato e sorretto dagli amici, finalmente il volume \u00e8 pronto. Il libro venne stampato presso l'editore Barb\u00e8ra nel 1868 con il titolo di \" e ottenne presto un grande successo soprattutto nell'ambiente veneto, dove Zanella aveva molti amici fedeli e affezionati.\nLa poesia di Zanella cominciava ad affermarsi quando pi\u00f9 debole si faceva sentire quella di Prati e di Aleardi con le sue forme stucchevoli e lacrimevoli, e si pu\u00f2 collocare tra il periodo che intercorre tra la poesia di Leopardi e quella di Carducci.\nPertanto la voce poetica di Zanella s'impone in quel periodo della seconda generazione romantica che dar\u00e0 poi inizio al moto di reazione, con la Scapigliatura da una parte e la poesia realistica dall'altra, per giungere sino al neoclassicismo di Carducci, mentre all'influsso del parnassianesimo francese si mescolava quello del sorgente scientismo e del positivismo.\nZanella, inserito in questo complesso di esperienze, riesce, forse pi\u00f9 di altri poeti e scrittori dell'epoca, a distinguersi per certe caratteristiche proprie, tanto da apparire quasi una figura isolata.\nEstetica.\nDove trovasse la sua estetica Zanella, ce lo dice: \"Io la mia estetica l'ho trovata da un pezzo nel vecchio Omero. Il cantore sia libero; la materia che prende a trattare sia possibilmente nuova e resa amabile dalla bellezza del verso. Ecco il canone supremo, immortale dell'arte\".\" Egli voleva, nella poesia, precisione, sobriet\u00e0 e purezza di forme, ed \u00e8 facile comprendere come mai egli fu cos\u00ec spesso severo contro l'arte poetica dei suoi tempi.\nZanella si preoccupa non solo della forma, ma anche del contenuto della poesia e per le sue liriche egli us\u00f2 pure le forme metriche classiche della lirica italiana, mentre non fu favorevole n\u00e9 alla canzone libera del tipo leopardiano, n\u00e9 ai metri barbari.\nNel 1870 scrive l'ode \"Gli Ossari di S. Martino e Solferino\" che fu oggetto d'interpretazioni inesatte e tendenziose. In questa ode vi sono due versi particolarmente fieri contro i repubblicani, allora capeggiati da Felice Cavallotti.\nGli anni della malinconia.\nNel 1871 fu eletto Rettore dell'Universit\u00e0 di Padova per l'anno accademico 1871-1872, anno in cui si ammala gravemente la madre, alla quale il poeta era legato da profondo affetto. In quello stesso anno, 1872, la madre muore lasciando Zanella in uno stato di profonda depressione, dal quale non seppe reagire n\u00e9 con il corpo n\u00e9 con lo spirito per molti anni.\nNel 1875 Zanella chiese e ottenne dal ministro Bonghi di essere collocato a riposo. Gli fu conferito il titolo di professore emerito della facolt\u00e0 di Lettere e filosofia nell'Universit\u00e0 di Padova. Pi\u00f9 tardi l'Universit\u00e0 di Napoli gli propose la cattedra di letteratura italiana nella facolt\u00e0 di lettere, ma egli declin\u00f2 l'offerta.\nVilletta a Cavazzale.\nNel 1876 il poeta sembra riprendersi ma sente, dopo quegli anni di \"fiera malinconia\", il desiderio della solitudine e della pace campestre per poter dimenticare, a contatto con la natura tanto amata, i travagli del \"secol faccendiere\".\nNel 1878, si fece costruire una villetta a Cavazzale, sulle rive del fiume Astichello, e l\u00ec trascorse i suoi ultimi anni, recandosi ogni tanto in citt\u00e0 a trovare gli amici.\nLa raccolta di poesie: Astichello.\nIn questi anni Zanella seppe dare il meglio del suo spirito e della sua arte, perch\u00e9 seppe trascrivere con semplicit\u00e0 le sensazioni che le cose minute della natura gli risvegliavano e i sonetti, raccolti sotto il nome di l'Astichello, sono senza dubbio tra le sue cose migliori.\nNel dicembre del 1887 si reca a Firenze, per leggere all'Accademia della Crusca la commemorazione di Giuseppe Barbieri. Sar\u00e0 questa una delle ultime volte in cui si recher\u00e0 in citt\u00e0.\nMorte.\nIl 14 febbraio 1888, il poeta fu colto da grave malore in casa del suo amico Fedele Lampertico. Si riebbe e ritorn\u00f2 nella sua villetta in campagna, ma l\u00ec non ebbe grande miglioramento e la malinconia si faceva ogni giorno maggiore. Chiuso nella sua villetta presso l'Astichello, Zanella accoglieva gli amici, ma dinanzi a loro rimaneva muto e lontano. La fine non tard\u00f2 a venire. La notte del 17 maggio di quell'anno 1888 egli spirava.\nA memoria di Zanella si leggono sulla tomba i seguenti versi:\nFu deciso di erigere in una delle piazze della citt\u00e0, la statua del poeta e fu indetto un concorso tra i vari scultori.\nIn una lettera di Antonio Fogazzaro allo scultore Francesco Schetzer, datata 14 ottobre 1889 da Montegalda, possiamo avere un'idea abbastanza precisa dell'aspetto fisico del poeta: \"Lo Zanella fu di statura mediocre, e forse men che mediocre, ma non comparia tale perch\u00e9 la persona era asciutta e sottile. L'andatura ebbe sempre fiacca, e come cascante, pareva l'andatura di un uomo assorto in altri pensieri, il cui spirito, tutto raccolto nella fronte, non curasse di reggere le altre membra. Stando a crocchio, teneva abitualmente le mani in tasca e i gomiti sporgenti all'infuori...Usava una specie di \"redingote\" che portava volentieri aperta, calzoni corti da prete, calze, scarpe con fibbia, cappello a cilindro; non portava la sottana e il cappello a tre punte che la mattina per andare a messa. D'inverno portava un \"paletot\" assai lungo. In casa usava la veste da camera\".\nL'opera poetica e i temi della sua poesia.\nL'operosit\u00e0 poetica di Zanella occupa circa un trentennio, dal 1860 al 1887. Con queste date si pu\u00f2 fissare il periodo della sua maturit\u00e0 poetica, senza per\u00f2 dimenticare i componimenti anteriori a questo periodo che, anche se sono stati per lo pi\u00f9 rifusi o rinnovati del tutto posteriormente al 1860, conservano, nella loro prima stesura, elementi e temi non privi di originalit\u00e0 e anticipatori di motivi che saranno poi sviluppati nelle poesie pi\u00f9 tarde.\nIl tema di Psiche.\nDel 1847 sono le terzine che hanno per titolo \"Psiche\" traduzione libera di un'elegia latina di Carlo Bologna, professore nel seminario vicentino e scrittore di prose e poesie latine.\nIl tema di Psiche \u00e8 certamente uno di quei temi di lunga tradizione. Lo predilesse l'arte greca e lo tratt\u00f2 per la prima volta Apuleio.\nNe fu attratto l'elegiaco Ippolito Pindemonte, vi si ispir\u00f2 Canova per una delle sue pi\u00f9 belle sculture, a Psiche Prati intitol\u00f2 una Raccolta di sonetti e al mito di Psiche torner\u00e0 anche Pascoli.\nZanella, nel discorso \"Della filologia classica\", dir\u00e0: \"Presso i Greci \u00e8 rimasto quel vaghissimo traslato di psiche, farfalla, dato all'anima, che infinita nelle sue brame si gitta avidamente sovra tutti i beni e li sfiora, senza mai trovare quaggi\u00f9 quell'Uno che possa arrestarla nel leggero ed inquieto suo volo\".\nIl tema della patria nelle poesie del 1848.\nDel novembre 1848 abbiamo i versi \"Ad un amico abile suonatore di pianoforte\" (l'amico \u00e8 Fedele Lampertico) che \u00e8 quanto ci resta di quella poesia patriottica e civile composta prima del 1851, anno in cui, il poeta fu costretto, a causa della perquisizione austriaca, a distruggere tutte quelle poesie che potevano in qualche modo destare i sospetti della polizia. La voce dell'ispirazione patriottica \u00e8, senza dubbio, nel poeta, una voce minore. Manca, in questa, quella impetuosit\u00e0, quella forza che possiamo trovare ad esempio in Carducci di \"Giambi ed Epodi\", ma comunque si possono trovare, senza quindi considerarla del tutto e senza scampo poesia negativa, elementi e temi di notevole interesse.\nLa radice prima dell'amor di Patria di Zanella \u00e8 da ricercare in quella prima educazione classicistica ricevuta nel Seminario Vicentino; precisamente in quel particolare clima in cui venivano favorevolmente accolte le opere di Giordani, di Gioberti, di Mamiani.\nI versi \"Ad un amico\", maturano proprio in quell'anno 1848, in cui, dopo l'elezione di Pio IX, il \"Primato\" del Gioberti andava a ruba, e uomini, come Paolo Mistrorigo, accendevano la giovent\u00f9 di Vicenza alla guerra contro l'Austria, e Zanella stesso non mancava di tenere, nella Chiesa di S. Caterina, alcune prediche che fremevano di amor di patria. Manca, in questa poesia, furore e impeto esaltante, e non vi \u00e8, in essa, nulla di romantico; tutta una formazione classicistica fa qui la sua prima impegnativa prova a contatto con una realt\u00e0 nuova e moderna.\nNasce la poesia come reazione ad una realt\u00e0 che sembrava annullare i frutti di tante lotte e di tanti sacrifici e spegnere tante illusioni. Alla realt\u00e0 il poeta oppone il sogno tentando nei suoi versi un compromesso tra antico e nuovo, pur prevalendo il gusto classico e di nuovo, di romantico veramente, vi \u00e8 soltanto la materia. Una poetica, dunque, saldamente ancorata ad un gusto e a principi tradizionali, che si apre cautamente ad esperienze nuove.\nIl tema della campagna e degli umili nelle prime poesie.\nQuesto compromesso tra antico e nuovo, si delinea negli endecasillabi a \"Possagno\", che sono del 1849, ispirati dalla visita alla patria del Canova. In essi si trova un romanticismo che cerca una misura ideale di equilibrio per costruire il nuovo senza distruggere il vecchio.\nIl tema della campagna e il tema degli umili, cos\u00ec schiettamente zanelliano, compare per la prima volta in certi versi del 1849 contenuti in una lettera inviata a Fedele Lampertico. \nSi tratta di un quadretto di estrema semplicit\u00e0, ma nello stesso tempo di un impressionismo veramente notevole. La colombella e l'anitrella, con quel diminutivo che rende l'immagine pi\u00f9 scivolata, si muovono in quell'atmosfera gioiosa creata dal cadere della pioggia in una calda giornata di agosto, con un'immediata evidenza.\nIl tema della campagna e dell'umile gente sar\u00e0 ripresa in una poesia del 1851 \"Per un mio amico parroco\" nella quale si avverte un ritmo pacato che contribuisce al formarsi di un concreto ambiente poetico, in cui vivono i parchi coloni e i semplici pastori distribuiti lungo quelle strade di campagna che profumano di fiori, in un giorno di festa fra i dolci richiami delle campagne. Lo Zanella dell'Astichello \u00e8 gi\u00e0 tutto qui, in questa capacit\u00e0 di cantare un mondo costituzionalmente religioso, un mondo di povera gente, ma ricco di fede e di speranza.\nIl tema della patria nelle poesie dal 1867 al 1870.\nGli anni dell'\"\u03b1\u03ba\u03bc\u03ae\" poetica del vicentino coincidono con l'unificazione d'Italia e con i difficili inizi della vita del nuovo Stato ed \u00e8 esaminando le sue poesie patriottiche che veniamo a conoscenza di uno Zanella ben vivo nel suo tempo, partecipe delle passioni delle generazioni risorgimentali.\nNell'ode \"A Camillo Cavour\" (1867) il tema della Patria ritorna con particolare desiderio d'impegno, ma, anche questa poesia, cos\u00ec come per le prime di carattere patriottico, manca di calore, ed \u00e8 priva, ad un'attenta analisi, di qualunque nota degna di rilievo.\nCos\u00ec in una poesia del 1868 intitolata \"Madre un'altra volta\", si sente qualcosa di forzato e di voluto pi\u00f9 che di sentito e sofferto. Forse \u00e8 vero che Zanella fa troppo spesso, in questi versi, dell'oratoria, ma certo \u00e8 che anche l'eloquenza, se \u00e8 sostanziata da amore e pensiero, ha una sua validit\u00e0.\nZanella credeva nella missione divina di Roma e sperava che l'Italia ritrovasse l'unit\u00e0 e la potenza antica.\nPi\u00f9 originale \"La guerra nel settembre 1870\", in cui non si trovano pi\u00f9 i temi della letteratura risorgimentale, ma un cristiano, anche se languido, senso della tragicit\u00e0 della guerra. Tale nuovo sentire \u00e8 permeato da una vaga humanitas virgiliana e a rendere belli questi versi, forse non poeticamente perfetti, \u00e8 un alto sentimento umano, un accoramento sincero, una partecipazione commossa al destino delle genti che soffrono.\nIn un'altra poesia, \"La battaglia di Monte Berico\", il poeta rievoca tutti i Vicentini, dai giovani alle \"canute fronti\", che avevano combattuto valorosamente e che avevano preferito andare in esilio piuttosto che sottostare un'altra volta allo straniero e qui, la voce che canta la Patria, \u00e8 espressione di sincero sentire.\nPertanto, se non si trova in questa poesia patriottica, l'impeto di un Carducci, troviamo altri elementi validi e grandi. Quel vedere una virt\u00f9 di rinnovamento nelle stirpi umane, quella fede nella rinascita dell'Italia, \u00e8 quello stesso sentire che gli fa cogliere una potenza vitale in tutto il cosmo, quel sentimento altissimo da cui nasce tutta la poesia.\nIl tema degli umili nelle poesie pi\u00f9 tarde.\nZanella celebra ed esalta, nei suoi versi, un'umanit\u00e0 oscura, umile e laboriosa che con la fatica, con la lotta, col lavoro sano e onesto si procura il pane per vivere.\nSi potrebbe pensare, per questa socialit\u00e0 che aleggia nelle sue poesie, a certe derivazioni pariniane, ma il realismo sociale di Zanella \u00e8 differente da quello di Parini, e questo perch\u00e9 in Zanella il realismo trova un limite nel suo gusto classicamente educato, che non lo lascia andare al di l\u00e0 del sentimento e gli impedisce di fare di esso, come per il Parini, un problema di stile e di linguaggio.\nCome gi\u00e0 in \"Possagno\", cos\u00ec nella lirica \"Il lavoro\" (1865), il poeta canta la potenza e la capacit\u00e0 creativa della fatica umana. Vi \u00e8 in questi versi, fiducia immensa nel lavoro, fede in Dio che guida la mano dell'uomo, esaltazione gioiosa del lavoro umano contro l'ozio.\nNella poesia \"L'Industria\", l'approvazione del poeta va alla diffusione delle macchine, che si sostituiscono all'uomo nelle fatiche pi\u00f9 aspre, e che ne affermano indirettamente la dignit\u00e0. Egli prese a cuore il problema del latifondo che affliggeva l'economia nazionale e lo espresse nella lirica \"Risposta d'un contadino che emigra\".\nNel \"Piccolo calabrese\" Zanella propose il triste problema dell'inumano commercio che avveniva nelle Calabrie, dei fanciulli condotti all'estero e costretti a mestieri infami.\nIl tema della famiglia.\nEd \u00e8 sempre tra gli umili che egli vede realizzato il suo ideale di famiglia, perch\u00e9 ritiene che proprio tra la povera gente si faccia pi\u00f9 solido il mondo degli affetti.\nNella poesia \"Due vite\" egli riesce a cogliere e a fermare, con estrema semplicit\u00e0, un ambiente dall'atmosfera intima, un momento di vita, creando un delizioso quadretto familiare. In questa lirica il poeta contrappone alla vita d'un uomo che, per gioie meno pure ha sempre rifiutato quelle del matrimonio, la vita di un vecchio contadino che ha lavorato con serena fatica e immensa fede, e che ora si trova, nell'ultima et\u00e0, contornato da una lieta e numerosa famiglia.\nAl tema della quiete domestica si ispira un'altra poesia: \"Il mezzogiorno in campagna\" (1870), poesia gi\u00e0 vicina, e come stile e come contenuto, ai sonetti dell'Astichello. Troviamo infatti quegli elementi e temi fondamentali: l'amore per le creature, la religiosit\u00e0 in tutte le cose, che saranno sviluppati e ripresi in quei versi di esaltazione delle creature e del loro creatore.\nZanella e il positivismo.\nCome nel campo della letteratura Zanella, partito da una formazione fondamentalmente classica, era giunto poco a poco ad aderire alle tendenze romantiche, cos\u00ec anche sul piano della formazione filosofica, dopo aver subito l'influsso del sensismo, si era rivolto allo spiritualismo, dedicandosi allo studio delle opere di Galuppi, di Rosmini e di Gioberti e aveva chiesto che si desse, contro il positivismo e il determinismo, allora in voga, maggior posto ai valori spirituali.\nNella dedica a Fedele Lampertico della prima edizione dei suoi versi, scrisse: \"I soggetti che pi\u00f9 volentieri ho trattato sono quelli di argomento scientifico, ma non \u00e8 gi\u00e0 l'oggetto della scienza che mi paresse capace di poesia, bens\u00ec i sentimenti che dalle scoperte della scienza nascono in noi; per questo non ho mai posto mano ad uno di questi soggetti, che prima non avessi trovato il modo di farvi campeggiare l'uomo e le sue passioni, senza cui la poesia, per ricca che sia d'immagini, \u00e8 senza vita\".\nEra senza dubbio nei suoi propositi di fare una poesia scientifica, ma Zanella si accorse presto che il sapere scientifico si poneva al livello di un sapere assoluto, e quindi in aperto contrasto con la fede. Zanella era profondamente cattolico e quando si tratt\u00f2 di portare sul piano pratico quelle idee, cos\u00ec chiaramente espresse in prosa, l'iniziale trasporto venne ad essere frenato e scosso da altre preoccupazioni inevitabili alla sua anima religiosa.\nEgli si trovava dinanzi al perpetuo problema della sintesi e quindi dei rapporti tra l'umano e il divino, problema che al tempo di Zanella si espresse storicamente con la polemica anticlericale dei positivisti liberali e razionalisti. Nel poemetto \"Milton e Galileo\", del 1868, questo problema viene esposto in termini molto elevati.\nIl tema della scienza e della fede.\nNella poesia zanelliana il tema della scienza \u00e8 pertanto necessariamente collegato con il tema della fede. Nei versi \"Ad un'antica immagine della Madonna\", del 1863, il poeta contrappone la fede semplice degli umili alle teorie superbe dei filosofi, che pretendono di abolire la religione sostituendo ad essa le nuove leggi scientifiche.\nUn'altra protesta contro le nuove teorie del secolo, e, in questo caso, contro il darwinismo, \u00e8 espressa nella poesia \"La veglia\", ma mentre nella precedente poesia, lo sdegno che si esprime in versi dopo il dolcissimo canto alla fede, non ha note stonate, questo avviene nei versi de \"La Veglia\".\nCos\u00ec in \"Microscopio e Telescopio\" si trovano lo stesso dolore per la mancanza di fede, per la superbia dell'uomo che crede di sostituire Dio e di svelarne i misteri. Il tema del mondo odierno che, superbo delle sue scoperte, ha dimenticato la fede degli avi, ritorna in altre odi come nella poesia \"Pel taglio di un bosco\" o negli endecasillabi \"Alla Madonna di Monte Berico\".\nNella poesia \"L'Imitazione di Cristo\", il problema del rapporto umano-divino viene risolto riducendo al minimo il termine umano. Il sentimento religioso \u00e8 qui cantato con perfetta coerenza.\nEppure Zanella pur esprimendo in molte poesie il suo disprezzo per certe dottrine che sembrano distruggere i fondamenti dell'antico sapere, come il materialismo (in una poesia intitolata \"Sopra certi sistemi di filologia\", composta nel 1877), ammirava certe opere del progresso, come ad esempio nella poesia \"Il taglio dell'Istmo di Suez\".\nZanella fu dunque certamente suggestionato dalle conquiste della scienza, ma egli non cerc\u00f2 di sciogliere i problemi allora dibattuti cercando di trovare qualche nuova e valida sintesi di natura filosofica e teologica. Zanella aveva in s\u00e9 troppo saldi i motivi dell'ortodossia cattolica perch\u00e9 si lasciasse suggestionare, in senso eterodosso, dagli splendori delle scienze e delle filosofie.\nDobbiamo rilevare inoltre, che vi fu in Zanella un forte contrasto tra il momento ideologico e il momento poetico. Questo perch\u00e9 in prosa poteva esprimere chiaramente le sue idee che nascevano dal sentimento e dalla fede, ma in poesia il sentimento e la fantasia non riuscivano ad essere contenute, e veniva cos\u00ec a mancare il necessario equilibrio per poter scrivere vere poesie di scienza.\nIl tema del cosmo.\nMa uno degli aspetti pi\u00f9 interessanti e pi\u00f9 nuovi della poesia zanelliana, non sta certamente nella poesia che s'ispira alla storia, o alla natura o alla scienza, ma in quella particolare poesia astrale che ha per tema il cosmo. Gi\u00e0 in alcuni versi del 1858 (ora pubblicati in: \"Poesie rifiutate disperse postume inedite\", a cura di G. Auzzas e M. Pastore Stocchi, Vicenza, N. Pozza, 1991, a p.\u00a0396), si avverte questo tema assai nuovo per quei tempi. Ed \u00e8 senza dubbio singolare l'apparizione in questi versi del motivo che prelude ad esperienze di poeti moderni, in un periodo in cui il poeta sembrava ancora strettamente legato al passato. Eppure \u00e8 indubbio che in questi versi appare per la prima volta un cielo, che non \u00e8 quello della tradizione classica, ma un cielo gi\u00e0 scientifico:\nLa conchiglia fossile.\nQuesta singolare fantasia si esprime compiutamente nella sua poesia pi\u00f9 famosa: \"Sopra una conchiglia fossile nel mio studio\", scritta e pubblicata a Padova per nozze nel marzo 1864.\n\u00c8 stata tradotta in molte lingue. Il poeta Andrea Zanzotto la considera una lettura centrale nella sua prima formazione. \nZanella e Tommaseo.\nAnche in numerose liriche di Tommaseo vi \u00e8 presente un cielo che si pu\u00f2 definire scientifico ma una differenza balza subito evidente: che in Tommaseo la poesia cosmica si inserisce nella pi\u00f9 vasta poesia della Redenzione, in un tentativo che sembra preludere a quello di padre Teilhard, il \"gesuita proibito\", di accordare scoperte della scienza e dogma della Redenzione; mentre in Zanella si trova solo la contemplazione cristiana del vasto universo ove aleggia la potenza di Dio.\nLa creazione \u00e8, per il poeta, continua e perfetta, la natura si rinnova continuamente, nelle lontananze millenarie del tempo \u00e8 il divenire dei mondi. La vita stessa, che si tramuta nel tempo e nello spazio con le forme pi\u00f9 varie, non pu\u00f2 morire e tutto quello che muore \u00e8 pronto a rinascere.\nQuesto esprime il poeta nella poesia \"Microscopio e telescopio\" (gi\u00e0 intitolata \"Natura e scienza\") e ancora in un'altra poesia, \"Le palme fossili\" (1877).\nIl tema della luna.\nIl tema della luna, tema tradizionale per la poesia, verr\u00e0 ripreso dal poeta nella pi\u00f9 tarda produzione, quella dei sonetti dell'Astichello.\nPaura e sbigottimento davanti alla realt\u00e0 cosmica.\nUn altro motivo, che sar\u00e0 poi fondamentale nella poesia di Pascoli, \u00e8 il sentimento di sbigottimento e di paura che prova l'uomo di fronte alla realt\u00e0 cosmica. Zanella si propone anche il motivo della piccolezza della Terra di fronte all'universo, motivo che verr\u00e0 poi ripreso e sviluppato da Pascoli, cos\u00ec come il tema dell'abitazione di altri mondi.\nIl tema cosmico \u00e8 presente anche nella poesia \"Microscopio e Telescopio\", ed \u00e8 in questa che si conclude la contemplazione del cielo. \u00c8 presente, in questi versi, il motivo dei colori degli astri, motivo che Pascoli raccoglier\u00e0 e svilupper\u00e0.\nSi pu\u00f2 concludere dicendo che nella poesia della maturit\u00e0, Zanella oscilla tra il vecchio e il nuovo, fra le tradizioni e le nuove esperienze di pensiero e di arte, fra descrizione di vasto respiro cosmico in cui l'animo sembra obliare il presente.\nUn ritmo sentimentale e un'atmosfera interiore che si esprime ora nella fuga verso forme e modi del presente, ora nell'oblioso abbandono in una serena contemplazione cosmica.\nDevozione cattolica.\nIl 19 marzo 1885, in occasione della festa di san Giuseppe, compose una poesia devozionale in stile modernista su impulso di Giacomo Rumor della Societ\u00e0 operaia cattolica di Vicenza."}
{"id": "42283", "revid": "34392", "url": "https://it.wikipedia.org/wiki?curid=42283", "title": "Ipod", "text": ""}
{"id": "42284", "revid": "2061818", "url": "https://it.wikipedia.org/wiki?curid=42284", "title": "Integrazione per sostituzione", "text": "Nel calcolo infinitesimale, l'integrazione per sostituzione costituisce un importante strumento per la determinazione di integrali indefiniti e di integrali definiti, e consiste in un cambio di variabile in modo da riscrivere l'integrale in una forma pi\u00f9 semplice. Essa \u00e8 equivalente alla regola di derivazione della composizione di funzioni.\nIl metodo.\nSia formula_1 una funzione integrabile su un intervallo formula_2, e formula_3 una funzione differenziabile con continuit\u00e0 definita sull'intervallo formula_4 aperto. \nSupponiamo che esistano formula_5 tali che formula_6; se formula_7 nell'intervallo considerato allora formula_8 e formula_9. Si ha quindi:\nInvece se formula_11 allora formula_12. Dunque:\nIn generale vale quindi:\nQuesta formula si ricorda meglio usando il formalismo di Leibniz: la relazione formula_15 comporta formula_16 e quindi la conseguenza formale formula_17. Questa \u00e8 tuttavia da ritenersi una mera tecnica mnemonica e non costituisce una regola rigorosa; infatti, se nell'applicare la formula nel calcolo di integrali definiti si dimentica il modulo si pu\u00f2 incorrere in errori. Un esempio di ci\u00f2 pu\u00f2 essere l'applicazione della sostituzione formula_18 al seguente integrale,\ndove si \u00e8 usato che formula_20.\nSe nell'applicare la formula si dimentica di inserire il modulo, risulta:\ndove per\u00f2 manca il contributo dato dal segno di formula_22. Se ne deduce quindi che la sostituzione senza modulo pu\u00f2 portare a computazioni errate.\nLa formula \u00e8 usata per trasformare l'integrale di una funzione nell'integrale di un'altra nella prospettiva che questo nuovo sia pi\u00f9 facile da determinare. La formula pu\u00f2 essere utilizzata al fine di semplificare un integrale dato, sia \"da sinistra verso destra\" che \"da destra verso sinistra\".\nLa regola di sostituzione pu\u00f2 essere usata anche per determinare vari integrali indefiniti. Si sceglie una relazione tra formula_23 e formula_24, che determina il contributo formula_25 da inserire nell'integrale per rendere corretto il cambio di variabile secondo la regola\nformula_26\nNon essendoci estremi di integrazione il modulo applicato a formula_25 non entra in gioco. Se si riesce a determinare il nuovo integrale indefinito, occorre successivamente effettuare la sostituzione opposta.\nRegola di sostituzione per variabili multiple.\nSi pu\u00f2 anche usare la sostituzione quando si integrano funzioni in diverse variabili. Qui la funzione sostituzione formula_28 deve essere iniettiva e differenziabile con continuit\u00e0, e i differenziali si trasformano secondo la formula\ndove formula_30 denota il determinante della matrice jacobiana che contiene le derivate parziali di formula_31. Questa formula esprime il fatto che il valore assoluto del determinante dei vettori dati uguaglia il volume del parallelepipedo formato.\nPi\u00f9 precisamente, la formula del cambiamento di variabili \u00e8 precisata nel seguente enunciato.\nEsempi.\nSi consideri l'integrale:\nPonendo \nSia l'integrale:\nUsando la sostituzione formula_43, si ottiene formula_44 per formula_45 e quindi\nQui viene usata la regola di sostituzione \"da destra a sinistra\". Si noti come il limite inferiore formula_47 viene trasformato in formula_48 e il limite superiore formula_49 in formula_50\nCalcolando invece l'integrale indefinito:\nSi noti che nell'ultimo passo \u00e8 stata invertita la sostituzione originale formula_53\nPer calcolare l'integrale:\noccorre usare la formula da sinistra a destra: serve la sostituzione formula_55, formula_56\nda cui:"}
{"id": "42286", "revid": "121331267", "url": "https://it.wikipedia.org/wiki?curid=42286", "title": "Cronologia dei direttori della Mostra internazionale d'arte cinematografica di Venezia", "text": ""}
{"id": "42287", "revid": "2147772", "url": "https://it.wikipedia.org/wiki?curid=42287", "title": "Leone d'oro", "text": "Il Leone d'oro \u00e8 il primo premio che viene assegnato nell'ambito della Biennale di Venezia in diverse arti, anche se solitamente viene associato alla Esposizione internazionale d'arte di Venezia ed alla Mostra internazionale d'arte cinematografica di Venezia, rassegna cinematografica lagunare nata nel 1932.\nStoria.\nIl premio porta questo nome solo dal 1954. Precedentemente era conosciuto come il Leone di San Marco (tra il 1949 ed il 1953) e prima ancora (nel 1947 e nel 1948) come il Gran Premio Internazionale di Venezia. A partire dal 1968, \u00e8 stato istituito anche il Leone d'oro alla carriera.\nFino al 1942, il massimo riconoscimento della rassegna era la Coppa Mussolini, che risentiva del clima politico propagandistico dell'epoca, che veniva assegnata doppiamente, sia per il miglior film italiano, che per il miglior film straniero."}
{"id": "42289", "revid": "121324029", "url": "https://it.wikipedia.org/wiki?curid=42289", "title": "Regola del trapezio", "text": "In analisi numerica, la regola del trapezio fornisce un procedimento per il calcolo approssimato di un integrale definito della forma\nLa regola del trapezio o di Stevino, nella sua formulazione elementare, propone di approssimare l'integrale, cio\u00e8, se la funzione \u00e8 non negativa, l'area della regione piana compresa fra il grafico della funzione formula_2 e l'asse delle ascisse, con l'area del trapezio di vertici formula_3 e formula_4 Di conseguenza\nCome \u00e8 visivamente intuibile, questa approssimazione \u00e8 accettabile se nell'intervallo di integrazione la funzione ha un andamento che si scosta poco dal lineare. Se questo non accade si pu\u00f2 suddividere l'intervallo complessivo formula_6 in un numero \"n\" opportuno di sottointervalli formula_7 in ciascuno dei quali in genere accade che la funzione ha andamento poco lontano dal lineare; quindi la regola del trapezio nella forma composta dice di applicare l'approssimazione precedente a tutti i sottointervalli. Si ottiene quindi la formula\nLa regola del trapezio fa parte della famiglia di formule per l'integrazione numerica chiamate formule di Newton-Cotes. Di questa famiglia fa parte anche la regola di Cavalieri-Simpson che d\u00e0 spesso risultati pi\u00f9 accurati. La regola di Cavalieri-Simpson e altri metodi simili migliorano la regola dei trapezi per gran parte delle funzioni dotate di due derivate continue. Accade per\u00f2 per certe funzioni dal comportamento irregolare che la pi\u00f9 semplice regola del trapezio risulti preferibile. Inoltre la regola del trapezio tende a diventare molto accurata per gli integrali di funzioni periodiche nei rispettivi intervalli di periodicit\u00e0; questo comportamento viene chiarito in relazione alla formula di Eulero-Maclaurin.\nLa regola del trapezio \u00e8 alla base del procedimento di discretizzazione noto come discretizzazione di Tustin.\nImplementazione sul calcolatore.\nIn Python.\ndef Integrale_Trapezio(f, a, b, n):\n Funzione in Python per il calcolo di un\n integrale definito, mediante la regola di Stevino.\n Argomenti della funzione:\n f =&gt; funzione in Python dell'equazione da risolvere. *\n (a, b) =&gt; intervallo dell'integrale.\n n =&gt; numero di suddivisioni da applicare all'integrale.\n \n s = [(b-a)/n*i+a for i in range(n+1)] # Determino lo spazio lineare | Equivalente di numpy.linspace(a, b, n)\n S=[]\n for i in range(n):\n S=S+[(s[1]-s[0])*0.5*(f(s[i])+f(s[i+1]))]\n return sum(S) # Restituisco il valore dell'area.\n # * Un esempio:\n # def f(x):\n # return x*x\n # a = Integrale_Trapezio(f, 1, 2, 5) = 2.3399999999999994\n # Oppure:\n # a = Integrale_Trapezio(lambda x: x*x, 1, 2, 5) = 2.3399999999999994\nIn MATLAB.\nfunction [int]=integrale_trap(f,a,b,n)\n%Questa funzione calcola l'integrale definito in [a,b] della\n% funzione f mediante il metodo dei Trapezi composto\n% f \u00e8 una funzione definita come function handle\n% n \u00e8 il numero di sottointervalli in cui si vuole dividere l'intervallo d'integrazione.\nH = (b-a)/n; %Ampiezza di ogni sottointervallo\nx=linspace(a,b,n+1); %Creo un intervallo di punti equispaziati di ampiezza H\nint = 0; \nfor i=1:(length(x)-1)\nint = int + 0.5*H*(f(x(i)) + f(x(i+1)));\nend\nend\n% Esempio numerico: Calcolo dell'integrale definito di x^2 tra [0,2]\n% f = @(x) x.^2;\n% I = integrale_trap(f,0,2,100)\nIn Java.\n public class fuctionIntegral \n public double power(double number,int elevation){\n double ret=1;\n for(int i=elevation;i&gt;0;i--){\n ret *= number;\n return ret;\n public double f(double x) \n { double y=0;\n y=power(x,2);\n return y;\n public double trapArea(double b1, double b2, double h) \n return (b1+b2)*h/2;\n \n public double trapRule(double x0, double x1, int div) \n double area = 0;\n double h = (x1 - x0) / div; \n for (int i=0; i&lt;div-1; i++) \n area += trapArea(f(x0), f(x0+h), h); \n x0 += h;\n area += trapArea(f(x0), f(x1), x1-x0);\n return area;\n public static void main(String args[])\n \n fuctionIntegral integral = new fuctionIntegral();\n double number = integral.trapRule(1,2,5);\n System.out.println(number);\nIn C.\ndouble power(double numero,double elevazione);\ndouble funzione(double varF);\ndouble areaTrapezio(double lato1,double lato2,double altezza);\ndouble trapezioIntegral(double a,double b,int colonne);\nint main(int argc,char**argv){\n printf(\"[{ %If }]\",trapezioIntegral(1,2,5000));\n \ndouble power(double numero,double elevazione){\n double ret = 1;\n for(int i=elevazione;i&gt;0;i--){\n ret *= numero;\n return ret;\ndouble funzione(double varF){\n double y = power(varF,2);\n return y;\ndouble areaTrapezio(double lato1,double lato2,double altezza){\n return (lato1+lato2)*altezza/2;\ndouble trapezioIntegral(double a,double b,int colonne){\n double area = 0;\n double nPartiUguali = (b-a)/colonne;\n for(int i=0;i&lt;colonne-1;i++){\n area += areaTrapezio(funzione(a),funzione(a+nPartiUguali),nPartiUguali);\n a += nPartiUguali;\n area += areaTrapezio(funzione(a),funzione(b),b-a);\n return area;"}
{"id": "42290", "revid": "834", "url": "https://it.wikipedia.org/wiki?curid=42290", "title": "Irc", "text": ""}
{"id": "42291", "revid": "392652", "url": "https://it.wikipedia.org/wiki?curid=42291", "title": "Ricaduta radioattiva", "text": "La ricaduta radioattiva di una esplosione nucleare (chiamata in inglese fall-out) \u00e8 il materiale coinvolto nell'esplosione, reso radioattivo e lanciato in aria fino al limite della troposfera (12 km di quota) che ricade sotto forma di cenere e pulviscolo altamente letale.\nForma della ricaduta.\nLa ricaduta del materiale nella zona dell'esplosione (fallout primario) inizia entro pochi minuti con i detriti e le polveri pi\u00f9 pesanti; il materiale pi\u00f9 fine, che viene scagliato in aria e trasportato dal vento, inizia a ricadere da una a due ore dopo (fallout secondario). La coda del fallout secondario pu\u00f2 allungarsi per decine di chilometri per le esplosioni pi\u00f9 potenti; in genere il materiale radioattivo continua a cadere per un tempo che va da sei a trenta ore. La forma e la lunghezza della coda del fallout secondario dipendono molto dall'andamento dei venti negli strati superiori dell'atmosfera. Se i venti cambiano direzione con la quota la coda pu\u00f2 assumere una forma curva.\nPericolosit\u00e0 della ricaduta.\nI primi materiali a ricadere sono anche i pi\u00f9 radioattivi: la pericolosit\u00e0 del materiale in ricaduta \u00e8 massima all'inizio del fallout e si attenua con il tempo, man mano che decadono gli isotopi radioattivi con emivita pi\u00f9 breve. Dopo circa 48 ore il livello di radioattivit\u00e0 dei materiali raggiunge un valore stabile e smette di diminuire. Gli eventuali sopravvissuti devono quindi abbandonare la zona sottovento all'esplosione il pi\u00f9 rapidamente possibile, o cercare subito un rifugio, possibilmente un bunker sotterraneo, in cui trascorrere almeno i successivi due giorni."}
{"id": "42293", "revid": "1226", "url": "https://it.wikipedia.org/wiki?curid=42293", "title": "Cambio Utente Rapido", "text": ""}
{"id": "42295", "revid": "30794", "url": "https://it.wikipedia.org/wiki?curid=42295", "title": "Palazzo del Cinema di Venezia", "text": "Il palazzo del Cinema \u00e8 il luogo che ospita la Mostra del cinema di Venezia ed attivit\u00e0 congressuali, ubicato al Lido di Venezia.\nStoria.\nLa costruzione.\nLa prima mostra del cinema si tenne sulla terrazza dell'Hotel Excelsior il 6 agosto 1932. Ma, con il successo crescente, divenne necessario edificare una sede propria e di prestigio; questo avvenne tra il 1936 e il 1937, su progetto dell'ingegnere Luigi Quagliata, fedele ai dettami del modernismo. Nella stessa zona venne costruito il Casin\u00f2, su progetto dell'Ingegnere Capo del Comune, Eugenio Miozzi, che cur\u00f2 anche l'assetto dell'intera area dove sorgeva il forte austriaco delle Quattro Fontane. Il piano urbanistico prevedeva la costruzione simmetrica di tre edifici in stile razionalista, con il Casin\u00f2 al centro, il palazzo del cinema a sinistra e un terzo edificio speculare a destra, destinato ad ospitare un campo di pattinaggio su ghiaccio, che non venne realizzato a causa del sopraggiungere della seconda guerra mondiale.\nIl Palazzo del cinema, inaugurato il 10 agosto 1937 per la quinta edizione della Mostra, era allora composto da una semplice \"hall\" e da una sala cinematografica da mille posti (l'attuale Sala Grande). In seguito al continuo successo del festival, si rese necessario l'ampliamento dell'edificio, che venne affidato allo stesso Quagliata nel 1952. Il progetto complessivo prevedeva l'ampliamento della Sala Grande, un'arena scoperta, altre sale cinematografiche, uffici e servizi; ma furono realizzati solo l'avancorpo e l'arena scoperta.\nI progetti di ampliamento.\nLe strutture rimasero insufficienti di fronte al crescente numero di spettatori e nel 1989 venne indetto un concorso a inviti per la progettazione di un nuovo palazzo del Cinema. Il bando prevedeva la demolizione del vecchio palazzo, ad eccezione della Sala Grande. Nel 1991, in occasione della XX Mostra internazionale di architettura di Venezia venne scelto il progetto dell'architetto spagnolo Rafael Moneo, per\u00f2 in seguito l'edificio venne ritenuto troppo costoso ed il Comune di Venezia abbandon\u00f2 l'idea.\nSi decise quindi di realizzare una serie lavori di adeguamento dell'esistente palazzo del Cinema (1995) e di costruire delle strutture temporanee per potere accogliere pi\u00f9 spettatori. Vennero realizzati: nel 1991 il \"Palagalileo\" (nome derivato dalle Industrie Ottiche Galileo che finanziarono la sua costruzione, oggi \"Sala Darsena\") sul sito della vecchia arena scoperta e nel 1999 il \"PalaBiennale\" (per alcuni anni chiamato \"PalaBNL\", dal nome dello sponsor dell'epoca), una tensostruttura che viene eretta ogni anno sul campo da rugby delle Quattro Fontane. Inoltre, a partire del 1999, venne concesso in uso il Casin\u00f2, colla sua sala teatrale interna chiamata \"Sala Perla\".\nLa necessit\u00e0 di nuovi spazi e la volont\u00e0 di riorganizzare l'intera area ha portato la Fondazione Biennale di Venezia a bandire nel 2004 un concorso di progettazione per un nuovo Palazzo del Cinema e per la sistemazione delle aree limitrofe. Il 26 maggio 2005 la Biennale di Venezia ha annunciato che il progetto vincitore era quello presentato dallo studio italiano \"5+1AA Alfonso Femia Gianluca Peluffo\", in collaborazione con l'architetto francese Rudy Ricciotti.\nIl 28 agosto 2008 venne posta la prima pietra del nuovo palazzo del Cinema: l'opera sarebbe dovuta rientrare tra quelle realizzate in occasione del 150\u00ba anniversario dell'unit\u00e0 d'Italia (2011).\nErano state progettate quattro sale cinematografiche: una in superficie, denominata \"Il Sasso\", e altre tre sotterranee.\nPer la costruzione venne nominato dal presidente del Consiglio un commissario straordinario per le grandi opere e, superando ogni vincolo, vennero abbattuti 132 alberi: la pineta del piazzale (pini marittimi domestici), parte del giardino del casin\u00f2 (protetto) e un filare di lecci del lungomare.\nLa sovvenzione di tali opere era legata ad una complessa operazione di vendita dell'Ospedale al Mare del Lido al Comune e di rivendita dello stesso ai privati, la quale alla fine avrebbe dovuto presentare un utile, che avrebbe dovuto sovvenzionare l'opera. Il fallimento nel completamento dell'operazione e il ritrovamento di amianto nel sottosuolo hanno fatto s\u00ec che la ditta costruttrice restituisse le chiavi del cantiere, con una lunga sosta conclusasi solo nel 2017, con la ristrutturazione di tutta l'area antistante il Casin\u00f2, il ripristino parziale della pineta e la creazione di una piazza.\nDescrizione.\nIl palazzo inaugurato nel 1937 presentava una facciata monumentale fronte mare tripartita, con lesene verticali e con gli angoli dell'edificio arrotondati, sintesi di modelli architettonici razionalisti. Al suo interno si trovano tre sale cinematografiche: la Sala Grande con oltre posti e, nel piano seminterrato, le sale Zorzi (48 posti) e Pasinetti (119 posti). \nL'avancorpo aggiunto nel 1952, progettato da Quagliata in collaborazione con l'arch. Angelo Scattolin, copre il fronte originale creando un foyer con due scaloni curvilinei che portano ad un ballatoio e alla zona degli uffici. Tra il 2012 e il 2015 sono stati realizzati interventi di ristrutturazione che hanno ampliato l'ingresso con la demolizione della Sala Volpi."}
{"id": "42296", "revid": "125815153", "url": "https://it.wikipedia.org/wiki?curid=42296", "title": "Lost in Translation - L'amore tradotto", "text": "Lost in Translation - L'amore tradotto (\"Lost in Translation\") \u00e8 un film del 2003, scritto, diretto e prodotto da Sofia Coppola con protagonisti Bill Murray e Scarlett Johansson. Il film ruota intorno al particolare rapporto tra l'attore in declino Bob Harris e la neolaureata Charlotte, nato in un grande hotel di Tokyo.\nIl film ha ottenuto dei buoni giudizi critici ed \u00e8 stato candidato a quattro premi Oscar, ossia miglior film, miglior attore per Bill Murray, miglior regista per Sofia Coppola e miglior sceneggiatura originale ancora per Sofia Coppola, che si \u00e8 aggiudicata proprio quest'ultima statuetta. Scarlett Johansson ha vinto un BAFTA per la miglior attrice protagonista.\nTrama.\nDue statunitensi, il maturo Bob e la giovane Charlotte, si incontrano e fanno amicizia in un lussuoso albergo di Tokyo. Star del cinema in declino, Bob \u00e8 in Giappone per girare uno spot pubblicitario di una marca di whisky; il lavoro non lo entusiasma e ha sempre la sensazione che manchi qualcosa nelle traduzioni degli interpreti. Charlotte accompagna John, il marito, fotografo in ascesa che non rinuncia mai ad un incarico e per questo la trascura; le telefonate ad amici e famigliari lasciano intuire una situazione di grande solitudine interiore.\nBob e Charlotte passano molto tempo in albergo; la notte, presi entrambi dall'insonnia, si rifugiano al bar sempre aperto. Quando John parte per un impegno fuori citt\u00e0, i due passano pi\u00f9 tempo insieme. Si conoscono sempre meglio, affrontano argomenti come il lavoro, il matrimonio e la famiglia (Bob ha moglie e due figli), escono, frequentano altre persone, vanno in qualche locale. La Tokyo allucinata delle luci e dei video game non fa per loro: pi\u00f9 spesso restano in camera, parlano, si guardano e si capiscono perfettamente.\nDopo aver accettato di partecipare ad uno show televisivo, nei giorni in cui Charlotte fa una escursione a Kyoto, Bob capisce che \u00e8 il momento di ripartire. Quella notte, tuttavia, la cantante del nightclub si avvicina a lui e i due passano la notte insieme. La mattina dopo Charlotte, passata a trovarlo per un invito a pranzo, lo capisce e si irrita. I due pranzano insieme e la ragazza \u00e8 ancora molto fredda. La sera Bob le annuncia che torner\u00e0 a casa il giorno dopo e Charlotte si rattrista. I due passano un'ultima serata insieme al bar, dove dai loro sguardi e dalle loro parole \u00e8 ancora evidente la magica alchimia che si \u00e8 creata tra loro. Bob le confessa di non voler partire e Charlotte gli suggerisce di restare con lei.\nLa mattina dopo Bob sta per lasciare l'albergo e tra i due avviene un saluto imbarazzato e triste. Ma poi dal taxi verso l'aeroporto Bob rivede Charlotte che cammina per strada: si ferma, la raggiunge e i due si abbracciano teneramente. Bob le sussurra qualcosa all'orecchio e infine la bacia, sulle labbra e sulla guancia, mentre Charlotte piange. I due si salutano di nuovo, questa volta felici, e Bob va verso l'aeroporto.\nProduzione.\nSofia Coppola ha ideato \"Lost in Translation\" dopo molte visite a Tokyo nei suoi vent'anni, basando gran parte della storia sulle sue esperienze vissute l\u00ec. Coppola \u00e8 stata attratta dalle luci neon di Tokyo e ha descritto l'hotel Park Hyatt, nel quale si svolgono la maggior parte delle scene interne del film, come uno dei suoi \u00abluoghi preferiti al mondo\u00bb. In particolare, \u00e8 rimasta attratta dalla sua tranquillit\u00e0, dal suo design e dalla sua \u00abcombinazione di culture diverse\u00bb, che includono un bar di New York e un ristorante francese. Sofia Coppola ha definito il film un \u00abbiglietto di San Valentino\u00bb per Tokyo.\nCoppola ha trascorso sei mesi a scrivere il film, iniziando con \"racconti\" e \"impressioni\" culminati in una sceneggiatura di 70 pagine. Voleva creare una storia \u00abun po' pi\u00f9 divertente e romantica\u00bb rispetto al suo film precedente, \"Il giardino delle vergini suicide\", e ha trascorso poco tempo a progettarla o riscriverla.\nMurray e Johansson non hanno realizzato audizioni prima delle riprese.\nSofia Coppola ha scritto il film pensando a Murray e ha detto che non ce l'avrebbe fatta senza di lui. Ha confessato che aveva sempre desiderato lavorare con Murray e che era attratta dal suo \"lato dolce e amabile\". Lo ha cercato tra cinque mesi e un anno, inviandogli incessantemente messaggi telefonici e lettere. Ha chiesto aiuto a Wes Anderson, che aveva diretto Murray in due film, e allo sceneggiatore Mitch Glazer, che era un loro amico comune. Coppola era arrivata al punto di chiedere aiuto all'attore Al Pacino, che all'epoca viveva nella stessa citt\u00e0 di Murray. Nel luglio 2002, Coppola e Murray finalmente si sono incontrati in un ristorante e lui ha accettato di partecipare perch\u00e9 \"non poteva deluderla\".\nSofia Coppola ha notato per la prima volta Scarlett Johansson in \"Manny &amp; Lo\", e ha definito il suo comportamento \"discreto\" e \"sottile\", paragonandola a Lauren Bacall. Johansson, che all'epoca aveva 17 anni, ha immediatamente accettato la parte e Sofia Coppola si \u00e8 detta molto felice della maturit\u00e0 che la Johansson era riuscita a portare al personaggio. Nello scrivere la storia, Coppola ha affermato di essere stata influenzata dalla relazione tra Humphrey Bogart e Lauren Bacall in \"The Big Sleep\" di Howard Hawks.\nColonna sonora.\nLa colonna sonora del film, assemblata sotto la supervisione di Brian Reitzell, \u00e8 stata pubblicata dalla Emperor Norton Records il 9 settembre 2003 e comprende cinque canzoni di Kevin Shields, tra cui una del suo gruppo My Bloody Valentine.\nAllmusic ha dato alla colonna sonora un punteggio di quattro stelle su cinque, evidenziando come \"il romanzo impressionistico di Sofia Coppola dispone di una colonna sonora altrettanto impressionista e romantica, che interpreta un grande ruolo nel film, al pari di Bill Murray e Scarlett Johansson\".\nAccoglienza.\nIncassi.\nIl film \u00e8 stato un successo commerciale rispetto al suo costo di produzione, incassando quasi 120 milioni di dollari a fronte di un budget di soli 4 milioni.\nCritica.\n\"Lost in Translation\" ha ricevuto acclamazione universale da parte di critica e pubblico, fregiandosi del 95% di \"freschezza\" che il sito aggregatore di recensioni Rotten Tomatoes elargisce a film sottoposti al vaglio di un entourage di critici. La loro parabola critica afferma: \"bilanciando efficacemente umorismo e pathos sottile, Sofia Coppola orchestra una storia commovente e melanconica che si configura come trampolino di lancio sia per Bill Murray che per Scarlett Johansson\". Tra gli aspetti valorizzati della pellicola non figurano solo la sceneggiatura e la peculiare regia di Sofia Coppola, ma anche le performance di Bill Murray e Scarlett Johansson. Enfatizzando le interpretazioni dei protagonisti, il critico cinematografico Roger Ebert ha assegnato al film quattro stelle su quattro e l'ha definito il secondo miglior film dell'anno, affermando che \"\u00e8 dolce e triste allo stesso tempo e nel contempo sardonico e divertente\".\nNella sua recensione per il \"The New York Times\" Elvis Mitchell ha affermato che \"a 18 anni, l'attrice se la cava egregiamente nell'interpretare una donna di 25 anni usando la sua voce roca per inquadrare il livello di acidit\u00e0 nell'aria... La signorina Johansson non \u00e8 pienamente veterana nella recitazione alla pari del signor Murray, ma la signorina Coppola aggira il problema usando la semplicit\u00e0 e la curiosit\u00e0 di Charlotte come componenti del suo carattere\"."}
{"id": "42298", "revid": "2225", "url": "https://it.wikipedia.org/wiki?curid=42298", "title": "Palazzo del Cinema", "text": ""}
{"id": "42299", "revid": "2225", "url": "https://it.wikipedia.org/wiki?curid=42299", "title": "Hedy Kieslerov\u00e1", "text": ""}
{"id": "42300", "revid": "43530", "url": "https://it.wikipedia.org/wiki?curid=42300", "title": "Integrale quadratico", "text": ""}
{"id": "42301", "revid": "121844066", "url": "https://it.wikipedia.org/wiki?curid=42301", "title": "Funzione aritmetica", "text": "In matematica, in particolare in teoria dei numeri, una funzione aritmetica \"f\"(\"n\") \u00e8 una funzione definita per tutti i numeri naturali positivi e che ha come valori numeri reali o complessi che \"esprime alcune propriet\u00e0 aritmetiche di \"n\"\". In altre parole: una funzione aritmetica non \u00e8 altro che una successione di numeri reali o complessi con particolari propriet\u00e0 aritmetiche.\nLe pi\u00f9 importanti funzioni aritmetiche sono quelle additive e quelle moltiplicative.\nUn'importante operazione con le funzioni aritmetiche \u00e8 la convoluzione di Dirichlet.\nPropriet\u00e0.\nUna funzione aritmetica \"f\" pu\u00f2 essere:\nFunzioni additive.\n\"\u03c9\"(\"n\") \u2013 divisori primi distinti.\nLa funzione \"\u03c9\"(\"n\") indica il numero di primi distinti che dividono \"n\"\nse formula_2, con \"p\"\"i\" primi distinti e \"a\"\"i\" interi positivi.\nFunzioni completamente additive.\n\"\u03a9\"(\"n\") \u2013 divisori primi.\nLa funzione \"\u03a9\"(\"n\") indica il numero di fattori primi di \"n\" contati con molteplicit\u00e0\nse formula_2, con \"p\"\"i\" primi distinti e \"a\"\"i\" interi positivi.\n\"\u03bd\"\"p\"(\"n\") \u2013 divisori potenze di primi.\nLa funzione valutazione p-adica \u03bd\"p\"(\"n\") indica il massimo esponente elevato al quale \"p\" divide \"n\"\nse formula_2, con \"p\"\"i\" primi distinti e \"a\"\"i\" interi positivi.\nFunzioni moltiplicative.\n\"\u03c3\"\"k\"(\"n\"), \"\u03c4\"(\"n\"), \"d\"(\"n\") \u2013 somme di divisori.\nLa funzione \u03c3\"k\"(\"n\") \u00e8 la somma delle potenze \"k\"-esime dei divisori positivi di \"n\", incluso 1 e \"n\", dove \"k\" \u00e8 un numero complesso.\nNel caso particolare \"k\"=0, la funzione \u03c3\"0(\"n\") \u00e8 semplicemente il numero dei divisori (positivi) \"n\"; ed \u00e8 solitamente indicata semplicemente con d\"(\"n\") o \"\u03c4\"(\"n\") (dal tedesco \"Teiler\" = divisore).\nSostituendo \"k\" = 0 nel secondo prodotto si ha\nNel caso particolare \"k\"=1, la funzione \u03c3\"1(\"n\") \u00e8 semplicemente la somma dei divisori (positivi) di \"n\" ed \u00e8 solitamente indicata semplicemente con \u03c3\"(\"n\").\n\"\u03c6\"(\"n\") \u2013 funzione toziente di Eulero.\nLa funzione toziente di Eulero \"\u03c6\"(\"n\") \u00e8 il numero degli interi positivi minori di \"n\" coprimi con \"n\".\n\"J\"\"k\"(\"n\") \u2013 funzione toziente di Jordan.\nLa funzione toziente di Jordan \"J\"\"k\"(\"n\") \u00e8 il numero delle \"k\"-ple di interi positivi minori o uguali a \"n\" che formano una (\"k\" + 1)-pla di numeri coprimi insieme a \"n\".\nNel caso particolare \"k\"=1 si ottiene la funzione toziente di Eulero \"J\"\"1\"(\"n\")=\"\u03c6\"(\"n\").\n\"\u03bc\"(\"n\") - funzione di M\u00f6bius.\nLa funzione di M\u00f6bius \"\u03bc\"(\"n\") \u00e8 importante a causa della formula di inversione di M\u00f6bius.\nFunzioni completamente moltiplicative.\n\"\u03bb\"(\"n\") \u2013 funzione di Liouville.\nLa funzione di Liouville \"\u03bb\"(\"n\") \u00e8 definita da\n\"\u03c7\"(\"n\") \u2013 caratteri.\nTutti i caratteri di Dirichlet \"\u03c7\"(\"n\") sono completamente moltiplicativi. \nIl carattere quadratico (mod \"n\") \u00e8 indicato con il simbolo di Jacobi per \"n\" dispari (non \u00e8 definito per \"n\" pari):\nIn questa formula formula_14 \u00e8 il simbolo di Legendre, definito per ogni intero \"a\" e per ogni primo \"p\" da\nper l'usuale convenzione del prodotto vuoto si ha formula_16\nFunzioni n\u00e9 additive n\u00e9 moltiplicative.\n\"\u03c0\"(\"x\") \u2013 enumerazione di primi.\nDiversamente dalle altre funzioni elencate in quest'articolo, questa \u00e8 definita per valori reali non negativi (non solo interi).\nLa funzione enumerativa dei primi \"\u03c0\"(\"x\") \u00e8 il numero dei numeri primi minori o uguali a \"x\".\nAd esempio si ha che \u03c0(1) = 0 e \u03c0(10) = 4 (i primi minori di 10 sono 2, 3, 5, e 7).\n\"\u039b\"(\"n\") \u2013 funzione di von Mangoldt.\nLa funzione di von Mangoldt \u039b(\"n\"), \u00e8 definita\n\"p\"(\"n\") \u2013 funzione partizione.\nLa funzione \"p\"(\"n\") indica il numero di modi di rappresentare \"n\" come somma di interi positivi (non considerando l'ordine degli addendi):\n\"r\"\"k\"(\"n\") \u2013 somma di quadrati.\nLa funzione \"r\"\"k\"(\"n\") indica il numero di volte che \"n\" pu\u00f2 essere rappresentato come somma di \"k\" quadrati (dove l'ordine degli addendi e il segno contano come differenti)\nAd esempio \"r\"4(\"n\") \u00e8 il numero di modi in cui \"n\" pu\u00f2 essere espresso come somma di 4 quadrati di numeri non negativi. Ad esempio\ndunque \"r\"4(1)=8."}
{"id": "42304", "revid": "2225", "url": "https://it.wikipedia.org/wiki?curid=42304", "title": "Hedwig Kieslerov\u00e1", "text": ""}
{"id": "42306", "revid": "590", "url": "https://it.wikipedia.org/wiki?curid=42306", "title": "Funzione additiva", "text": "In teoria dei numeri, una funzione additiva \u00e8 una funzione aritmetica \"f\"(\"n\") dell'intero \"n\" tale che per ogni \"a\" e \"b\" interi coprimi si abbia:\nFunzione completamente additiva.\nUna funzione additiva formula_2 \u00e8 detta completamente additiva se formula_3 \u00e8 vera \"per tutti\" gli interi positivi \"a\" e \"b\", anche se non sono coprimi.\nOgni funzione completamente additiva \u00e8 additiva, ma non viceversa.\nEsempi.\nSono funzioni aritmetiche completamente additive:\nFunzioni additive e funzioni moltiplicative.\nDa qualunque funzione additiva formula_4 si pu\u00f2 facilmente creare una funzione moltiplicativa formula_5 , cio\u00e8 con la propriet\u00e0 che per ogni \"a\" e \"b\" coprimi si abbia:\nUn esempio \u00e8 formula_7\nFunzioni additive in altri campi della matematica.\nAl di fuori della teoria dei numeri, si definisce funzione additiva una funzione che preserva l'operazione di addizione:\nper ogni elemento \"x\" e \"y\" del dominio. L'equazione funzionale precedente \u00e8 nota come equazione di Cauchy."}
{"id": "42309", "revid": "767487", "url": "https://it.wikipedia.org/wiki?curid=42309", "title": "Omotetia", "text": "In matematica, in particolare in geometria, un'omotetia (composto dai termini greci \"omos\", \"simile\" e \"t\u00ecthemi\", \"pongo\") \u00e8 una particolare trasformazione geometrica del piano o dello spazio, che dilata o contrae gli oggetti, mantenendo invariati gli angoli ossia la forma (nel senso intuitivo del termine).\nL'uso di tale termine \u00e8 relativamente nuovo, figurando la prima volta con Michel Chasles nel 1827.\nDefinizione.\nUn'omotetia di centro formula_1 \u00e8 una trasformazione dello spazio euclideo che \"dilata\" le distanze da formula_1 di tutti i punti secondo un fattore formula_3, lasciando invariate le rette passanti per formula_1 che per questo si dicono \"unite\". In altre parole, un qualsiasi punto formula_5 dello spazio viene spostato sulla semiretta uscente da formula_1 e passante per formula_5, in modo che la sua distanza da formula_1 cambi secondo un fattore costante formula_3 positivo. L'unico punto che corrisponde a se stesso e che per questo si dice \"unito\" \u00e8 il punto formula_1.\nIl punto formula_1 \u00e8 il centro, mentre formula_3 \u00e8 il rapporto dell'omotetia. Questa trasformazione geometrica \u00e8 anche chiamata con termini pi\u00f9 familiari:\nL'omotetia \u00e8 una particolare similitudine.\nCoefficiente negativo.\nSi pu\u00f2 estendere la definizione al caso in cui formula_3 sia negativo: in tale ipotesi il punto formula_17 viene spostato nel punto della semiretta opposta alla semiretta formula_18 e avente come distanza da formula_1 quella di formula_5 moltiplicata per formula_21. Notiamo quindi che un'omotetia di fattore formula_22 \u00e8 la simmetria centrale di centro il punto formula_1 o la rotazione di centro formula_1 pari a un angolo piatto.\nMediante i vettori, l'omotetia di centro formula_1 e di rapporto formula_26 si definisce pi\u00f9 correttamente come la trasformazione geometrica che porta ogni punto formula_5 nell'unico punto formula_28 soluzione dell'equazione vettoriale:\nMolto spesso si dice che l'omotetia sia \"diretta\" o \"inversa\" secondo che il corrispondente rapporto sia positivo o negativo. Per\u00f2 \u00e8 sempre diretto.\nPropriet\u00e0.\nUna omotetia, oltre a moltiplicare tutte le distanze\nper formula_3, moltiplica tutte le aree per formula_31,\ntutti i volumi per formula_32, etc.\nAlgebra lineare.\nUn'omotetia \u00e8 una trasformazione affine, definita in uno spazio euclideo di dimensione qualsiasi.\nSe il centro formula_1 dell'omotetia coincide con l'origine dello spazio, allora l'omotetia \u00e8 una trasformazione lineare, la cui matrice associata rispetto ad una qualunque base \u00e8 data dalla matrice identit\u00e0 moltiplicata per il fattore formula_3, ovvero dalla matrice diagonale avente tutti gli elementi della diagonale principale pari a formula_3."}
{"id": "42310", "revid": "838137", "url": "https://it.wikipedia.org/wiki?curid=42310", "title": "Geometria digitale", "text": "La geometria digitale si occupa di insiemi discreti\ndi oggetti geometrici (spesso di insiemi discreti di punti, ma anche\ninsiemi di linee, di piani, ...)\nconsiderati come modelli digitalizzati o\nimmagini di oggetti dello spazio euclideo.\nEssa considera che la digitalizzazione sia il rimpiazzamento\ndi un oggetto con un insieme discreto dei suoi punti.\nLe immagini che vediamo sullo schermo TV, sul display raster di un computer o\nsulle pagine dei quotidiani sono infatti immagini digitali.\nLe sue aree principali di applicazione sono la grafica del computer\ne l'analisi delle immagini.\nI suoi principali settori di studio sono:\nLa geometria digitale si sovrappone pesantemente con la geometria discreta\ne taluni la considerano una parte di quest'ultima."}
{"id": "42311", "revid": "125886880", "url": "https://it.wikipedia.org/wiki?curid=42311", "title": "Cos\u00ec parl\u00f2 Zarathustra", "text": "Cos\u00ec parl\u00f2 Zarathustra. Un libro per tutti e per nessuno (tedesco: \"Also sprach Zarathustra. Ein Buch f\u00fcr Alle und Keinen\") \u00e8 un libro del filosofo tedesco Friedrich Nietzsche, composto in quattro parti, la prima nel 1883, la seconda e la terza nel 1884, la quarta nel 1885.\nGran parte dell'opera tratta i temi dell'eterno ritorno, della parabola della morte di Dio, e la profezia dell'avvento dell'oltreuomo, che erano stati precedentemente introdotti ne \"La gaia scienza\". Definito dallo stesso Nietzsche come \"il pi\u00f9 profondo che sia mai stato scritto\", il libro \u00e8 un denso ed esoterico trattato di filosofia e di morale, e tratta della discesa di Zarathustra dalla montagna al mercato per portare l'insegnamento all'umanit\u00e0.\nIl comportamento di Zarathustra qui descritto \u00e8 opposto a quello gi\u00e0 espresso da un saggio di Arthur Schopenhauer che prefigura - al contrario - un allontanamento del mistico dal mercato verso, appunto, la montagna. Ironicamente il testo utilizza uno stile simile a quello della Bibbia, ma contiene idee e concetti diametralmente opposti a quelli del cristianesimo e del giudaismo riguardo alla morale ed ai valori tradizionali.\nCon questo testo Nietzsche prosegue la propria strada di allontanamento dalla filosofia di Schopenhauer e dal mondo di Richard Wagner a cui era stato fino ad allora legato.\nL'opera \u00e8 il frutto della ripresa, da parte di Nietzsche, dello studio di un autore amatissimo sin da quando era diciottenne, Ralph Waldo Emerson. I temi emersoniani percorrono infatti tutta l'opera: tra questi spiccano la fiducia in s\u00e9 stessi, l'affermazione della vita intramondana, l'amore del fato e l'idea dell'oltreuomo.\nOrigini dell'opera e suo stile.\nZarathustra veniva introdotto per la prima volta al termine de \"La gaia scienza\", nell'inquietante \"Incipit Tragoediae\". Ed il libro della \"gaia scienza\" contiene anche la prima formulazione della dottrina dell'Eterno ritorno, uno dei concetti cardine degli insegnamenti di Zarathustra.\nStruttura e temi trattati.\nIl libro racconta i viaggi fittizi e la pedagogia di Zarathustra: il nome del personaggio protagonista \u00e8 tratto da quello dell'antico profeta (altrimenti detto Zoroastro) fondatore dell'antico credo iranico indicato come Zoroastrismo il cui testo sacro \u00e8 costituito dall'Avest\u0101; basato sul monoteismo e la contrapposizione di bene e male.Nietzsche vuole qui raffigurare chiaramente un tipo nuovo o diverso di \"Zarathustra\", profeta e fondatore di religione, ossia colui che predica al mondo col suo esempio la trasvalutazione dei valori, di tutti i valori fino ad oggi considerati tali (progetto quest'ultimo rimasto incompleto e proseguito soltanto con \"L'Anticristo\").\nCompreso il proprio errore, il profeta Zarathustra lo comunica agli uomini e annuncia loro una nuova dottrina, quella del superuomo, un'etica del superamento di s\u00e9 che vuole liberarli dalle loro aspirazioni mediocri, dall'idea di un \"mondo dietro al mondo\" avallata dalla metafisica, dal Cristianesimo (nient'altro che \"platonismo per il popolo\") e dal pietismo derivante.Sincretica \u00e8 la famosa immagine senza autore della donna viandante che porta un cartone con su scritto \"blind\" la quale, cieca, cammina stranamente con sicurezza e senza aiuti; come un allontanamento verso la tetra grotta descritta da Platone; senza assimilare fasulli platonismi per il popolo \u00e8 infine l'eterno ritorno alla coscienza pi\u00f9 pura ed autentica.\nCaratteristica del tutto originale, presentata per la prima volta nel Prologo, \u00e8 la designazione degli esseri umani come una transizione, un passaggio tra le scimmie (Darwin) e l'\u00dcbermensch, l'uomo rinnovato designato a dominare il mondo in un tempo futuro: il funambolo sulla corda sopra l'abisso \u00e8 colui che cerca d'allontanarsi dalla sua istintuale animalit\u00e0 in direzione dell'\u00dcbermensch.\nNietzsche introduce una miriade di idee nel libro, ma vi sono anche alcuni temi ricorrenti: a) l'essere umano come razza a s\u00e9 stante non \u00e8 altro che un ponte tra le bestie e l'Oltreuomo; b) l'eterno ritorno rappresenta l'idea che tutti gli eventi sono gi\u00e0 accaduti e ancora dovranno accadere infinite volte (tutto torna per l'eternit\u00e0); c) la volont\u00e0 di potenza \u00e8 componente fondamentale della natura umana, tutto ci\u00f2 che facciamo \u00e8 espressione d'essa, sintesi di tutta la lotta dell'uomo attuata per dominare il proprio ambiente, la sua stessa ragione di vita \u00e8 in essa.\nMoltissime delle future critiche al cristianesimo possono gi\u00e0 essere trovate in nuce nello Zarathustra, in particolare quella dei valori cristiani di bene e male, e la sua tendenza a porsi come platonismo per il popolo, cio\u00e8 a rimandare ogni consolazione per le miserie vissute a una vita ultraterrena. La compassione e la piet\u00e0 sono sentimenti intesi in senso negativo, poich\u00e9 non sono creatori: \"Ogni grande amore \u00e8 sempre superiore alla propria piet\u00e0: giacch\u00e9 ci\u00f2 che ama, esso vuol prima crearlo!\".\nIdee centrali di base: Morte di Dio, Superuomo, Eterno Ritorno dell'identico, Volont\u00e0 di Potenza.\nNietzsche utilizza la figura dell'antico profeta persiano per collegare e sviluppare i 4 elementi principali su cui poggia l'intera sua opera, tutti ampiamente discussi in questo libro definito insieme \"per tutti e per nessuno\".\nDal punto di vista dell'originale Zoroastro tutti gli esseri umani si trovano in condizione d'uguaglianza di fronte all'unico Dio: poco prima della morte di Dio, tutti gli individui risultano uguali in quanto folla, gregge anonimo. Conseguentemente la morte di Dio \u00e8 una possibilit\u00e0 d'espressione per il futuro superuomo.\nNel 3\u00b0 paragrafo della Prefazione il profeta definisce l'uomo come un ponte lanciato in direzione del superuomo: \"L'uomo \u00e8 qualcosa che dev'essere superato\", per l'avvento del superuomo \u00e8 pertanto necessaria la caduta finale dell'uomo attualmente presente in questo mondo. Ma ad un tale sforzo creativo d'allevamento e formazione non \u00e8 possibile giunger sostando nel bel mezzo della piazza, dove s'assembra la folla sterminata e senza alcun valore di sorta: questa folla la quale in cambio di vantaggi e beni materiali (il \"benessere\") fa solo ci\u00f2 che favorisce il proprio personale beneficio di guadagno e tornaconto individualistico.\nL'uomo superiore \u00e8 invece \"fine a s\u00e9 stesso\", spirito creativo piuttosto che passivo consumatore di beni e cose: egli \u00e8 un innovatore che continua imperterrito a produrre ci\u00f2 che alla gente che vive in mezzo al mercato sembra inutile e indifferente; in tal maniera si innalza al di sopra della folla, dell'immondo \"spirito del gregge\". Il simbolo dell'Oltreuomo allude anche alle nozioni di padronanza e coltivazione di s\u00e9, auto-direzione ed auto-superamento.\nEspressioni preferite da Nietzsche per indicar l'affermazione dell'esistenza in tutte le sue manifestazioni son la leggerezza data nella risata e nella danza: la pi\u00f9 alta forma di affermazione della vita \u00e8 simboleggiato nell'\"anello del ritorno\". Anche se il mondo non tende affatto ad una meta finale divina, in modo che il superuomo trovi nel suo atto creativo di auto-perfezione la propria suprema affermazione, egli vive l'eterno ritorno affermando costantemente s\u00e9 stesso.Di fronte alla consapevolezza che ogni azione \u00e8 destinata a ripetersi ad infinitum solamente un superuomo \u00e8 in grado d'accoglierne tutte le conseguenze non avendo mai alcun rimpianto.\nLa trasvalutazione di tutti i valori fino a quel momento creduti come veri, conduce il suo creatore ad aspirare e realizzar la volont\u00e0 di potenza (parte 2\u00b0, discorso 12-Dell'autosuperamento). Sulla base di un tale principio, la creazione d'un mondo rinnovato senza pi\u00f9 alcun Dio sfugge alla sua insignificanza implicita e trova un nuovo significato al suo interno.\nLe nuove virt\u00f9 propugnate dal superuomo sono: creativit\u00e0; amore nei confronti d'ogni evento dell'esistenza, anche il pi\u00f9 terribile, e fiducia nelle proprie capacit\u00e0; la volont\u00e0 (di potenza) come unica scala di valore ed azione; coraggio, forza ed intransigenza nel perseguire gli obiettivi prefissati.\nParte prima. I discorsi di Zarathustra.\nDelle tre metamorfosi.\nLa prima parte si apre con uno dei discorsi pi\u00f9 famosi di Zarathustra: vengono qui descritte le tre fasi principali che la mente umana oltrepassa attraverso il processo della scoperta di s\u00e9 stessi e della verit\u00e0 insita dentro s\u00e9. \"Vi sono 3 metamorfosi dello spirito\", annunzia il profeta, la prima delle quali identificata col cammello, la seconda col leone e l'ultima col \"fanciullo\".\nIl cammello raffigura i valori d'umilt\u00e0, rinuncia, abnegazione e frugalit\u00e0, obbedienza e capacit\u00e0 d'adattamento alle circostanze avverse, vale a dire la capacit\u00e0 di soffrire: \u00e8 lo spirito paziente che s'inginocchia, felice di portar pesi, porgendo l'altra guancia e amando il proprio nemico. Ma nel deserto per il cammello ha luogo una trasmutazione e lo spirito diventa leone.\nIl leone simboleggia l'obiettivo di conquistare una propria \"potenza\" attraverso l'ordine gerarchico dato dalla societ\u00e0 d'appartenenza; si raggiunge qui la Libert\u00e0 nel senso di sovranit\u00e0 del pi\u00f9 forte e conquista dell'autodeterminazione. Il suo ultimo padrone, il Dio-Drago che dice \"Tu devi\", diviene il suo acerrimo nemico: il leone dice difatti \"Io voglio\".Ma al leone non \u00e8 ancora possibile \"lavorare\" in modo costruttivo, non \u00e8 capace di creare nuovi valori ma solo di distruggere i vecchi per lasciar spazio libero: \"crearsi un sacro no anche di fronte al dovere\".\nUna terza trasformazione \u00e8 pertanto necessaria, per ricreare i valori del mondo dominati fino ad allora dall'imposizione morale: il leone predatore deve diventare fanciullo. Egli\nrappresenta un nuovo inizio, in una forma originale d'innocenza e dimenticanza, un ricominciare nuovamente da capo in forma di gioco; solo cos\u00ec l'uomo pu\u00f2 giungere alla vetta del suo cammino e divenir creatore, dopo che i vecchi valori sono stati scartati e superati.Dietro quest'idea vive gi\u00e0 la teoria dell'eterno ritorno dell'identico (delle stesse cose): l'immagine del bambino \u00e8 presa qual nuovo punto di partenza e risultato finale del percorso dell'umanit\u00e0 tutta, come arco di sviluppo che si estende al di l\u00e0 della mera individualit\u00e0. Tal idea conduce infine a quella utopica data dal concetto d'oltreuomo: la terza trasmutazione ha vinto debolezze, malattie e dipendenze umane.\nDelle cattedre della virt\u00f9.\nIl profeta viene a sapere dell'esistenza d'un vecchio saggio, apprezzato dai pi\u00f9 e molto famoso, il quale sa discutere molto bene della virt\u00f9 data dalla condizione di sonno: allora va a trovarlo e si pone a sedere insieme con i suoi giovani discepoli ai piedi della sua cattedra. Ascoltatolo per un po' discutere con belle e forbite parole a favore del \"buon sonno\" Zarathustra \"\"rise in cuor suo... Ed egli cos\u00ec parl\u00f2 al suo cuore:... se la vita non avesse senso e io dovessi scegliere il non-senso, questo sarebbe anche per me il non-senso pi\u00f9 degno d'esser prescelto\".Comprende quindi che quelle che fino ad allora eran chiamate virt\u00f9 non son altro che tentativo oppiaceo di addormentar il prossimo; ma oramai per i predicatori di tali virt\u00f9 \u00e8 giunto a termine il loro tempo, e conclude cos\u00ec: \"Beati sono i sonnolenti, perch\u00e9 presto si addormenteranno\".\nDei transmondani.\nQui Zarathustra prova ad immaginare il mondo cos\u00ec com'\u00e8 veduto dagli occhi dei transmondani (\"Hinterweltlern\"), ovvero i propugnatori di un mondo al di l\u00e0 del mondo; ed ecco allora che lo vede come opera eternamente imperfetta d'una divinit\u00e0 sofferente e lacerata dall'angoscia pi\u00f9 nera, perennemente insoddisfatta: \"Stornare lo sguardo da s\u00e9 stesso voleva il Creatore, e cre\u00f2 il mondo\"\". Grande felicit\u00e0 \u00e8 difatti per chi soffre perdersi ed allontanar lo sguardo dal proprio dolore.\nGiunge per\u00f2 alla conclusione che una tal visione \u00e8 niente altro che idiozia e vaneggiamento: oltrepassando il misero s\u00e9 stesso sofferente, ritirandosi in cima al monte gli si rivel\u00f2 una pi\u00f9 bella verit\u00e0, e abbandon\u00f2 le fole di questa sofferenza da impotente. In verit\u00e0 fu il corpo che per un momento disper\u00f2 di s\u00e9 stesso e della Terra, creando un mondo al di l\u00e0 del mondo che altro non \u00e8 che \"nulla celeste\"; fu cos\u00ec che Zarathustra impar\u00f2 un nuovo orgoglio e una nuova volont\u00e0 e cerc\u00f2 d'insegnarla agli uomini, invitandoli a non nasconder pi\u00f9 la testa come gli struzzi sotto la sabbia delle \"cose celesti\".\nMalati, moribondi e schiavi sono tutti coloro che rinnegando il corpo e la vita terrena s'inventarono di sana pianta un qualche Regno dei Cieli (contornato da sangue divino redentore) adatto alla loro meschinit\u00e0; in verit\u00e0 non volevano altro che sfuggir dalla loro interiore umanissima miseria \"\"e inventarono per s\u00e9 vie tortuose e bevande sanguinolente!\" Sono sempre stati un numero sterminato i malsani che cercavano per la propria salvezza un qualche Dio redentore.\nQuesti esseri cos\u00ec intimamente malati odiano pi\u00f9 d'ogni altro coloro che invece si danno al cammino che conduce a conoscenza e sincerit\u00e0; alcuni cercano di guarire ed entrano in stato di convalescenza (\"Possano... superare s\u00e9 stessi e crearsi un corpo migliore!\"\"), ma i pi\u00f9 rimangono avvinti ad una tal Fede religiosa che altro non \u00e8 se non pazzia della ragione. Pretendono che si creda in loro e che il minimo dubbio sia considerato come un grave peccato morale: risultato ultimo di questa fede malsana \u00e8 che li fa diventare predicatori di morte e di mondi \"veri\" dietro il mondo \"apparente\", sempre piangenti davanti al sepolcro del loro Dio.\nMa la voce di un corpo sano \u00e8 molto pi\u00f9 sincera e pura: il corpo perfetto ed eretto \u00e8 destinato a creare il nuovo senso della Terra, questa \u00e8 l'unica via buona e giusta. Cos\u00ec parl\u00f2 Zarathustra.\nDegli spregiatori del corpo.\nQui Zarathustra si scaglia contro coloro che predicano una morale fintamente spirituale e nemica del corpo. Ma il corpo fisico costituisce in realt\u00e0 la pi\u00f9 grande ragione ed una pluralit\u00e0 di sensi possibili vive in esso: strumenti, ed allo stesso tempo zimbello, del corpo sono ragione-anima-senso e spirito, ed il proprio corpo \u00e8 la propria pi\u00f9 alta ragione possibile.\"C'\u00e8 pi\u00f9 ragione nel tuo corpo che nella tua migliore saggezza... Il corpo creante si cre\u00f2 lo spirito come una mano della sua volont\u00e0\". Prosegue definendo gli spregiatori del corpo come asserviti al loro S\u00e9 ed alla propria piccola ambizione ancora cos\u00ec \"troppo umana\"; in tal maniera si vendicano in quanto mai stati davvero capaci di creare qualcosa al di sopra di s\u00e9 stessi.\nNegando il corpo dimostrano tutto il loro misero risentimento nei confronti della vita e della Terra: \"\"Un'inconscia invidia \u00e8 nello sguardo bieco del vostro disprezzo\". Conclude affermando che essi non gli sono mai stati autentici compagni di strada e il proprio cammino prosegue lontano da loro: chi condanna moralisticamente e si dimostra nemico delle naturali funzioni corporee non sar\u00e0 mai un ponte in direzione del superuomo.\nDelle gioie e delle passioni.\nQui Zarathustra parla a favore delle pi\u00f9 intime virt\u00f9 (gioie e passioni) insite in ognuno ed insegna: che la tua virt\u00f9 personale non divenga mai miserabile passione da avere in comune col popolo-gregge. La tua virt\u00f9 risieda cos\u00ec in alto da esser addirittura impronunciabile per il volgo, senza nome; soprattutto essa non risulti esser legge proveniente da una qualche illusoria figura divina, precetto da seguire che se disatteso conduce ad una pena-condanna divina. \"Una virt\u00f9 terrena sia quella che amo: in essa \u00e8 poco intelligenza e meno che mai la ragione di tutti\"\".\nUn tempo credevi d'avere \"passioni cattive\" e moralisticamente le etichettavi e condannavi; ma ora che Dio \u00e8 morto hai soltanto virt\u00f9 e gioie (in suprema libert\u00e0), con la conclusione che la passione si tramuta in virt\u00f9 e il diavolo in angelo: pi\u00f9 nulla di considerato \"male\" scaturisce fuori dal tuo interno. \"\"L'uomo \u00e8 qualcosa che deve essere superato. Per questo devi amare le tue virt\u00f9: perch\u00e9 perirai per causa loro\", in seguito all'invidia e alla gelosia prodotte e scagliate contro di te dagli altri umani, gli ultimi uomini.\nDel pallido delinquente.\nQui Zarathustra interpella i difensori della legge costituita, chiamando i giudici con l'epiteto di rossi sacrificatori del tempo moderno: \"Il vostro uccidere, giudici, dev'essere compassione e non vendetta. E mentre uccidete, fate in modo di giustificare voi stessi la vita!\". La triste mestizia conseguente ogni giudizio di condanna sia una forma d'amore nei confronti del futuro superuomo; soltanto in questa maniera pu\u00f2 giustificarsi la vostra esistenza.\nPer qual motivo il delinquente condannato dal giudice \u00e8 pallido? Perch\u00e9 non \u00e8 riuscito a rimanere all'altezza delle proprie azioni, non sopportandone le conseguenze: questo e solo questo lo rende colpevole e meritevole di condanna inappellabile. Non ha avuto il coraggio d'ammettere il proprio desiderio gratuito di sangue ammantando il tutto con un falso tentativo di ragione (lo faccio per questo e quest'altro motivo).Il pallido delinquente, presa coscienza di ci\u00f2, vuole perire per lasciare spazio all'avvento del superuomo: il mio stesso senso dell'Io \u00e8 qualche cosa che dev'essere superato, dice. Il proprio istante supremo l'ha vissuto definitivamente nel momento in cui ha giudicato se stesso.\nMa questo, voi che ascoltate, rifiutate d'intenderlo in quanto nocivo per i vostri buoni sentimenti: ma che importa a me dei vostri buoni sentimenti! Molte caratteristiche delle persone considerate buone provocano in realt\u00e0 un autentico senso di nausea e ripulsa, molto pi\u00f9 del cosiddetto male e/o peccato che recano in s\u00e9. Purtroppo questi esseri non muoiono facilmente in quanto la loro bont\u00e0 gli permette di vivere a lungo in un miserabile status di buona coscienza.\nDel leggere e dello scrivere.\nZarathustra ama solo ci\u00f2 ch'\u00e8 stato scritto utilizzando il proprio stesso sangue. \"Scrivi col sangue: ed apprenderai che il sangue \u00e8 spirito!\" La semplice e troppo superficiale buona lettura \u00e8 l'esatto contrario di ci\u00f2; un secolo ancora di buoni lettori e perfino lo spirito inizier\u00e0 ad emanare un tanfo insopportabile. Lo spirito che era prerogativa esclusivamente divina si \u00e8 fatto plebe: che a tutti venga insegnato obbligatoriamente a leggere risulta un danno sia allo scrivere che soprattutto al pensare.\nChi scrive col sangue non va semplicemente letto, bens\u00ec imparato a memoria; egli vive in solitudine sulle vette, ricolmo d'un coraggio il quale altro non desidera che ridere. Egli non sente mai all'unisono con la plebaglia immersa nella nebbia della pianura: la plebaglia guarda in alto nell'impossibile tentativo d'elevarsi, egli invece misericordiosamente guarda in basso, in quanto \u00e8 gi\u00e0 elevato alla massima potenza. \"Chi sale sulla montagna pi\u00f9 alta ride di tutti i drammi seri e faceti\" senza far distinzione tra essi, in quanto alla fine essenzialmente simili: chi \u00e8 elevato ride d'ogni cosa che appare nel mondo. E si uccide infine molto di pi\u00f9 e meglio col riso che con l'ira.\nQuesta \u00e8 suprema saggezza che rende forti, impassibili, irridenti; ma la plebe continua a gracchiare e strilla blaterando che la vita \u00e8 invece una cosa seria e difficile da sopportare.Alla fine si ama la vita non perch\u00e9 ci si sia abituati in qualche modo ad essa, ma in quanto ci si abitua ad amare qualche cosa che esiste al suo interno: nell'amore v'\u00e8 sempre una dose di follia, ma nella follia v'\u00e8 sempre anche una gran buona dose di ragione. Il profeta conclude con un nuovo tipo di affermazione di fede: potrebbe credere difatti solamente ad un Dio che gli dimostrasse d'esser capace di danzare, simile ad un Dioniso ebbro, ad un Siva in condizione estatica.\nIl proprio spirito di gravit\u00e0 \u00e8 il proprio peggior ed acerrimo demonio; con una grande risata si d\u00e0 il colpo di grazia mortale allo spirito di gravit\u00e0. Dopo aver imparato a camminare cerca d'imparar a correre, dopo aver imparato a correre cerca d'imparar a volare: volando leggero come ballerino sul palcoscenico, un Dio finir\u00e0 per servirsi di te avendo l'unico scopo di danzare.\nDell'albero sul fianco della montagna.\nZarathustra s'accorge d'un giovane che rimaneva lontano da lui in disparte e in solitudine; lo ritrova un d\u00ec seduto appoggiato con la schiena ad un imponente albero che osserva un po' sconsolato la profonda valle che gli si staglia davanti agli occhi. Il ragazzo confessa le proprie paure, si sente cambiato e gli pare di trasmutarsi con troppa velocit\u00e0, e ci\u00f2 lo rende sempre pi\u00f9 solo e nostalgico.\nIl profeta annunciatore dell'oltreuomo osserva allora il grande albero e disse queste parole, in forma di parabola: all'uomo capita la stessa cosa che accade all'albero, pi\u00f9 alto e verso la luce del sole vuole esso salire e pi\u00f9 deve al contempo fortemente radicarsi al buio terreno e farsi maestoso nel tronco; \u00e8 in tal maniera difatti ch'\u00e8 potuto crescere tanto da arrivar a superare in possanza sia l'animale che l'essere umano: cosa attende ora? Forse niente altro che il fulmine destinato ad abbatterlo! \"E se volesse parlare non avrebbe nessuno che lo capirebbe: tanto \u00e8 cresciuto\".\nIl giovane comprende che tanto l'albero quanto lui, spingendosi cos\u00ec in alto, altro non attendono ora che il proprio tramontare, la propria fine: a tale scoperta piange amaramente. Zarathustra allora lo consola abbracciandolo forte stretto a s\u00e9 e si decide ad accompagnarlo per un tratto di cammino. Dopo un po' riprende a parlargli: hai cercato la libert\u00e0 ma ancora non sei totalmente libero, ch\u00e9 anche i tuoi pi\u00f9 malvagi istinti desiderano esser liberati, ti trovi pertanto ancora in uno stato parziale di prigionia spirituale.Tu sei un nobile, conclude, e i buoni ti odiano: i nobili vogliono crear nuove virt\u00f9 mentre i buoni vogliono mantenere e conservare tutto il vecchiume morale. In queste condizioni il maggior pericolo che corre l'uomo nobile non \u00e8 quello di diventare a sua volta buono, bens\u00ec uno sfrenato distruttore. Cerca invece di diventare un Eroe.\nDei predicatori della morte.\nQuesto pianeta, dice il profeta, \u00e8 pieno di gente irrimediabilmente superflua ed inutile, l'esistenza della massa \u00e8 intimamente corrotta: fosse ancora possibile scaraventarli fuori dal mondo allettandoli con la promessa di un'illusoria vita avvolta in beatitudine eterna dopo la morte!I predicatori di morte posson esser di differenti tipi: gli accusatori terribili o i tubercolotici dell'anima, la cui sapienza non sa affermare altro che questo, cio\u00e8 che l'esistenza \u00e8 avvolta tutta in un manto di perenne dolore. Ma Zarathustra a questo punto si chiede: ma allora perch\u00e9 non fate voi in modo per primi di cessare d'esistere? Scomparite e non farete altro che un bene al mondo e a chi rimane. Uccidetevi, cos\u00ec avr\u00e0 termine finalmente questa vita che voi considerate intessuta solamente di dolore e sofferenze.\nAltri predicatori di morte invece affermano che la volutt\u00e0 e i piaceri della carne sono peccato mortale; purtroppo non son capaci neppure d'esser cattivi, ch\u00e9 sarebbe questa la loro vera bont\u00e0. \"Al di sopra di tutto risuona la voce di quelli che predicano la morte: e la terra \u00e8 piena di quelli cui non si pu\u00f2 non predicare la morte\": o la vita eterna, che \u00e8 la stessa identica cosa... purch\u00e9 ci andassero, questi superflui, il pi\u00f9 presto possibile. Cos\u00ec parl\u00f2 Zarathustra.\nDella guerra e dei guerrieri.\nAmici, fratelli, se non avete la capacit\u00e0 di diventare dei nuovi santi dediti alla conoscenza, siatene almeno i suoi guerrieri, coloro che combattono ogni uni-formit\u00e0. Cercate con occhio acuto e profondi il vostro proprio nemico, entrate in guerra a difesa del vostro pensiero. \"Non vi consiglio il lavoro, ma la lotta. Non vi consiglio la pace, ma la vittoria. Il vostro lavoro sia una lotta, la vostra pace una vittoria!\"Una buona guerra riesce a santificare anche la causa peggiore; il coraggio guerriero ha portato pi\u00f9 bene al mondo di tutto l'amore del prossimo, non la compassione ma la valentia salva... e vi chiamano senza cuore rispondete che il vostro cuore \u00e8 sincero, a differenza del loro. Esser valorosi \u00e8 sommo bene, cos\u00ec l'anima divien grande ed orgogliosa, cattiveria sublime!\nCercate un nemico degno d'esser odiato, il nemico che si disprezza \u00e8 indegno di voi; dovreste esser fieri del vostro nemico (\"allora i successi del vostro nemico saranno anche i vostri successi\"). Ribellione, rivolta, l'attimo di superiorit\u00e0 degli esseri irrimediabilmente schiavi; il vostro perenne status superiore sia invece atto d'obbedienza! \"Anche il vostro comandare sia un obbedire!\"Tutto ci\u00f2 che pi\u00f9 amate dovete cercar di far in modo che ve lo comandino; gioia di vita sia amore per il vostro pensiero pi\u00f9 alto nei riguardi dell'esistenza terrena. Io vi comando il pensiero pi\u00f9 alto, questo: l'uomo \u00e8 oramai un qualche cosa che dev'esser oltrepassato. Cos\u00ec parl\u00f2 Zarathustra.\nDel nuovo idolo.\nIl nuovo idolo \u00e8 lo Stato, il pi\u00f9 gelido fra tutti i gelidi mostri, e la sua bocca sputa tal immonda menzogna: io, lo stato, rappresento il popolo. Ma lo stato \u00e8 invece un'orrida trappola per il popolo; lo stato va odiato e combattuto come la maggiore disgrazia ed il pi\u00f9 grande peccato commesso dall'uomo sull'uomo. Qualunque cosa dica lo stato, esso mente; qualunque cosa faccia l'ha rubata, falso \u00e8 fin nelle sue viscere.\"Troppi uomini nascono: per i superflui fu inventato lo stato!\" Lo stato attrae la massa, il popolo bue, il gregge umano, strillando come bestia feroce: nulla \u00e8 pi\u00f9 grande di me, il potere che ho acquisito mi viene direttamente da Dio. Ed ecco che il nuovo idolo vi conceder\u00e0 tutto ci\u00f2 che volete, basta che vi mettiate in ginocchio e lo adoriate.\nVivere all'interno d'uno stato significa assuefarsi al veleno malefico ch'esso emana, perdere se stessi in un lento ma inesorabile suicidio chiamato esistenza comune: tutto al suo interno si fa malattia e disturbo; vomita bile e la chiama informazione giornalistica. Ed ognuno al suo interno accumula ricchezze attraverso le quali divengono solamente sempre pi\u00f9 poveri. Questi superflui e impotenti, che accumulano denaro per sentirsi pi\u00f9 forti; non sono altro che scimmie che si trascinano l'una con l'altra in mezzo al fango.Vogliono il potere concesso dalla ricchezza, come se in cima vi fosse la felicit\u00e0 invece che immondo sterco. Scimmie maniache puzzolenti sono, adoratori del nuovo idolo, la gelida bestia: fratelli, vi scongiuro, infrangete le finestre e fuggite all'aperto, fuggite dal tanfo prodotto dall'idolatria di questi superflui, i nuovi sacrificatori dell'uomo.\nVi \u00e8 ancora possibilit\u00e0 di Libert\u00e0 per le anime grandi, di coloro che vivono in due immersi nella beatifica solitudine, intorno a cui aleggia fragranza paradisiaca. In verit\u00e0 vi dico che chi meno possiede tanto meno \u00e8 posseduto, vivendo in piccola ma gioiosa povert\u00e0. L\u00e0 dove muore lo stato, l\u00ec inizia l'uomo che non \u00e8 inutile, l\u00e0 comincia la necessit\u00e0; oltre lo stato vi \u00e8 l'arcobaleno e il ponte che conduce al superuomo.\nDelle mosche del mercato.\nAmico, se sei infastidito dal vano rumore e chiacchiericcio umano, fuggi nella mia solitudine! Ascolta il silenzio della Natura. Dove finisce la solitudine ha inizio il mercato, \"l\u00e0 incomincia anche il rumore dei grandi commedianti e il ronzio delle mosche velenose\"\" Grandezza \u00e8 creare, ma il popolo chiama \"grandi uomini\" coloro che mettono in scena e rappresentano grandi vicende; commedianti cui il popolo dona la fama.\nAl fine credono maggiormente ci\u00f2 cui riescono meglio a far credere anche agli altri; ieri credevano in una cosa diversa, domani crederanno in un'altra ancora; il migliore dei loro argomenti e metodi di convincimento rimane sempre il sangue. Loro verit\u00e0 e fede \u00e8 quella che produce pi\u00f9 rumore nel mondo!\"\"Pieno di solenni saltimbanchi \u00e8 il mercato, e il popolo si vanta dei suoi grandi uomini\": sono i padroni del tempo attuale. Ma tu, amico di verit\u00e0, fai attenzione, ch\u00e9 essa mai s'accompagn\u00f2 a braccetto d'un assolutista. Distante da mercato e fama avvengono le grandi cose, distanti da mercato e fama vivono gli inventori di nuovi valori; allontanati, amico, dalle piccole mosche vendicative. Sei gi\u00e0 troppo in alto anche solo per degnarti di schiacciarle.\nTi ronzano attorno anche con la lode, quando non sono pi\u00f9 in grado d'attaccarti con le loro punture velenose, invadenti, fastidiose, adulatrici e piagnucolose: la loro finta amabilit\u00e0 \u00e8 l'astuzia dei vigliacchi. Ti vogliono nel pi\u00f9 profondo del cuore punire per tutte le virt\u00f9 che dimostri loro d'avere; ti perdonano solo gli sbagli che fai, mai le cose giuste. La loro anima meschina pensa: \"Colpevole \u00e8 ogni grande esistenza!\" E quando ti dimostri buono con loro, ti ricambiano con maledizioni, in quanto si sentono disprezzati. Di fronte a te si sentono piccoli, cos\u00ec che la loro invidia cova e arde al loro interno.\nTu, amico mio, rappresenti la loro cattiva coscienza, in quanto saranno pur sempre indegni di te: per questo ti odiano e vorrebbero tanto bere il tuo sangue. Chi ti sta troppo vicino sar\u00e0 sempre per te come mosca velenosa, la tua superiorit\u00e0 la irrita: allontanati, mettiti in salvo, scegli la solitudine.\nDella castit\u00e0.\nZarathustra ama i boschi isolati, non le citt\u00e0 lussuriose; \u00e8 meglio cadere nelle grinfie di un assassino seriale che in quelle d'una donna presa da smania sessuale. Gli occhietti di tali miseri uomini di citt\u00e0, guardateli, brillano perch\u00e9 non conoscono nulla di meglio che passar il tempo a letto assieme a una donna. Niente altro che fango \u00e8 in fondo alla loro anima; e neppur l'innocenza animale riescono a raggiungere.\nNon dovete uccidere i vostri sensi, ma toccar la loro sublime innocenza: siate perfetti come l'animale innocente. La castit\u00e0? Per alcuni \u00e8 indubbiamente una virt\u00f9, per altri si riduce al peggiore dei vizi: a nulla serve la continenza sessuale fisica se poi si \u00e8 dominati da un'ossessione mentale sessuale. Fin sulle pi\u00f9 alte vette della loro cosiddetta virt\u00f9 li insegue la loro ossessa insoddisfazione, e questa loro ossessione divien pensiero dominante anche in tutte le questioni dello spirito, e ci\u00f2 la chiamano morale religiosa.\nQuanto diffida Zarathustra di una morale tanto meschina nata da una tal ossessione, meglio non rinunciare se il risultato \u00e8 questo. E la compassione di questi esseri casti e religiosi cos'\u00e8? Libido e volutt\u00e0 travestita; molti, troppi di questi che chiamavano diavolo il proprio naturale desiderio sessuale son poi finiti miserevolmente in mezzo ai porci, dominati interamente da questo loro diavolo.\nA chi procura fatica, la castit\u00e0 non \u00e8 bene ma male, va pertanto sconsigliata in quanto non pu\u00f2 che condurre diritti nel pi\u00f9 profondo dell'inferno: \u00e8 meglio un semplice e puro atto sessuale che esser vessati da una perenne fregola (desiderio ossessivo) dell'anima. In verit\u00e0 esistono uomini casti nell'intimo: ma essi ridono molto pi\u00f9 spesso e soprattutto pi\u00f9 sinceramente di voi moralisti repressi. Essi si trovano a ridere e non prender sul serio neppure la loro castit\u00e0 e chiedono: cos'\u00e8 mai questa cosa?\nDell'amico.\nL'eremita vive in solitudine accompagnato costantemente da Io e Me, impegnati a discutere animatamente: come si pu\u00f2 pensar di resistere senza un amico? E se non si riesce ad avere un amico, si cerca almeno di ottenere un nemico... Tu vuoi un amico, ma io ti chiedo: sei disposto a scender in guerra per lui? \"Nel proprio amico si deve onorare anche il nemico\"; anzi, ancor meglio: \"Nel proprio amico bisogna aver il proprio miglior nemico\"\".Non sarai mai sincero abbastanza per l'amico, cerca d'esser per lui una freccia che ti indica il cammino in direzione del superuomo; il volto del tuo amico sia il tuo stesso viso riflesso in uno specchio. Ti spaventano i difetti e imperfezioni che noti nell'amico? L'uomo \u00e8 una cosa che va superata. Amicizia silente \u00e8 quella pi\u00f9 profonda, senza tante belle vesti (chiacchiere inutili e fasulle) Devi esser aria pura delle vette, cibo e medicina per l'amico.\nSe per\u00f2 sei uno schiavo, allora non potrai mai esser un amico; se invece il tuo essere \u00e8 quello d'un tiranno, allora non potrai mai avere amici: e nella donna da sempre si \u00e8 celato uno schiavo e un tiranno. La donna non ha la capacit\u00e0 di viver l'autentica amicizia, ha esperienza solo d'amore; e quanta ingiustizia e ottusit\u00e0 si nascondono nel suo amore (il suo giudizio \u00e8: ci\u00f2 che amo \u00e8 bene, tutto il resto \u00e8 male).Non sa esser amica la donna, nella sua anima vive un gatto, un uccello... o una vacca. Ma quanti uomini son davvero capaci di amicizia?\nDi mille e una meta.\nLa pi\u00f9 grande forza scoperta da Zarathustra nel mondo \u00e8 quella che valuta in \"bene\" e \"male\"; molte cose che risultano buone ad un popolo, appaiono invece ad un altro indegne e viceversa; un popolo onora ci\u00f2 che il suo vicino reputa, giudica e condanna come cattivo. Una tavola su cui \u00e8 impresso ci\u00f2 ch'\u00e8 stato capace d'oltrepassare sta sopra ogni popolo: voce della sua volont\u00e0 di potenza. Degno di lode \u00e8 ci\u00f2 ch'\u00e8 difficoltoso raggiungere; ci\u00f2 ch'\u00e8 necessario \u00e8 anche buono e ci\u00f2 che libera dall'estremo bisogno \u00e8 santo. La speranza dell'uomo nuovo sale la scala di tal legge dei superamenti.\nIn verit\u00e0 i vari popoli si diedero da soli le loro leggi, ovvero tutto il loro bene e tutto il loro male insieme: non sono affatto scese in qualit\u00e0 di voce divina dall'alto dei cieli. \u00c8 l'esser umano che ha deciso di ripor il suo maggior valore in queste cose con l'intento cos\u00ec di sopravvivere meglio nel mondo; ha dato un senso alle cose e creato un giudizio umano su di esse. Dando un suo precipuo valore alle cose le ha anche create; modificare i valori significa trasformare i creatori.\nLe tavole del bene furono creata dall'amore che vuole comandare alleato all'amore felice di obbedire; la felicit\u00e0 data dal gregge \u00e8 pi\u00f9 arcaica di quella dell'Io; \"e finch\u00e9 la buona coscienza si chiama gregge, solo la cattiva coscienza dice Io\". L'Io rappresenta il tramonto del gregge. Chi cre\u00f2 bene e male fu un creatore bruciato nell'anima dal fuoco dell'amore e dell'ira. La pi\u00f9 gigantesca potenza che Zarathustra incontr\u00f2 sulla terra fu quella prodotta dalle azioni commesse da coloro che amano e valutano in \"bene\" e \"male\". Mostro immane \u00e8 una tale potenza e la sua capacit\u00e0 di giudicare.\u00c8 sempre mancata una meta unica ai vari popoli: all'umanit\u00e0 manca una meta.\nDell'amore del prossimo.\nPredicate l'amore per il prossimo e vi date tanto da fare per esso, ma in verit\u00e0 io vi dico che proprio il vostro amore del prossimo \u00e8 nient'altro che il cattivo amore nei confronti di voi stessi e la fuga da s\u00e9 stessi verso il prossimo la chiamate ipocritamente virt\u00f9: fuggite piuttosto dal prossimo, io vi invito invece al pi\u00f9 elevato amore nei confronti del lontano! Si va dal prossimo perch\u00e9 si cerca s\u00e9 stessi, o perch\u00e9 ci si vuole perdere: \u00e8 il cattivo amore per s\u00e9 che rende la solitudine un male... gi\u00e0 quando si \u00e8 radunati in cinque si \u00e8 in troppi.\nNemmeno i grandi banchetti e festeggiamenti in onore del prossimo sono sinceri, sono invece intrisi di spirito da pagliaccio e doppiogiochista. Al posto del prossimo io voglio insegnarvi l'amico; questi sia la festa pi\u00f9 bella che prelude al superuomo: l'amico creatore sempre ricolmo di cose da donare. Nell'amico devi amare il lontano, il futuro superuomo. Cos\u00ec parl\u00f2 Zarathustra.\nDel cammino del creatore.\nIl gregge, la voce del popolo gracchia: chi si allontana da noi commette un peccato, l'isolamento \u00e8 male. Tutti i tuoi dolori son stati creati dall'aver una coscienza in comune con loro; mostrami fratello d'esser migliore, di non appartenere a tale genia. Ti consideri libero? Fammi ascoltare il tuo pensiero dominante. Sei capace di crear da te stesso il tuo proprio male e bene (\"\"sai... sospendere sopra di te il tuo volere come una legge?\") e farti giudice di te stesso? Sempre troppo hai sofferto a causa dei molti, fatti un nuovo Diritto.\nNon li hai degnati d'uno sguardo, non te lo perdoneranno mai; t'invidiano, come tutti i vigliacchi. Stai troppo in alto per loro, i quali dal basso ti vedono piccolo; li obblighi a pensare e mutar opinione nei tuoi confronti, di ci\u00f2 t'incolpano. Vogliono ucciderti, se non ci riescono devono morire loro: hai abbastanza coraggio da lasciarli morire?Diffida dei buoni e giusti, della santa semplicit\u00e0 e anche dagli attacchi del tuo sentimento amoroso; ma alla fine il peggior nemico che potrai mai incontrare sar\u00e0 sempre il vecchio te stesso dentro di te. Rinnovati pertanto, per esser creatore occorre diventare come la Fenice. Zarathustra ama sopra ogni altra cosa colui che, volendo creare qualcosa che sta pi\u00f9 in alto di s\u00e9, perisce.\nDi donnicciuole vecchie e giovani.\nChiedono a Zarathustra: cosa nascondi con cura estrema sotto il mantello? Risponde: un tesoro, una piccola verit\u00e0.Nel corso d'una passeggiata serale il profeta incontra una vecchia donna, la quale gli chiede di raccontare quel ch'egli pensa degli esseri femminili. Cos\u00ec parl\u00f2 allora Zarathustra: Tutto ci\u00f2 che riguarda la donna \u00e8 un insoluto mistero, e tutto nella donna ha una sua soluzione specifica, e questa si chiama gravidanza. L'uomo \u00e8 sempre stato e sempre sar\u00e0 per la donna un mero mezzo; in quanto lo scopo finale \u00e8 sempre il bambino! L'uomo desidera rischio e divertimento, per questo cerca la donna, che \u00e8 il giocattolo pi\u00f9 pericoloso; al guerriero non piacciono le cose troppo dolci, per questo gli piace la donna (\"amara \u00e8 anche la donna pi\u00f9 dolce\").\nL'uomo \u00e8 indubbiamente pi\u00f9 infantile della donna, in lui si cela un bimbo che desidera giocare; la donna dev'esser gioco prezioso, perfetto e nobile come diamante: \"Il raggio di una stella risplenda nel vostro amore!\"\" La pi\u00f9 alta speranza riposta nel cuore della donna sia quella di partorire infine il superuomo. Da temere \u00e8 la donna quando ama, \u00e8 capace di superar qualsiasi ostacolo, ogni altra cosa divenendo del tutto inutile. Ma \u00e8 da temere anche quando odia, ch\u00e9 l'uomo sa essere malvagio, ma ella \u00e8 capace di malignit\u00e0, meschinit\u00e0, cattiveria allo stato pi\u00f9 puro. Gioia immensa per l'uomo \u00e8 dire \"Io voglio\"; suprema gioia per la donna \u00e8 dire \"Lui vuole\": la perfezione del mondo ecco \u00e8 raggiunta quando la donna obbedisce in letizia amorosa. Obbedendo trasforma in profondit\u00e0 la propria superficialit\u00e0\nLa vecchia, avendolo attentamente ascoltato, conclude allora questa riflessione con una \"piccola verit\u00e0\" che dona a Zarathustra, consigliandogli per\u00f2 di nasconderla e non lasciarla uscire allo scoperto: \"\"Vai dalle donne? Non dimenticare la frusta!\"Una possibile chiave interpretativa viene data nell'aforisma 424 di \"Umano, troppo umano\" in cui Nietzsche discute sul possibile futuro dell'istituto matrimoniale. Rimane poi da chiarire chi sia in realt\u00e0 la vecchia che incontra e parla col profeta; una risposta a tale domanda la si pu\u00f2 trovare nella Canzone della terza appendice de \"La gaia scienza\": \"La Verit\u00e0 era questa donna vecchia...\"\". Zarathustra consiglia infine d'esprimere sottovoce questa \"piccola verit\u00e0\", di modo che non appaia troppo impetuosamente nel mondo, magari in forma gridata, rimanendo per\u00f2 incompresa da tutti.\nDel morso della vipera.\nZarathustra, addormentato sotto un fico, viene morso da una vipera: egli si svegli\u00f2 e costrinse il serpente a riprendersi il veleno, succhiandogli la ferita. I suoi discepoli gli chiesero il significato, la morale d'una tale parabola, ed il profeta rispose cos\u00ec: i buoni e giusti mi definiscono un distruttore della morale. Ascoltate: se avete un nemico, non rispondete mai al male col bene, sarebbe indegno di voi, dimostrategli semmai che v'ha fatto qualcosa di bene.Non vergognatevi della vostra ira, se vi maledicono maledite anche voi. Se subite un torto, ripagate con la stessa moneta, e restituitene in cambio cinque piccole; vendicatevi ogni tanto. \u00c8 pi\u00f9 degno incolparsi da soli che farsi dare ragione dagli altri; non mi piace la gelida giustizia della legge degli uomini. Non si pu\u00f2 dare a ciascuno il suo: io dono ad ognuno il mio.\nDel figlio e del matrimonio.\nSei giovane, desideri pertanto sposarti e avere un figlio, non \u00e8 vero? Ebbene, io allora ti chiedo: sei tu degno veramente di desiderare ci\u00f2? Sei tu un uomo che ha raggiunto la piena padronanza di s\u00e9? Solo in tal caso meriti di desiderare un figlio: un creatore devi creare, qualcuno di pi\u00f9 grande di te. Il matrimonio dev'essere questa volont\u00e0 di creare, in due, un uno che risulter\u00e0 esser maggiore dei due che lo crearono.\nMa ci\u00f2 che la massa dei superflui anonimi chiama matrimonio per me altro non \u00e8 che miseria dell'anima divisa in due, putrido benessere e volgarit\u00e0 in due: e questo schifo lo chiamano santificato dai cieli, un sacramento. In queste condizioni: \"Quale figlio non avrebbe motivo di piangere dei propri genitori?\" Quell'uomo mi sembrava degno di rispetto; ebbene, quando ne scorsi la moglie la sua vita mi parve esser simile a quella che si svolge all'interno d'un manicomio... troppo spesso accade purtroppo che un uomo superiore e una donna stupida si uniscano.\nIl matrimonio, una miserabile menzogna rivestita di tanti bei colori; anche l'uomo migliore si riduce a diventar infine il servo di sua moglie; anche il miglior mercante compra sua moglie con gli occhi bendati. L'amore? Molte stupidaggini che durano poco; il matrimonio? Mette fine all'amore in un'unica lunghissima stupidaggine. Chiamate amore l'istinto da bestia che cerca l'altra bestia.\nAl di sopra di s\u00e9 si deve amare, solamente cos\u00ec si pu\u00f2 sperar d'imparare cosa significhi veramente amare; ma infine dolore amaro risiede anche all'interno del migliore amore, e ci\u00f2 mette nostalgia nei confronti del superuomo, mette desiderio d'esser creatori.\nDella libera morte.\nMolta gente muore troppo tardi, altri invece troppo in anticipo; quanto difficile \u00e8 seguire l'insegnamento: \"Muori al momento giusto!\" Ma chi non \u00e8 mai vissuto al momento giusto, come potr\u00e0 mai morire al momento giusto? Sarebbe stato meglio non fosse mai nato, e ci\u00f2 riguarda la stragrande maggioranza dei viventi.Ma persino la persona pi\u00f9 inutile si d\u00e0 una grande importanza quando \u00e8 arrivato il suo tempo di morire; tutti danno sommo valore e gran seriet\u00e0 all'atto del morire, purtroppo la morte non \u00e8 ancora vissuta come una festa. L'essere umano non ha ancora imparato come celebrare la morte, la festa pi\u00f9 bella di tutte: Zarathustra vuol mostrare la morte come perfetta conclusione della vita, grande promessa. Ma solo chi ha realizzato la propria vita muore vittorioso: si deve imparare anche a morire.\nLa morte peggiore \u00e8 quella viscida e subdola che s'avvicina di nascosto, odiosa quant'altre mai, come ladra: Io insegno la libera morte, che giunge a me perch\u00e9 io lo voglio. Ci son molti che diventano troppo vecchi, per le proprie mete, verit\u00e0 e lotte; onorevole e degno del massimo rispetto \u00e8 colui che se ne va in tempo al momento giusto, n\u00e9 troppo presto n\u00e9 troppo tardi.Ad alcuni invecchia prima il cuore, al altri invece \u00e8 lo spirito che divien affetto da senescenza; alcuni son vecchi gi\u00e0 da giovani, mentre chi diventa giovane tardi rimane giovane a lungo. Qualcuno non sembra portato per la vita, come se una tarma gli rosicchiasse perennemente il cuore: sapesse almeno morire bene.\nTroppi vivono, e troppo a lungo rimangono in vita: potesse giungere una catastrofe universale che si portasse via tutto questo marcio e lo desse in pasto ai vermi. Sarebbe una benedizione l'arrivo di predicatori della \"morte veloce\"; purtroppo vi son solo predicatori di morte santa e buona, lenta e paziente, nemici della terra. In verit\u00e0 \u00e8 morto davvero troppo presto quell'ebreo chiamato Ges\u00f9 che tanto venerano questi ultimi: ha conosciuto solo tristezze, fino a che non venne aggredito dalla nostalgia della morte.Quanto meglio sarebbe stato per lui vivere per sempre nel deserto lontano da tutti; forse cos\u00ec avrebbe imparato a ridere, cosa che purtroppo gli \u00e8 sempre mancata. Se fosse vissuto di pi\u00f9, avrebbe lui stesso rinnegato il proprio credo, era nobile abbastanza per poterlo fare; ma il suo amore era ancora troppo immaturo.\nChe il vostro morire risulti libero, in pienezza di spirito e virt\u00f9, come il tramonto naturale al crepuscolo: altrimenti il morire non vi sar\u00e0 riuscito bene. Scopo ultimo di Zarathustra \u00e8 quello di morire, per far s\u00ec che i suoi amici amino ancora e sempre pi\u00f9 la terra\nParte seconda.\nDei preti.\nZarathustra parla ai suoi discepoli dei [preti], quelli che considera cio\u00e8 da sempre i suoi peggiori avversari: pessimi nemici intrisi di vendicativa umilt\u00e0, ci si sporca solo a stargli vicino. Ma lo inducono comunque ad un senso di piet\u00e0 nei loro confronti, in quanto sono schiavi sottomessi al loro \"liberatore\"; incatenati saldamente a falsi valori e sciocche parole. Stanno all'antitesi del gusto estetico di Zarathustra.\nDovrebbero essere redenti dal loro redentore: gli edifici di questi esseri son chiamati chiese: \"\"spelonche dolceodoranti!\" immerse in una luce fasulla e in un'aria ammuffita. La loro fede gli ordina di stare in ginocchio, ch\u00e9 son peccatori. In verit\u00e0 a Zarathustra \u00e8 preferibile e pi\u00f9 piacevole la vista di un porco immerso nello sterco, piuttosto degli occhietti stralunati di questi preti immersi nel pudore dell'adorazione.Hanno dato il nome di Dio a ci\u00f2 che li punisce e mette in penitenza: \"E non seppero amare il loro dio in altro modo se non crocifiggendo l'uomo!\"\" Han sempre vissuto come cadaveri viventi vestiti di nero; in tutte le loro parole \u00e8 impregnata la puzza di cimitero e obitorio. Sono brutti, mentre \u00e8 solo la bellezza che potrebbe esser degna di predicar penitenza. Brutti e tristi, mai hanno seguito la via della conoscenza.\nPieno di buchi \u00e8 il loro spirito, e in ognuno di questi sta celata un'illusione: \u00e8 la favola chiamata dio utilizzata per riempire le loro lacune. Ed il loro spirito affoga nella pi\u00f9 stupida compassione. Con zelo trascinano il gregge lungo il loro sentiero; ma non vi \u00e8 un'unica via di verit\u00e0 che conduce al futuro, soglion esser pastori ma sono ancora troppo irrimediabilmente pecore loro stessi.Spiriti piccoli con sangue avvelenato sono, che predicano una dottrina che ha sempre portato odio nei cuori torbidi di chi li sta ad ascoltare. Ma la via che conduce alla libert\u00e0 passa attraverso la redenzione da tutti i loro presunti redentori. La terra non ha ancora mai conosciuto il passaggio del superuomo; l'uomo pi\u00f9 grande e l'uomo pi\u00f9 piccolo sono ancora troppo simili fra loro, l'uomo pi\u00f9 grande \u00e8 ancora troppo umano!\nDei virtuosi.\nI virtuosi, spesso, esigono di ricevere \"qualcosa\" in premio alle loro soprelevate virt\u00f9; Zarathustra \u00e8 fortemente sconcertato dal questo desiderio, ed attribuisce la colpa alle menzogne che, fattesi strada nella mente dei virtuosi, li hanno portati a fidelizzarsi ai concetti pi\u00f9 che astratti di ricompensa e punizione. Le virt\u00f9 sono amate dai loro possessori come una madre ama la sua prole, ma si chiede Zarathustra una madre pretende d'esser pagata per l'amore donato ai propri figli?\nLa virt\u00f9 deve essere la base solida e coscienziosa della vita e non un manto o qualcosa di estraneo e superficiale. Zarathustra parla non per accusare i discepoli, di non conoscere o conoscere fittiziamente le virt\u00f9 e i loro profondi e molteplici aspetti, ma per chiedere loro di far \"tedio\" delle parole pronunciate dai buffoni e dai bugiardi, parole come: \"ricompensa\", \"rivalsa\", \"punizione\", \"vendetta nella giustizia\", e di fondare nuovi valori veritieri e concreti.\nDella plebe.\nL\u00e0 dove comandano i plebei, un ributtante ghigno domina e i pi\u00f9 sporchi desideri riescono ad avvelenare anche le cose pi\u00f9 pure; molti di coloro che fuggirono dalla vita vollero allontanarsi in verit\u00e0 soltanto dalla plebaglia che infesta le citt\u00e0, meglio difatti patire la sete nel deserto in compagnia degli animali feroci piuttosto che star vicini a tale sporcizia. Ed altri tra quelli che vollero distruggere il mondo, in realt\u00e0 desideravano solamente ripulirlo dalla plebaglia. Zarathustra si chiede: ma alla vita \u00e8 indispensabile anche la plebe? Questi vermi che corrompono il meglio dell'esistenza e trasformano tutto in mercato e traffici, solo per ottenere un po' di guadagno materiale.\nIl ribrezzo che prova Zarathustra \u00e8 tale che si trova costretto a turarsi il naso: al giorno d'oggi tutto puzza di plebaglia che sa leggere e scrivere. Sempre pi\u00f9 in alto e lontano ha dovuto dirigersi: \"\"Sull'albero del futuro edifichiamo il nostro nido; aquile porteranno cibo a noi solitari nei loro rostri!\" Per fortuna la nostra gioia suprema \u00e8 per la plebe del tutto incomprensibile; troppo vicina alle nevi eterne e al sole bruciante dell'alta montagna.\nDelle tarantole.\nProprio come tarantole sono i predicatori dell'uguaglianza, vendicativi e velenosi al massimo grado. Ma Zarathustra sa ridere in faccia anche a loro, e strattona la tela di ragno che hanno prodotto cercando di strapparla, questo per costringerle cos\u00ec ad uscire dalle loro oscure spelonche colme di spirito menzognero.L'uomo del futuro deve esser redento dalla loro vendetta, chiamata giustizia: \"Vendetta vogliamo infliggere e biasimo a tutti quelli che non sono uguali a noi - cos\u00ec si ripromettono i cuori di tarantola\"\".\nLa \"volont\u00e0 d'uguaglianza\" \u00e8 il nome dato alla loro smania, e questa \u00e8 la massima virt\u00f9 moderna: contro tutto quel che s'innalza potentemente scagliano strali e condanna. La tarantola strilla all'unisono tutt'attorno a s\u00e9 parole d'uguaglianza; ma \u00e8 una follia tirannica da impotenti, questa, che grida chiedendo uguaglianza: i pi\u00f9 riposti desideri dittatoriali si travestono cos\u00ec da chiacchiere virtuose (le quali dicono \"siamo tutti uguali, abbiamo gli stessi diritti...\")\nSono presuntuosi che vivono rosi da malcelata invidia, la quale a volte esplode in follia di vendetta e gelosia nei confronti di chi \"non\" \u00e8 uguale a loro, di chi \"non\" ha gli stessi diritti (in quanto non ne ha bisogno...): \"In ogni loro lamento risuona la vendetta, in ogni loro lode c'\u00e8 un'offesa; ed esser giudici sembra loro la beatitudine\".Il profeta consiglia quindi agli amici di diffidare di coloro che dimostrano posseder un forte impulso a punire in nome di un fantomatico senso di giustizia: gente di pessima razza e origini, sul cui muso si riflette prima un cane da caccia e poi un boia!\nLa loro anima \u00e8 carente, fuggite lontano da tutti coloro che blaterano di una propria Giustizia maiuscola; chiamano s\u00e9 stessi \"buoni e giusti\": non sono altro che farisei alla ricerca del potere. Non voglio mescolarmi con tale genia di ragni velenosi, n\u00e9 tanto meno esser confuso con loro: sono i discendenti di coloro che han calunniato e condannato la vita terrena, e bruciato a loro tempo i cosiddetti eretici. Cos\u00ec parla la giustizia di Zarathustra.\nGli esseri umani non sono affatto tutti uguali... e nemmeno debbono diventarlo! L'amore verso il superuomo conduce attraverso sentieri di guerra, inimicizia e disuguaglianza: utilizzando le armi dei valori contrapposti bene-male, ricco-povero, superiore-inferiore. Ma \u00e8 la vita stessa che cerca in continuazione di oltrepassarsi, accrescendo viepi\u00f9 l'acutezza del suo sguardo; in direzione della bellezza s'innalza in verticale, bella e ingiusta.E poich\u00e9 necessita d'altezza gli occorrono gradini e coloro che lottando vi salgano: in tutta la bellezza del mondo vi \u00e8 disuguaglianza e guerra per il predominio, combattimento tra luce e ombra. I miei amici sono belli e anelano a combattere come antichi eroi semi-divini l'uno contrapposto all'altro.\nMa ad un tratto, inaspettatamente ecco che la tarantola riesce a mordere il dito anche a Zarathustra, facendogli notare che ci devono essere \"giustizia e castigo\"; con il suo spirito vendicativo cerca di trasmutar anche il profeta in un tarantolato che gira a vuoto... ma egli preferisce diventar uno stilita legato alla colonna piuttosto che un uragano vendicativo. In verit\u00e0 Zarathustra non sar\u00e0 mai un danzatore asservito alla tarantola.\nDei saggi illustri.\nZarathustra si rivolge ai saggi illustri, che hanno predicato per secoli, menzogne e finte verit\u00e0, sfamando l'irrefrenabile desiderio del popolo di superstizione ed oltremondo. Essi insieme a quest'ultimo, cacciarono l'uomo diverso, il pensatore, il solitario, colui che cerca.. e per stanarlo inviarono contro il lupo, i \u201ccani dalle zanne pi\u00f9 aguzze\u201d. Stupidi e senza cervello vengono descritti da Nietzsche , come asini avvocati del popolo.\nI veraci debbono vivere nel deserto, \u201caffamata, violenta, sola, senzadio\u201d deve essere la loro volont\u00e0\u2026 debbono spezzare il cuore venerante, dove gli dei non esistono e le superstizioni valgono ben poco.\nMentre , i cosiddetti saggi vivono in paesi, affumicando nelle loro fedi, e misconoscendo il significato delle parole spirito e felicit\u00e0, alle quali si pu\u00f2 dare un senso solamente cercandolo.\nDell'auto-superamento.\nIl profeta riflette sulla \"volont\u00e0 di verit\u00e0\" posseduta dai saggi di ieri e di oggi, questo piatto desiderio di render pensabile l'essere intero; ma anche voler con tutte le forze posseder la verit\u00e0 morale altro non \u00e8 che volont\u00e0 di dominio. Il popolo ottuso e insulso \u00e8 un gran fiume sopra cui naviga un'imbarcazione, all'interno della quale stanno i giudizi morali: ci\u00f2 che dalla massa \u00e8 chiamato giudizio sopra il bene e sopra il male \u00e8 la pi\u00f9 antica forma di volont\u00e0 dominante. Ma unica legge del fiume \u00e8 quella del divenire; la fine dei giudizi morali \u00e8 la nuova volont\u00e0 di potenza, imperitura ed immensa energia vitale.\nMa cosa \u00e8 vita, quale l'essenza di tutto ci\u00f2 che vive? Ovunque trovai un essere vivente, afferma Zarathustra, l\u00e0 v'era anche desiderio inespresso d'obbedienza: \"\"Ogni essere vivente \u00e8 qualcosa che obbedisce\"! Ma riceve ordini colui che non sa obbedire a s\u00e9 stesso, e questa \u00e8 l'essenza di tutto ci\u00f2 che vive. Comandare \u00e8 ben pi\u00f9 pericoloso che obbedire: ogni qual volta comanda, l'esser vivente mette a rischio s\u00e9 stesso. \"Anche quando comanda a s\u00e9 stesso: anche allora deve scontare il suo ordinare\"; deve diventare giudice, vincitore e vittima ad un tempo della propria stessa legge.\nMa cosa spinge l'esser vivente a comandare, a obbedire? L\u00e0 dove scorsi un qualsiasi essere che vive, ivi trovai anche volont\u00e0 di potenza; anche il servo possiede dentro s\u00e9 la volont\u00e0 di essere padrone: il pi\u00f9 debole serve il pi\u00f9 forte, ma a sua volta comanda a qualcuno ch'\u00e8 ancora pi\u00f9 debole di lui, e dinnanzi ad un tal piacere non si sottrae di certo. E come il pi\u00f9 forte trae piacere e potenza dal pi\u00f9 debole, il pi\u00f9 forte di tutti per la potenza mette in gioco la vita stessa... \u00e8 come giocare a dadi con la morte.Anche dove c'\u00e8 sacrificio, servizio e sguardo amorevole regna la volont\u00e0 d'esser padrone: cos\u00ec come \u00e8 la vita, una cosa che deve sempre auto-superarsi. Anche l'amante della conoscenza \u00e8 una traccia e un segnale lasciato dalla volont\u00e0 di potenza, un'altra parola per dire volont\u00e0 di verit\u00e0.\nSolamente dove gi\u00e0 c'\u00e8 vita vi pu\u00f2 anche esser volont\u00e0, ma non volont\u00e0 di esistere bens\u00ec volont\u00e0 di potenza: moltissime cose per l'essere vivente han pi\u00f9 valore della stessa vita. Anche nel giudicare ci\u00f2 ch'\u00e8 buono e ci\u00f2 ch'\u00e8 cattivo si manifesta nient'altro che volont\u00e0 di potenza; ora, un bene e un male eterno ed immutabile non \u00e8 mai esistito: \"Da s\u00e9 stesso deve sempre di nuovo superarsi\"\" Voi giudici della morale con le vostre parole esercitate una violenza; ma tali valori verranno superati da una nuova creazione di valori, dopo che i vecchi siano stati infranti e finalmente distrutti.In tal modo la massima cattiveria va unita alla massima bont\u00e0, divenuta ora creativa.\nDel paese della cultura.\nZarathustra vola verso il futuro, trova uomini con \"cinquanta macchie di colore sul volto\", senza una precisa identit\u00e0. Che forse pur di trovarla, hanno tentato di colorarsi in ogni modo; tolto il colore cosa si trova? Nulla.\nNietzsche questi uomini li definisce sterili, senza fiducia in loro stessi, senza futuro. Come suo solito Nietzsche profetizza, in modo incredibilmente preciso, le caratteristiche dell'ultimo uomo. Come fece anche in \"al di l\u00e0 del bene e del male\" l'autore descrive uomini senza identit\u00e0, uomini \"brutti\" che hanno lasciato morire i loro vecchi valori senza crearne di nuovi, essi non hanno slancio nel futuro.\nParte terza.\nZarathustra ripensa al suo cammino solitario intrapreso da lui fino a quel momento dopo aver abbandonato i suoi amici e discepoli. Descrive il suo cammino passato come un susseguirsi di peregrinare e montagne da scalare mettendo cos\u00ec alla prova s\u00e9 stesso. In seguito, fa un elogio alla morte come interruzione del continuo ripetersi di eventi e la descrive come \"ultima vetta\" e \"ultimo rifugio\" per la strada di grandezza.\nZarathustra racconta le sue sensazioni mentre sale la sua ultima vetta e ne parla come di un cuore fattosi ormai duro, durezza necessaria ad ogni scalatore, specie per la sua vetta pi\u00f9 importante. La montagna che sta scalando si trova pi\u00f9 in profondit\u00e0 di quanto non \u00e8 riuscito mai a salire; parla inoltre di come le montagne pi\u00f9 alte provengano dal \"mare\", cio\u00e8 il luogo pi\u00f9 profondo.\nArrivato alla fine del cammino Zarathustra \u00e8 stanco e nostalgico. Tutto tace intorno a lui. Questo silenzio lo fa ragionare sul suo amore in quanto solitario e di come abbia avuto fiducia e amore anche nei confronti dei suoi mostri pi\u00f9 orribili come un amoroso folle. Zarathustra ci lascia come messaggio che il pericolo del solitario \u00e8 quello di amare solo perch\u00e9 c'\u00e8 vita.\nInfine Zarathustra si commuove ripensando agli amici che aveva abbandonato e piange amaramente lacrime d'ira e nostalgia.\nParte quarta e ultima.\nL'autore dimostra di conoscere molto bene il linguaggio biblico, in particolar modo quello del Nuovo Testamento: lo Zarathustra di Nietzsche si rivela essere il suo Ges\u00f9 Cristo senza comandamenti, sublimazione dell'immagine delle gemelle arbussiane nel doppio, il suo messia. Il tentativo di Nietzsche fu quello di creare un mito della modernit\u00e0 utilizzando il linguaggio simbolico del mito (e dei sogni) per riuscirvi.\nNietzsche considerava \"Cos\u00ec parl\u00f2 Zarathustra\" con grande orgoglio e un'esaltazione simile a quella con cui avrebbe guardato i libri a seguire cio\u00e8 quelli prima della catastrofe dei primi giorni del 1889. \u00c8 inquietante come tutti questi ultimi libri, lo Zarathustra compreso, contengano riferimenti costanti ad un finale drammatico e alla presenza di un doppio (nello Zarathustra \u00e8 ad esempio il nano o il pagliaccio della torre o ancora il mago-Wagner), tutti elementi della tradizione tragica.\n\"Al di l\u00e0 del bene e del male\", pubblicato poco dopo lo \"Zarathustra\", ne rielabora le tematiche in una forma pi\u00f9 convenzionale e diretta."}
{"id": "42313", "revid": "287204", "url": "https://it.wikipedia.org/wiki?curid=42313", "title": "Associazione fonetica internazionale", "text": "LAssociazione fonetica internazionale, in sigla AFI (in francese \"Association phon\u00e9tique internationale\", \"API\"; in inglese \"International Phonetic Association\", \"IPA\"), \u00e8 la pi\u00f9 prestigiosa associazione di fonetica, nata a Parigi nel 1886.\nLa storia dell'associazione.\nLa nascita.\nL'associazione nasce dall'iniziativa di un gruppo di professori di linguistica, che si riuniscono per la prima volta a Parigi nel 1886 per promuovere l'uso della scrittura fonetica nelle scuole, al fine di aiutare i bambini a imparare pi\u00f9 facilmente la pronuncia delle lingue straniere e pi\u00f9 in generale per appoggiare l'insegnamento e l'alfabetizzazione dei pi\u00f9 piccoli. Il gruppo, diretto da Paul Passy, si chiam\u00f2 inizialmente Dhi Fon\u00e8tik T\u00eetcerz As\u00f3ci\u00e9con (sigla FTA), per poi assumere il nome di Association phon\u00e9tique des professeurs de langues vivantes (\"Associazione fonetica dei professori di lingue vive\", sigla AP) nel gennaio 1889, e infine Association phon\u00e9tique internationale nel 1897.\nL'apice dell'influenza dell'associazione nel settore dell'educazione si \u00e8 avuto attorno al 1914, quando essa contava 1750 membri in quaranta stati diversi. La Prima guerra mondiale e le sue conseguenze hanno interrotto l'attivit\u00e0 dell'API, che ha ripreso la pubblicazione del suo \"Journal\" solo nel 1922.\nGli esami.\nDal 1908, inoltre, l'AFI distribuisce dei Certificati di Competenza che riguardano la fonetica dell'inglese, del francese e del tedesco agli studenti che abbiano sostenuto il relativo esame.\nGli scopi dell'associazione.\nScopo dell'associazione \u00e8 promuovere lo studio scientifico della fonetica e le sue applicazioni pratiche.\nL'AFI pubblica un alfabeto per la rappresentazione fonetica di tutte le lingue, la cui notazione viene accettata dai linguisti di tutto il mondo: l'alfabeto fonetico internazionale (indicato con la stessa abbreviazione, AFI).\nL'AFI, infine, pubblica un periodico intitolato \"Journal of the International Phonetic Association\"."}
{"id": "42316", "revid": "5", "url": "https://it.wikipedia.org/wiki?curid=42316", "title": "Superfici alari", "text": ""}
{"id": "42319", "revid": "1941", "url": "https://it.wikipedia.org/wiki?curid=42319", "title": "Tipi di autocarro", "text": ""}
{"id": "42328", "revid": "767487", "url": "https://it.wikipedia.org/wiki?curid=42328", "title": "Conan il barbaro (film)", "text": "Conan il barbaro \u00e8 un film del 1982, diretto da John Milius.\n\u00c8 ispirato al personaggio dei racconti fantasy Conan il barbaro, ideato da Robert Ervin Howard sulle pagine di \"Weird Tales\" nel 1932. Nel 1984 \u00e8 stato realizzato un sequel stand-alone \"Conan il distruttore\".\nIl personaggio di Conan venne affidato all'attore Arnold Schwarzenegger, che proprio con questa pellicola acquis\u00ec notoriet\u00e0 internazionale.\nNel 2011 \u00e8 uscito un riavvio (\"reboot\") intitolato \"Conan the Barbarian\", che \u00e8 stato stroncato sia dalla critica sia in termini d'incasso.\nTrama.\nLa storia \u00e8 ambientata nell'Era Hyboriana, un'et\u00e0 fantastica del nostro pianeta creata da Howard per ambientarvi le sue opere, corrispondente a un periodo precedente alla nascita delle civilt\u00e0 conosciute, le quali anzi deriverebbero in buona parte proprio da quelle nate in quest'era; la vicenda viene introdotta da un breve prologo della voce narrante, che presenta l'epoca e il protagonista, in cui viene mostrata la forgiatura di una spada, seguita dal dialogo tra un Conan bambino con il padre sul dio Crom e sul \"segreto dell'acciaio\", ovvero la capacit\u00e0 di lavorare il ferro per produrre armi, conosciuta dal suo popolo.\nIl giovane cimmero Conan rimane orfano dei genitori quando questi vengono uccisi da una banda di predoni giunti a cavallo che massacrano gli abitanti del villaggio riducendo in schiavit\u00f9 i bambini; i predoni hanno come stemma un serpente, dotato di due teste che sembrano affrontarsi, poggiato sui simboli stilizzati del sole e della luna. Il giovane Conan viene costretto ai lavori forzati per diversi anni, situazione che lo porter\u00e0 a sviluppare un'incredibile forza fisica, finch\u00e9 un giorno arriva un uomo, Ivanhir, che lo compra per fargli iniziare una nuova vita come lottatore; grazie alla sua forza e all'istruzione fornitagli dal suo padrone, diventa un grande combattente e viene fatto viaggiare per il mondo per incontrare nuovi avversari e acquisire nuove conoscenze. La sua condizione di schiavo ha termine una notte, quando il suo padrone, ubriaco, dopo l'ennesima vittoria del cimmero decide di donargli la libert\u00e0.\nOrmai libero, mentre sta fuggendo dai lupi, Conan si rifugia all'interno di un tumulo funerario, sotto una grande roccia; qui trova i resti di un antico re, possessore di una spada d'acciaio, la spada atlantidea, circondato dai resti scheletrici del suo seguito. Impossessatosi dell'arma, Conan prosegue il suo cammino in cerca di vendetta, avendo come unico riferimento il vago ricordo del simbolo con il serpente bicefalo; durante le sue ricerche incontra una strega veggente che sembra conoscere il futuro del cimmero e che durante un amplesso, gli consiglia di viaggiare verso la regione di Zamora, per poi trasformarsi subito dopo in una creatura mostruosa che lo assale, fuggendo in forma immateriale dopo essere stata spinta dentro al fuoco del camino.\nDopo l'incontro con la veggente, a Conan si unisce Subotai, un esperto arciere; insieme i due raggiungono una grande citt\u00e0, Shadizar, dove incontrano Valeria, una ladra. I tre decidono d'introdursi in una delle torri del tempio del culto di Set, il dio serpente della citt\u00e0, per sottrarne il tesoro, di cui fa parte un enorme gioiello, l\"Occhio del serpente\", che riescono a rubare. Durante il furto gli eroi devono affrontare un serpente gigante (a cui il culto sacrificava giovani donne), e Conan trova fra gli ornamenti del tempio il simbolo che sta cercando, oltre a venire a sapere da Valeria che il perfido capo della setta si chiama Thulsa Doom, ritenuto un semidio di 1000 anni; nel mentre, lo spettatore scopre che il sacerdote Rexor, secondo nel culto solo a Doom, \u00e8 uno degli uomini che avevano assalito il villaggio nat\u00eco di Conan. Dopo aver sperperato tutta la refurtiva, Conan e i suoi due compagni vengono catturati e condotti dal regnante Osric l\"usurpatore\"; il re, vista la loro abilit\u00e0, invece di consegnarli alla setta, come richiesto da Rexor, propone loro una missione: riportargli la figlia, scappata per unirsi alla setta di Doom, promettendo ai tre prigionieri enormi ricchezze in caso di successo.\nSubotai e Valeria decidono di rifiutare, ma Conan parte da solo attraversando il deserto e la steppa verso il tempio principale della setta, indicatogli da un gruppo di pellegrini. Durante il viaggio giunge a una necropoli sulla cui superficie sorgono numerosi menhir, e qui incontra il mago Akiro, che si scopre essere la voce narrante del film, in quanto depositario della storia di Conan. Da l\u00ec Conan prosegue verso il punto di ritrovo dei pellegrini fingendosi uno di loro: i seguaci della setta vengono rappresentati nella pellicola come una specie di comune di figli dei fiori adorante Doom e fortemente plagiata dai sacerdoti del culto. In questo luogo continuano a confluire nuovi gruppi di persone, segno del crescente potere di Doom, di cui poco prima aveva parlato anche re Osric. Il cimmero riesce a sostituirsi a un sacerdote della setta che, attratto dal giovane muscoloso, aveva cercato di sedurlo. Giunto all'esterno del tempio di Doom (una grande scalinata sovrastata da un terrazzo, sul fianco di una montagna, la \"montagna del potere\"), Conan viene scoperto e catturato a causa del simbolo che indossa (preso nel tempio della citt\u00e0 derubato), che insospettisce una guardia. La figlia di re Osric viene mostrata come l'ancella del tempio. Dopo essere stato torturato da Rexor e Thorgrim, il protagonista viene interrogato da Doom, che gli chiede del furto e dell\"occhio del serpente\"; Conan riconosce Thulsa Doom come colui che aveva assalito il villaggio dei genitori e i due hanno uno scambio di battute sul \"segreto dell'acciaio\": il sacerdote afferma di aver rinunciato a scoprirlo, in quanto convinto che \"il potere della carne\" sia superiore e, per darne prova, mostra al cimmero come i suoi seguaci siano disposti a morire solo per soddisfare una sua richiesta. Conan viene quindi fatto crocifiggere, ma Subotai, giunto nel frattempo, riesce a liberarlo e a portarlo, seppur in fin di vita, del mago Akiro, presso cui lo attende anche Valeria.\nIl mago compie un rituale per cercare di impedirne la morte, ma ci\u00f2 comporta la necessit\u00e0 di lottare con gli spiriti del luogo che cercheranno di portare via l'anima di Conan o di ottenere una qualche forma di compensazione per lasciarlo in vita: durante un'anomala tempesta, Valeria sar\u00e0 costretta a combattere fisicamente, aiutata da Subotai, con gli spiriti per impedire che portino via l'anima di Conan; al termine dello scontro, in maniera profetica, la donna promette al cimmero, che sta rinvenendo, che sar\u00e0 legata a lui per sempre e che sarebbe disposta a tornare dagli inferi nel caso morisse e lui dovesse combattere per la propria vita.\nI tre guerrieri, questa volta preparati e armati, tornano al tempio e fanno irruzione nei quartieri interni, nascosti dentro la cavit\u00e0 della montagna, con lo scopo di recuperare la principessa e, per quanto riguarda Conan, di tentare di vendicarsi di Thulsa Doom. Conan, Valeria e Subotai si muovono di nascosto attraverso il tempio, osservando le guardie e le ancelle coinvolti in un'orgia sfrenata dove si consumano carni umane; nello scontro che ne segue, in parte svolto nell'ar\u00e8mme (harem) di Doom, Valeria riesce nell'intento di rapire la principessa, mentre si scopre che il sacerdote ha la capacit\u00e0 di tramutarsi in un serpente di grandi dimensioni, capacit\u00e0 che gli permette di mettersi in salvo: Doom usa i propri poteri e, tramutato un serpente in freccia, lo usa per colpire a morte Valeria; la ladra, morendo, interpreta la propria morte come il tributo che aveva promesso di pagare agli dei in cambio della vita di Conan. Il cimmero e Subotai tornano nella necropoli da Akiro dove, dopo aver cremato su una pira funeraria Valeria, iniziano a prepararsi ad affrontare Doom e i suoi uomini; nonostante la grande disparit\u00e0 numerica, Conan, Subotai e Akiro riescono a sconfiggere tutti gli uomini mandati dal sacerdote, compresi Rexor e Thorgrim; proprio durante lo scontro con Rexor, Conan, in difficolt\u00e0, viene aiutato dal fantasma di Valeria (come lei stessa aveva profetizzato), tornata in forma di Valchiria e, dopo aver ucciso il guerriero, scopre che la spada di questi (spezzata durante lo scontro) \u00e8 quella appartenuta al padre e forgiata durante i titoli di apertura del film. Doom rimasto solo, prima di rifugiarsi al tempio, tenta di uccidere la principessa (che ancora irretita e ora disperata, supplica Doom \"my lord\" di non abbandonarla) con una nuova freccia-serpente, ma la ragazza viene salvata dall'intervento di Subotai che blocca la freccia con uno scudo.\nIl finale della storia si svolge di notte al tempio, ove Thulsa Doom sta svolgendo un rito di purificazione tramite il fuoco delle torce. Conan si intrufola nuovamente nel tempio, questa volta con la complicit\u00e0 della principessa, visibilmente sconvolta; davanti ai suoi fedeli Doom prova a tentare il cimmero, ricordandogli come nel tempo siano state le sue azioni a formarlo e a dargli la forza per la vendetta, chiamandolo \"figlio\". Ma il barbaro, che impugna i resti della spada del vero padre, lo uccide decapitandolo, per poi lanciare la testa tra i fedeli, seguita dal moncone della spada; i fedeli e i sacerdoti presenti abbandonano il sito, lentamente e in una specie di processione, e spengono le loro torce gettandole in una fontana, come se solo allora si fosse infranta l'illusione che li aveva precedentemente plagiati. Rimangono solo la principessa e Conan; quest'ultimo d\u00e0 fuoco alla struttura prima di allontanarsi con la giovane, dopo un primo momento di apparente incertezza.\nIl film si chiude con l'immagine (divenuta iconografica) di un Conan anziano, ormai re, seduto su un trono, con titoli scorrevoli che preannunciano il suo destino.\nPersonaggi.\nIl personaggio di Conan e il mondo di Hyboria erano basati sulle creazioni dello scrittore di \"pulp\" Robert E. Howard negli anni 1930. Pubblicata su \"Weird Tales\", la sua serie sui barbari era assai popolare tra i lettori; le avventure in un mondo selvaggio e mistico, pieno di sangue e omicidi brutali, soddisfacevano le fantasie del lettore, che poteva sentirsi un \"gigante potente che vive senza regole, tranne le proprie. Dal 1960 Conan raggiunse un pubblico pi\u00f9 vasto, allorch\u00e9 furono pubblicati romanzi scritti da L. Sprague de Camp e Lin Carter, che imitarono lo stile di Howard. Le copertine di questi romanzi, realizzate da Frank Frazetta, hanno consolidato l'immagine di Conan come un \"barbaro virile, armato di ascia e con indosso una pelliccia, che va in giro a spaccare teste\". John Milius, il regista della pellicola, voleva che il Conan cinematografico fosse un \"eroe mitico nord-europeo\"; Danny Peary, un critico cinematografico, descrisse Conan come \"muscoloso, maestoso, intelligente, e tuttavia con incertezze ambivalenti\"; Don Herron, studioso di Howard e delle sue storie, non fu d'accordo, notando che la personalit\u00e0 di Conan nella pellicola \u00e8 molto diversa da quella del personaggio letterario: il Conan dei libri odia qualunque limitazione alla propria libert\u00e0, e si sarebbe opposto in modo violento alla schiavit\u00f9, laddove nella versione cinematografica egli accetta il proprio destino e dev'essere liberato. La recensione di Robert Garcia sulla sua rivista \"American Fantasy\" afferma che \"questo Conan \u00e8 meno potente, meno loquace, e meno istruito di quello di Howard\".\nIl personaggio principale femminile, Valeria, trova le sue radici in due personaggi femminili forti delle storie di Conan scritte da Howard. La sua omonima era la compagna di Conan nel racconto \"Chiodi Rossi\", mentre la sua personalit\u00e0 e il suo destino furono basati su quelli di B\u00ealit, la regina pirata in \"La regina della Costa Nera\". Secondo Kristina Passman, professore associato di lingue e letteratura classiche, la Valeria del film costituisce nel mondo del cinema un perfetto archetipo del personaggio della 'buona' Amazzone, una combattente feroce, ma civilizzata. Rikke Schubart, una studiosa di cinema, afferm\u00f2 che Valeria \u00e8 una buona Amazzone perch\u00e9 \u00e8 domata dall'amore e non da una qualsiasi tendenza altruista. L'abilit\u00e0 di Valeria in battaglia corrisponde a quella di Conan e lei \u00e8 inoltre raffigurata come suo eguale per comportamento e status. La fedelt\u00e0 e amore che lei dimostra per Conan fanno di lei pi\u00f9 di una cara compagna per lui; lei rappresenta la sua \"possibilit\u00e0 di felicit\u00e0 umana\". Il suo sacrificio per Conan e la sua breve resurrezione fanno venir fuori il suo codice eroico, illustrando che l'eroismo autosacrificante porta \"fama immortale\". Il nome di Valeria non viene pronunciato nel film; l'unica scena in cui \u00e8 nominata, la sua autointroduzione, \u00e8 stata tagliata.\nMilius ha basato l'altro compagno di Conan, Subotai, sul pi\u00f9 importante generale di Gengis Khan, Subedei, piuttosto che su uno dei personaggi di Howard. Secondo il critico cinematografico Roger Ebert, Subotai ricopre il ruolo di \"una classica figura letteraria - il Miglior Amico\". Aiuta il barbaro a uccidere un serpente gigante e lo salva dalla crocifissione; il ladro inoltre piange per il suo compagno durante la cremazione di Valeria, con la spiegazione che \"essendo un Cimmero, [Conan] non avrebbe pianto.\"\nIl nemico di Conan, Thulsa Doom, \u00e8 un ibrido tra due personaggi di Howard. Prende nome dal cattivo nella serie di storie di \"Kull di Atlantide\" scritte da Howard, ma \u00e8 pi\u00f9 simile come personaggio a Thoth-Amon, l'antagonista di Conan nel racconto \"La fenice sulla lama\". Il Doom del film ha ricordato ai critici Jim Jones, il leader di un culto il cui controllo sui suoi seguaci era tale che centinaia di loro ubbidirono al suo ordine di suicidarsi. Milius disse che la sua ricerca sugli antichi ordini degli Hashishin e dei Thuggee era stata l'ispirazione per il culto del serpente di Doom.\nProduzione.\nA partire dagli anni 1970, vari problemi legati a licenze hanno reso difficile la produzione di adattamenti cinematografici delle storie di Conan. La Lancer Books, che aveva acquisito i diritti nel 1966, entr\u00f2 in amministrazione controllata, e ci furono dispute legali sulla loro gestione dei diritti di pubblicazione che alla fine portarono al loro blocco dietro ingiunzione. Edward Summer propose Conan come potenziale progetto a Edward R. Pressman nel 1975, e dopo che gli furono mostrati i fumetti e gli artwork di Frazetta, Pressman si convinse. Ci vollero due anni per assicurarsi i diritti per il film. Le due parti principali coinvolte nella causa, Glenn Lord e de Camp, costituirono la Conan Properties Incorporated per gestire tutte le licenze del materiale collegato a Conan, e subito dopo a Pressman furono concessi i diritti cinematografici. Spese pi\u00f9 di 100\u00a0000 $ in spese legali per riuscire a risolvere la causa, e i diritti gli costarono altri 7\u00a0500 $.\nIl successo di \"Guerre Stellari\" nel 1977 e la popolarit\u00e0 di Conan tra gli adolescenti americani, che compravano le ristampe delle storie con le copertine di Frazetta e gli adattamenti della Marvel Comics, attir\u00f2 l'attenzione dell'industria cinematografica per la produzione di film che narrassero \"avventure eroiche in luoghi fiabeschi e soprannaturali\". Secondo Buzz Feitshans, un produttore che lavor\u00f2 spesso con lui, John Milius manifest\u00f2 interesse per la regia di un film su Conan per la prima volta nel 1978, dopo aver completato le riprese di \"Un mercoled\u00ec da leoni\". Milius e Feitshans avvicinarono Pressman, ma ebbero divergenze su molti aspetti che impedirono il prosieguo delle trattative.\nOliver Stone si \u00e8 unito al progetto di Conan dopo che la Paramount Pictures si \u00e8 offerta di finanziare il budget iniziale di 2,5 milioni di dollari se nel team ci fosse stato uno sceneggiatore famoso. Dopo essersi assicurati i servizi di Stone, Pressman aveva proposto a Frank Frazetta di fare da \"consulente visivo\", ma non sono riusciti a raggiungere un accordo. Il produttore poi ha ingaggiato Ron Cobb, che aveva appena completato il design per il set di \"Alien\" (1979). Cobb ha fatto una serie di dipinti e disegni per Pressman prima di andarsene per unirsi a Milius in un altro progetto.\nLa stima per realizzare lo script completo di Stone arriv\u00f2 a 40 milioni di dollari; Pressman, Summer e Stone non riuscivano a convincere uno studio a finanziare il loro progetto. La compagnia di produzione di Pressman era in difficolt\u00e0 finanziarie e per tenerla a galla si fece fare un prestito bancario. Anche il non riuscire a trovare un regista adatto era un problema per il progetto. Furono considerati come possibili co-registi lo stesso Stone e Joe Alves, che era il regista della seconda unit\u00e0 per \"Lo squalo\", ma Pressman disse che \"era un'idea abbastanza folle e non se ne fece nulla\". Stone disse anche che aveva chiesto a Ridley Scott, che aveva appena finito di dirigere \"Alien\", di accettare l'incarico, ma che l'offerta fu respinta.\nCobb mostr\u00f2 a Milius il suo lavoro e il copione di Stone il quale, d'accordo con lui, risuscit\u00f2 l'interesse di Milius; il regista contatt\u00f2 Pressman, e raggiunsero un accordo: Milius avrebbe diretto il film se gli fosse stato concesso di modificare il copione. Milius era conosciuto nell'industria del cinema per le sue sceneggiature toste di \"Dirty Harry\" (1971) e \"Una 44 Magnum per l'ispettore Callaghan\" (1973). Dato che era sotto contratto per dirigere il suo prossimo film per Dino De Laurentiis, un produttore influente nell'industria del cinema fantasy, Milius avanz\u00f2 la proposta a De Laurentiis, e, dopo un anno di negoziati, Pressman e De Laurentiis accettarono di co-produrre. De Laurentiis rilev\u00f2 il finanziamento e la produzione e Pressman rinunci\u00f2 a tutti i diritti sui profitti del film, anche se mantenne l'approvazione sulle modifiche a cast, sceneggiatura e regia. De Laurentiis assegn\u00f2 la responsabilit\u00e0 della produzione a sua figlia, Raffaella, e Feitshans. Milius fu formalmente nominato regista nei primi mesi del 1979, e Cobb fu chiamato come scenografo. De Laurentiis convinse la Universal Pictures a distribuire il film negli Stati Uniti. Lo studio contribu\u00ec anche al budget con 17,5 milioni di dollari e ne stanzi\u00f2 altri 12 per pubblicizzare il film.\nCast.\nMentre lavoravano per assicurarsi i diritti sul film, Pressman e Summer stavano pensando anche al ruolo da protagonista. Summer disse che avevano considerato Charles Bronson, Sylvester Stallone e William Smith - i quali avevano interpretato personaggi tosti, ma nel 1976 i due produttori videro uno spezzone del film sul bodybuilding \"Pumping Iron\" e decisero che Arnold Schwarzenegger era perfetto per il ruolo di Conan. Stando a Schwarzenegger, sono stati l'approccio da basso profilo e la grande forza interiore di Pressman a convincerlo a unirsi al progetto. Paul Sammon, che scriveva per il \"Cinefantastique\", disse che l'ex campione di bodybuilding era praticamente \"l'incarnazione vivente di una delle illustrazioni dell'album di Frazetta\". Schwarzenegger fu pagato 250\u00a0000 dollari e gli fu posto un fermo; i termini del contratto gli proibivano di recitare in altri film di spada e stregoneria. Schwarzenegger ha detto che \"Conan\" \u00e8 stata la sua pi\u00f9 grande occasione per farsi un nome nell'industria dell'intrattenimento.\nGrazie alla solida fiducia che Pressman gli dava, Schwarzenegger conserv\u00f2 il ruolo di Conan anche dopo che il progetto fu venduto effettivamente a De Laurentiis. Milius voleva un \"look\" pi\u00f9 atletico per il suo attore protagonista, quindi Schwarzenegger si \u00e8 sottoposto a un regime di allenamenti per 18 mesi prima che iniziassero le riprese; a parte la corsa e il sollevamento pesi, la sua routine comprendeva anche scalare la fune, andare a cavallo e il nuoto. \u00c8 dimagrito da 240 libbre a 210 (110 a 95\u00a0kg). A parte Conan, altri due ruoli importanti furono recitati da attori novizi. Subotai era Gerry Lopez, un campione di surf, il quale ebbe solo un'esperienza di rilievo come interprete di s\u00e9 stesso in \"Un mercoled\u00ec da leoni\" di Milius. Schwarzenegger ha vissuto a casa di Lopez per pi\u00f9 di un mese prima di cominciare le riprese del film; per questo poterono entrare nei loro ruoli e costruire un rapporto. Sandahl Bergman, una ballerina che aveva avuto piccole parti in alcune produzioni teatrali e film, ebbe il ruolo di Valeria. Era stata raccomandata a Milius da Bob Fosse che l'aveva diretta in \"All That Jazz - Lo spettacolo continua\" (1979) e fu accettata dopo aver letto la parte. La Bergman vinse il Golden Globe per la migliore attrice debuttante per la sua interpretazione nel film.\nMilius disse che gli attori erano stati scelti perch\u00e9 la loro appariscenza e la loro personalit\u00e0 erano perfette per i loro ruoli. Voleva attori che non avessero nessun preconcetto da progettare nei loro ruoli. Nonostante Milius avesse avuto qualche riserva quando vide le prime riprese degli attori alle prime armi, diede loro fiducia cercando di aiutarli con i loro talenti e cercando di modificare il copione in base alle loro abilit\u00e0. Schwarzenegger aveva studiato per alcune settimane nel 1980 con Robert Easton, un voice coach che aveva lavorato per anni a Hollywood, per migliorare la sua dizione. Le sue prime parole nel film parafrasavano il discorso dell'imperatore mongolo Gengis Khan riguardo alle cose belle della vita e l'attore lo riprodusse con un marcato accento austriaco. I critici hanno in seguito descritto ci\u00f2 che avevano sentito in questi termini: \"to crush your enemies\u2014see dem [them] driven before you, and to hear the lamentations of dair vimen [their women]\". Di conseguenza, Schwarzenegger fu sottoposto a un intensivo allenamento verbale con discorsi di prova con Milius. Ognuna delle battute successive pi\u00f9 lunghe venivano provate almeno quaranta volte. Anche le parti di Lopez erano state un problema: anche se Milius era soddisfatto del lavoro di Lopez, le battute del surfista furono ridoppiate dall'attore Sab Shimono per il montaggio finale. Una fonte vicina alla produzione afferma che questo fu necessario perch\u00e9 Lopez non era stato in grado di mantenere una certa qualit\u00e0 nella sua voce.\nSean Connery e John Huston furono considerati per altri ruoli. James Earl Jones e Max von Sydow furono, secondo Milius, assunti con la speranza di ispirare Schwarzenegger, Bergman e Lopez. Jones era veterano quanto a premi vinti in numerose produzioni teatrali e cinematografiche. Von Sydow era attore svedese di fama internazionale. ll ruolo di Thulsa Doom venne offerto a Jones mentre stava considerando l'idea di insediarsi per il ruolo di Grendel in un imminente film basato sull'omonimo romanzo di John Gardner; dopo aver appreso che si trattava di un film d'animazione, Jones lesse il copione di \"Conan\" e accett\u00f2 la parte di Doom. Quando iniziarono le riprese di \"Conan\", Jones stava anche recitando in uno spettacolo teatrale a Broadway, \"A Lesson to Aloes\" di Athol Fugard. Lui e la troupe del film coordinarono i loro orari per permettergli di prendere parte alle restanti rappresentazioni. Jones inizi\u00f2 anche a interessarsi alla recitazione di Schwarzenegger, dandogli spesso dei consigli su come interpretare le sue battute.\nL'attore giapponese Mako Iwamatsu, noto professionalmente come Mako, fu coinvolto nel progetto da Milius per la sua esperienza; ha recitato in molte rappresentazioni e pellicole ed \u00e8 stato nominato per un Premio Oscar e un Tony Award. In \"Conan\", Mako ha recitato nei panni di Akiro \"Il Mago\" e ha prestato la voce ai discorsi di apertura e chiusura del film. William Smith, sebbene abbia perso il ruolo principale, \u00e8 stato ingaggiato per recitare la parte del padre del barbaro. I due luogotenenti di Doom sono stati interpretati da Sven-Ole Thorsen, un bodybuilder e maestro di karate danese, e Ben Davidson, un ex giocatore di football americano che giocava con gli Oakland Raiders. Cassandra Gava ebbe il ruolo della strega. Milius assunse pi\u00f9 di 1500 comparse in Spagna e si avvalse anche di attori professionisti provenienti dall'industria cinematografica europea: Valerie Quennessen venne scelta per interpretare la figlia di Osric, Jorge Sanz interpret\u00f2 il ruolo di Conan a 9 anni mentre Nadiuska ottenne il ruolo della madre.\nSceneggiatura.\nLe prime idee per un film dedicato alle vicende di Conan il barbaro furono sviluppate nel 1976: Summer concep\u00ec la sceneggiatura con l'aiuto di Roy Thomas, uno scrittore che aveva gi\u00e0 ideato e pubblicato diverse trame sulle vicende di Conan per il fumetto a lui dedicato della Marvel. La storia di Summer e Thomas, nella quale Conan venne usato da un \"subdolo sacerdote per uccidere un malvagio stregone\", fu largamente basata su \"Gli intrusi a palazzo\" di Howard. Il loro script fu abbandonato quando Oliver Stone accolse il progetto. Stone, a quel tempo, attravers\u00f2 un periodo di dipendenza dalla cocaina ed era depresso. La sua sceneggiatura fu scritta sotto l'effetto delle droghe e il risultato fu quello che Milius defin\u00ec un \"totale sogno agitato di febbre e droga\", sebbene un ispiratore unico. Stando a Schwarzenegger, Stone complet\u00f2 la bozza nel tardo 1978. Cogliendo l'ispirazione dal \"Colosso nero\" e da \"Nascer\u00e0 una strega\" di Howard, Stone propose una storia, lunga quattro ore, nella quale l'eroe si batte in difesa del reame di una principessa. Invece di avere luogo nel remoto passato, la storia di Stone \u00e8 ambientata in un futuro post-apocalittico, dove Conan guida un'armata in un'imponente battaglia contro un'orda di 10\u00a0000 mutanti.\nQuando Milius fu designato regista, si assunse il compito di scrivere la sceneggiatura. Nonostante indicato come co-sceneggiatore, Stone disse che Milius non incorpor\u00f2 nessuno dei suoi suggerimenti nella storia finale. Milius scart\u00f2 la seconda met\u00e0 della storia di Stone. Mantenne molte scene della prima met\u00e0, come la crocifissione di Conan, che \u00e8 stata presa direttamente da \"Nascer\u00e0 una strega\", e l'ascesa della Torre dei Serpenti, che \u00e8 stata tratta da \"La torre dell'elefante\".\nUno dei cambiamenti originali di Milius era di ampliare la breve esposizione della giovent\u00f9 di Conan fatta da Stone\u00a0\u2013 l'incursione nel villaggio della Cimmeria - nella sua adolescenza con l'asservimento del barbaro alla Ruota del Dolore e l'addestramento come gladiatore. Milius ha anche aggiunto idee prese da altri film.\nIl racconto soprannaturale \"Hoichi il senza-orecchie\", come riportato nel film \"Kwaidan\" (1965) di Masaki Kobayashi, ispir\u00f2 la pittura di simboli sul corpo di Conan e lo sciame di fantasmi durante la resurrezione del barbaro, e il film \"I sette samurai\" (1954) di Akira Kurosawa influenz\u00f2 la visione di Milius della battaglia finale di Conan contro gli uomini di Doom. Milius incluse inoltre scene di racconti di Conan non realizzati da Howard; la scoperta della tomba durante il vagare del barbaro e l'appropriazione della spada al suo interno, furono scene basate sulla storia breve \"La \u00abcosa\u00bb nella cripta\" di De Camp e Carter. Secondo Derek Elley, critico cinematografico di Variety, il copione di Milius, con le sue idee originali e i riferimenti a storie pulp, \u00e8 stato fedele agli ideali che Howard aveva di Conan.\nRiprese.\nLe riprese iniziarono agli Shepperton Studios in Inghilterra nell'ottobre del 1980 con Schwarzenegger truccato per interpretare Conan da anziano re mentre legge un brano delle \"Cronache Nemediane\", che Howard scrisse per introdurre le sue storie su Conan. Queste riprese inizialmente dovevano essere un trailer ma poi Milius decise di utilizzarle come sequenza iniziale del film. Cobb, De Laurentiis e Universal Pictures erano preoccupati riguardo l'accento di Schwarzenegger, cos\u00ec Milius vi ripar\u00f2 spostando la sequenza alla fine del film.\nLa nazione scelta inizialmente come luogo per gli esterni della lavorazione fu la Jugoslavia, ma a causa di timori relativi alla stabilit\u00e0 del paese a seguito della morte del suo capo di Stato, Josip Broz Tito, e poich\u00e9 l'industria cinematografica jugoslava si dimostr\u00f2 dotata di insufficienti attrezzature ai fini della produzione cinematografica su larga scala, i produttori decisero di trasferire il progetto in Spagna, nazione pi\u00f9 vantaggiosa da un punto di vista economico e capace di fornire con facilit\u00e0 le risorse. Occorsero parecchi mesi per trasferirsi; la troupe e le attrezzature arrivarono a settembre, mentre le riprese iniziarono il 7 gennaio 1981. I produttori destinarono undici milioni di dollari per la produzione da farsi in Spagna, di cui circa tre milioni furono spesi per l'allestimento di 49 set. Nella costruzione s'impiegarono tra le cinquanta e le duecento persone; vennero anche assunti pittori di scena provenienti da Inghilterra, Italia e dalla Spagna.\nUn grande magazzino a 20 miglia (32\u00a0km) da Madrid serv\u00ec da quartier generale della produzione; esso ospit\u00f2 anche la maggior parte dei teatri di posa al coperto per la Torre dei Serpenti e per il tempio di Doom, un magazzino pi\u00f9 piccolo venne affittato per contenere altri teatri di posa al coperto. Gli interni rimanenti per la Torre dei Serpenti furono costruiti in un hangar abbandonato alla base aerea di Torrejon. Nell'hangar fu costruito un modello della torre in scala reale (12\u00a0m) e venne usato per riprendere la scalata di Conan e del suo compagno sulla struttura.\nLa troupe riprese numerose scene esterne nella campagna vicino a Madrid; il villaggio Cimmero fu costruito in una foresta vicino alla stazione sciistica Valsa\u00edn, a sud di Segovia. Circa un milione di pesetas (12\u00a0084 $) \u00e8 il costo dei trucioli marmorei che vennero cosparsi sulla terra per simulare la neve. L'incontro di Conan con la strega e con Subotai venne girato tra le formazioni rocciose della Ciudad Encantada nella provincia di Cuenca. La maggior parte delle scene all'aperto sono state girate nella provincia di Almer\u00eda, la quale ha offerto un clima semi-arido, varie tipologie di terreno (deserti, spiagge, montagne), e strutture romane e moresche (stile arabo) le quali potrebbero essere adattate per molte ambientazioni.\nLa crocefissione di Conan fu ripresa nel marzo 1981 fra le dune sabbiose della costa sudorientale di Almer\u00eda. L'albero del Dolore fu realizzato con strati di intonaco e polistirene applicati su una intelaiatura di legno e acciaio. Era montato su di una piattaforma girevole, che ne permetteva la rotazione s\u00eccch\u00e9 l'angolatura delle tenebre rimanesse uniforme per tutti i tre giorni delle riprese. Schwarzenegger sedeva su un sellino da bicicletta montato sull'albero mentre dei finti chiodi furono affissati ai polsi e ai piedi. La scena in cui Valeria e Subotai sconfissero i fantasmi per salvare Conan e la battaglia finale contro le forze di Doom furono filmate nelle saline di Almerimar. Vennero erette rovine simili a quelle di Stonehenge e tumuli di sabbia pressata che raggiungevano i 9 metri di altezza. Le alterazioni del paesaggio suscitarono le proteste degli ambientalisti, cos\u00ec i produttori promisero di ripristinare il sito originario una volta ultimate le riprese.\nIl Tempio di Set fu eretto tra le montagne, a pi\u00f9 di 12 chilometri a ovest della citt\u00e0 di Almeria. La struttura era lunga 50 metri e alta 22 metri (72 piedi). \u00c8 stato il pi\u00f9 costoso dei set, a fronte di un esborso da 350\u00a0000 dollari. Venne costruito utilizzando diversi tipi di legno, lacche e tonnellate di calcestruzzo. La scalinata aveva 120 gradini. Milius e il suo equipaggio girarono anche in siti storici e su set di film precedenti. Le scene di un bazar vennero girate presso l'Alcazaba Moresca di Almer\u00eda che venne allestita al fine di dargli un'immaginaria parvenza Hyboriana. Shadizar \u00e8 stata realizzata sul set di un film preesistente ambientato nel deserto di Almeria; la fortezza utilizzata per le riprese del film western \"El Condor\" (1970), venne ristrutturata come se fosse una citt\u00e0 antica.\nEra costoso costruire un set grande, e Milius non voleva ripiegare su effetti ottici o paesaggi pitturati. La troupe invece ha usato effetti speciali in miniatura (giocando sulla prospettiva) per dare l'illusione della grandezza e dell'imponenza in gran parte delle scene. Dei modelli in scala delle strutture furono costruiti da Emilio Ruiz e posizionati di fronte alle telecamere cos\u00ec da apparire come se fossero edifici a grandezza naturale nel film; usando questa tecnica il set di Shadizar fu esteso cos\u00ec da apparire come se fosse pi\u00f9 del doppio delle sue dimensioni reali. Ruiz costru\u00ec otto modelli principali in miniatura, inclusi un palazzo alto 4 piedi (1,2\u00a0m) e una rappresentazione dell'intera citt\u00e0 di Shadizar che si estendeva per 120 piedi quadrati (11\u00a0m\u00b2).\nL'indicazione data da Cobb per il set \u00e8 stata quella di \"annullare la storia\", \"per inventare la [loro stessa] storia fantasy\", e tuttavia mantenere un \"aspetto realistico, storico\". Evitando l'immagine greco-romana usata pesantemente nei film sword and sandal degli anni sessanta, cre\u00f2 un mondo che era un miscuglio di culture dell'Et\u00e0 Oscura, come quelle dei Mongoli e dei Vichinghi.\nDiversi scenari hanno reso omaggio ai dipinti di Conan fatti da Frazetta, come ad esempio la \"schiava mezza nuda incatenata a una colonna, con un leopardo ringhiante ai suoi piedi\" durante il tripudio di venerazione del serpente. David Huckvale, docente alla Open University e annunciatore radiofonico presso la BBC Radio, asser\u00ec che il design dell'Albero del Dolore e i costumi sembrano essere molto simili a quelli usati nell'opera \"L'anello del Nibelungo\" di Richard Wagner al Festspielhaus di Bayreuth nel 1876. La lavorazione del film fu completata a met\u00e0 del maggio 1981. La troupe bruci\u00f2 il villaggio cimmero e il Tempio di Set dopo aver finito di girare le scene su ogni set.\nStunt e spade.\nParecchie scene presenti in Conan furono girare con una \"mini-jib\" (un sistema di telecamera a controllo elettronico remoto posto sopra una leggera gru motorizzata) che Nick Allder, il supervisore degli effetti speciali, aveva ideato quando lavor\u00f2 ne \"Il drago del lago di fuoco\" (1981). Gli stunt furono coordinati da Terry Leonard, che lavor\u00f2 in molti film precedenti a Conan, tra cui alcuni lavori di Milius e \"I predatori dell'arca perduta\" di Steven Spielberg (1981). Leonard disse che Schwarzenegger, Bergman, Lopez eseguirono molte delle loro acrobazie, inclusi i combattimenti.\nI tre attori si sottoposero a un addestramento in arti marziali prima delle riprese. A partire dall'agosto del 1980, furono allenati da Kiyoshi Yamazaki, cintura nera di karate e maestro spadaccino, che li addestr\u00f2 in vari stili di combattimento con spada in modo da farli apparire abili nell'uso delle loro armi. Per ogni mossa di combattimento si esercitavano almeno quindici volte prima di girare le scene. Yamazaki diede dei consigli a Leonard sulla coreografia delle lotte con la spada ed ebbe un anche un cameo nella parte di uno degli istruttori di Conan.\nTim Huchthausem, il fabbricante degli oggetti di scena, lavor\u00f2 con il creatore di spade Jody Samson per creare armi tarchiate che Milius riteneva indispensabili. Particolare attenzione fu data alle due spade maneggiate da Conan: la spada di suo padre (la \"spada del maestro\") e la spada che trov\u00f2 nel sepolcro di Albione (la \"spada atlantidea\"); entrambe furono realizzate dai disegni di Cobb. Le loro lame erano forgiate in acciaio carbonato e sottoposte a un trattamento termico senza affilarle. Le else e i pomelli furono scolpiti e sottoposti al processo di fusione a cera persa; le iscrizioni venivano aggiunte alle lame tramite elettroerosione. Samson e Huchthausen costruirono quattro spade Master e tre Atlantiche, al costo di 10\u00a0000 $ per arma. Furono forgiate anche copie delle spade atlantiche per essere date ai membri della produzione.\nSamson e Huchthausen concordavano sul fatto che le armi fossero pesanti e sbilanciate, e per questo non adatte al vero combattimento; le versioni pi\u00f9 leggere fatte in alluminio, fibra di vetro e acciaio furono assemblate a Madrid; queste copie da 3 libbre (1,4 chili) vennero usate nelle scene di combattimento. Su iniziativa di Schwarzenegger, le spade pesanti furono usate nelle inquadrature in primo piano. Le altre armi usate nel film non erano altrettanto elaborate; la talwar di Valeria fu ricavata da un foglio d'alluminio.\nLa copiosa quantit\u00e0 di sangue versato nelle scene di combattimento veniva da delle sacche di sangue finto legate ai corpi dei protagonisti. Il sangue animale preso dai mattatoi fu versato in terra per simulare pozze di sangue umano. Il pi\u00f9 delle volte le spade finte in fibra vetro vennero impiegate per le scene dei colpi mortali. Ideate da Allder, la lama di queste spade era retrattile, e molte schizzavano sangue dalla punta. Nonostante le spade dovessero essere delle alternative sicure alle armi in metallo, esse potevano comunque essere pericolose: in uno dei combattimenti, la Bergman si stava allenando con una comparsa che ha sbagliato a seguire la coreografia, e le ha procurato un taglio a un dito.\nSi verificarono degli incidenti anche nelle scene che non prevedevano l'uso di armi. Una controfigura sbatt\u00e9 la faccia contro una macchina di ripresa mentre cavalcava un cavallo lanciato al galoppo, e Schwarzenegger fu aggredito da uno dei cani addestrati. L'impiego di animali vivi sollev\u00f2 parimenti preoccupazioni per quanto riguardava la crudelt\u00e0; l'associazione American Humane qualific\u00f2 il film come \"inaccettabile\". Le violazioni enumerate dall'associazione comprendevano il prendere a calci un cane, le percosse date a un cammello e gli inciampi dei cavalli.\nEffetti meccanici.\nCarlo De Marchis, il supervisore del make-up per effetti speciali, e Colin Arthur, precedente capo di studio di Madame Tussauds, erano responsabili dei manichini umani e dei corpi finti usati nel film. I manichini aumentavano il numero di persone nella folla standone all'interno come corpi morti, mentre le parti di corpo finte erano usate nelle scene in cui venivano mostrate le conseguenze di un combattimento e le scene dei banchetti cannibali della setta. Nella scena della decapitazione di Thulsa Doom, Schwarzenegger fende un manichino e ne tira fuori una catena che in esso era nascosta per staccargli la testa. La decollazione della madre di Conan fu pi\u00f9 complessa: uno scudo in plexiglas frapposto tra Jones e Nadiuska ne ferm\u00f2 la spada mentre si scagliava contro di lei e una testa artefatta cadde nel raggio della macchina di ripresa. Una testa pi\u00f9 rifinita venne impiegata per le riprese in primissimo piano, questo artificio sputava sangue a fiotti e i movimenti degli occhi, della bocca e della lingua erano controllati per mezzo di cavi nascosti sotto la neve.\nAllder cre\u00f2 un serpente meccanico alto 36 piedi (11 metri) e costato 20\u00a0000 dollari per le scene di lotta nella Torre dei Serpenti. Il corpo del serpente aveva un diametro di 2,5 piedi (0,76 m), e la testa era lunga 2.5 piedi (0,76 m) e larga 2 piedi (0,61 m). Il suo scheletro era fatto di duralluminio (una lega usata per i telai degli aerei) e la pelle era di gommaschiuma vulcanizzata. Controllato da cavi d'acciaio e pompe idrauliche, il serpente poteva esercitare una forza tra le 3,5 e le 9 tonnellate. Furono creati altri due serpenti con le stesse dimensioni: uno per le riprese fisse e uno per le decapitazioni attuate da Schwarzenegger. Per creare la scena all'Albero del Dolore la troupe leg\u00f2 degli avvoltoi vivi sui rami, e ricreato un uccello meccanico per pungolare Schwarzenegger. Le piume e le ali di questo uccello meccanico erano di un avvoltoio morto, e i suoi ingranaggi per farlo muovere erano incastrati nel finto albero.\nSecondo Sammon, \"uno dei pi\u00f9 grandi effetti speciali nel film \u00e8 stata la trasformazione su schermo di Thulsa Doom in un serpente gigante\". Conteneva filmati di parti del corpo finte, serpenti vivi e finti, miniature e altri trucchi della telecamera combinati in una sequenza scorrevole con la dissolvenza. Dopo che Jones \u00e8 stato filmato in posizione, fu sostituito da una struttura cava con una maschera di gomma che \u00e8 stata spinta da dietro da un pupazzo a forma di testa di serpente per dare l'illusione del cambiamento delle ossa facciali di Doom. La testa venne quindi sostituita con un serpente meccanico di 6 piedi (1,8 m); Quando si muoveva verso l'esterno, un membro dell'equipaggio premeva un pedale per comprimere il quadro (framework). Per la parte finale della sequenza un serpente reale fu filmato su un set in miniatura.\nEffetti ottici.\nCi furono pochi effetti ottici in \"Conan il barbaro\". Milius dimostr\u00f2 ambivalenza verso le componenti di fantasia, prediligendo una storia che metta in mostra i risultati realizzati attraverso i propri sforzi, senza ricorso al soprannaturale. Disse anche che segu\u00ec il consiglio di Cobb e di altri membri della produzione sulle questioni degli effetti speciali. Nell'ottobre 1981, fu ingaggiata la Visual Concepts Engineering (VCE), compagnia di effetti speciali di Peter Kuran, per trattare gli effetti ottici della post-produzione di Conan. La VCE aveva gi\u00e0 lavorato in film come \"I predatori dell'arca perduta\" e \"Il drago del lago di fuoco\". Tra i loro compiti per Conan sono stati aggiunti riflesso e brillantezza all'Occhio del Serpente e all'armatura da Valchiria di Valeria. Non tutti i lavori della VCE sono passati alla copia finale: in origine la compagnia aveva migliorato anche le fiamme della pira funeraria di Valeria ma furono successivamente ripristinate nella versione originale.\nPer la scena in cui Valeria e Subotai dovevano respingere i fantasmi per salvare la vita di Conan, le \"nuvole bollenti\" furono create dalla Industrial Light &amp; Magic di George Lucas, mentre alla VCE fu dato il compito di creare i fantasmi. Il loro primo tentativo - filmando strisce di pellicola composte di un'emulsione fotosensibile sospesa in una soluzione viscosa - suscit\u00f2 le lamentele dei produttori che pensarono che gli spiriti risultanti fossero troppo simili a quelli di una scena de \"I predatori dell'arca perduta\", cos\u00ec la VCE pass\u00f2 all'animazione per completare il lavoro. Per prima cosa, disegnarono guerrieri muscolosi dall'aspetto spettrale su fogli di acetato (rodovetro) e stamparono le immagini su pellicola con un supporto d'animazione della Oxberry, che \u00e8 un dispositivo per convertire in film le animazioni, e una fotocopiatrice per contatto. La Oxberry era dotata di una lente usurata adatta a introdurre riflesso sull'obiettivo per le stampe. L'intenzione della VCE con l'utilizzo della vecchia lente era fare risultare immagini di fantasmi simili a come erano filmati nella realt\u00e0 tramite cinepresa. L'ultimo composito \u00e8 stato prodotto inquadrando i nastri della pellicola per gli effetti e sequenze live-action attraverso una stampante ottica a due teste di proiezione e catturando i risultati con una macchina da presa.\nColonna sonora.\nLa musica \u00e8 stata curata da Basil Poledouris.\nVersione a fumetti.\nDel film \u00e8 stato prodotto un adattamento a fumetti, dalla trama lievemente ridotta e modificata, per opera di Michael Fleisher e John Buscema (autori anche di diversi albi della serie a fumetti dedicata al personaggio di Howard) e pubblicata dalla Marvel Comics nel 1982. L'edizione italiana \u00e8 stata pubblicata nel novembre 1993 nel volume \"Best Comics\" n 21 da Comic Art, volume contenente anche due storie brevi dedicate a Conan e a Kull di Valusia."}
{"id": "42344", "revid": "2213", "url": "https://it.wikipedia.org/wiki?curid=42344", "title": "Volatilit\u00e0 sigma", "text": ""}
{"id": "42346", "revid": "536103", "url": "https://it.wikipedia.org/wiki?curid=42346", "title": "Fast food", "text": "Il fast food (espressione inglese, letteralmente \"cibo veloce\", in italiano \u00e8 anche detta \"ristorazione rapida\") \u00e8 un tipo di ristorazione originatasi nei paesi anglosassoni, veloce da cucinare, consumare, economica e con servizio ridotto al minimo.\nCaratteristiche.\nSi possono incontrare anche fast food ambulanti ovvero \"cibo di strada\", che forniscono cibi rapidi economici e standardizzati. Il pasto veloce offerto con un sistema di ristorazione industriale a partire dagli anni ottanta ha registrato una vasta diffusione a livello mondiale. Il primo ristorante di fish &amp; chips fu aperto nel 1860 in Inghilterra.\nQuesta cucina \u00e8 costituita principalmente da hamburger, hot dog, cotolette, patate fritte e sandwich ma anche da altri cibi derivati da cucine etniche come la cipolla fritta, il kebab e la pizza e suggerisce l'uso massiccio di diverse salse come senape, maionese e ketchup.\nIl \"fast food\" \u00e8 in genere caratterizzato da un costo relativamente modesto, dall'uniformit\u00e0 del servizio offerto e dall'ampia diffusione dei punti vendita.\nIl modello alimentare proposto dai fast food coinvolge prevalentemente fasce pi\u00f9 giovani ma anche una quota crescente di adulti per motivi essenzialmente legati ai ritmi lavorativi ed economici. Il fast food \u00e8 spesso considerato sinonimo di cattiva alimentazione, sia perch\u00e9 costituito da pasti consumati in fretta, anche a piedi o in auto, sia per la ridotta variet\u00e0 degli ingredienti e per l'abbondanza di elementi fritti, grassi, salati e zuccheri.\nI cibi normalmente rientranti nel fast food, come burger, patatine fritte e pollo fritto, vengono classificati tra quelli ad elevato contenuto di grassi e/o zuccheri raffinati e/o con basso contenuto di fibre ed in quanto tali, specialmente se consumati frequentemente o in porzioni abbondanti, aumentano il rischio di obesit\u00e0, che aumenta il rischio di cancro. Elevati consumi di \"fast food\" sono predittori di elevati livelli di colesterolo, importante fattore di rischio per infarto, ictus e malattie dell'apparato circolatorio.\nMolti dei cibi proposti nei \"fast food\", ed in particolare i burgers e le patate fritte, contengono elevate quantit\u00e0 di acidi grassi trans, i quali sono associati all'incremento del rischio di malattie cardiovascolari, alla riduzione della concentrazione di colesterolo HDL (il cosiddetto \"colesterolo buono\"), aumento delle lipoproteine a bassa densit\u00e0, aumento dei trigliceridi, disturbo dell'equilibrio delle prostaglandine e promuovere insulino-resistenza, aumentando quindi il rischio di diabete. Nel tentativo di dare risposta a questi squilibri nutrizionali, i gestori di alcune delle pi\u00f9 note catene propongono nei propri Men\u00f9 anche piatti con minore apporto calorico come insalate e macedonie.\nCatene di fast food.\nTra le molte catene di fast food, spesso a diffusione sovranazionale, possono essere citate a titolo di esempio: McDonald's, Burger King, Kentucky Fried Chicken, Quick, Old Wild West, Popeye's Louisiana Kitchen, Wendy's, Pizza Hut, Yoshinoya, Subway, Five Guys, Fuddruckers, Big Boy Restaurants e Hans im Gl\u00fcck."}
{"id": "42347", "revid": "92249554", "url": "https://it.wikipedia.org/wiki?curid=42347", "title": "I Simpsons", "text": ""}
{"id": "42348", "revid": "52076", "url": "https://it.wikipedia.org/wiki?curid=42348", "title": "Le fatiche di Ercole", "text": ""}
{"id": "42349", "revid": "399", "url": "https://it.wikipedia.org/wiki?curid=42349", "title": "The Simpsons", "text": ""}
{"id": "42351", "revid": "2207", "url": "https://it.wikipedia.org/wiki?curid=42351", "title": "Simpsons", "text": ""}
{"id": "42352", "revid": "1772671", "url": "https://it.wikipedia.org/wiki?curid=42352", "title": "Simpson (disambigua)", "text": ""}
{"id": "42353", "revid": "52076", "url": "https://it.wikipedia.org/wiki?curid=42353", "title": "Fatiche di Ercole", "text": ""}
{"id": "42354", "revid": "1318658", "url": "https://it.wikipedia.org/wiki?curid=42354", "title": "Gens Valeria", "text": "La gens Valeria (\"nomen\": Valerius) era una \"gens\" (clan familiare) patrizia della Roma antica, di origine sabina, molto probabilmente facente parte delle cento gentes originarie ricordate dallo storico Tito Livio.\nOrigine e territorio.\nLa Gens Valeria avrebbe avuto come capostipite un \"Volusus\" o \"Valesus\", che sarebbe venuto dalla Sabina (Dion. Hal. 2, 46) a Roma assieme a Tito Tazio. Il praenomen \"Valesus\" diede poi origine al nomen \"Valesius\" (testimoniato da epigrafi del VI secolo a.C.), trasformatosi successivamente in Valerius con il caratteristico rotacismo della \"s\" intervocalica del latino arcaico.\nStoria.\nNel 509 a.C. un discendente di questo Valesus, Publio Valerio Publicola fu protagonista assieme a Lucio Giunio Bruto della cacciata di Tarquinio il Superbo, dando inizio alla Repubblica romana e ricoprendo per primo la magistratura consolare (in sostituzione di Lucio Tarquinio Collatino) con Lucio Giunio Bruto.\nI \"Valerii\" furono una delle famiglie romane pi\u00f9 illustri ed influenti, e ricoprirono numerose volte (ben 74) la carica di Console (secondi solo ai Cornelii, che ebbero il consolato per 106 volte). Politicamente furono molto attivi per il riconoscimento dei diritti dei plebei, durante il primo periodo della repubblica.\nI \"Valerii\" avevano la propria residenza sulla sommit\u00e0 della collina Velia, e godettero a Roma di straordinari privilegi, tra i quali quello di essere gli unici le cui porte si aprivano direttamente sulla strada; nel circo avevano un seggio speciale a loro riservato. Inoltre potevano seppellire i loro defunti all'interno delle mura della citt\u00e0, privilegio riservato a pochissime famiglie, che mantennero anche quando passarono dall'uso dell'inumazione a quello della cremazione.\nSembra inoltre che durante il periodo di transizione dalla monarchia alla repubblica, i membri della \"Gens Valeria\" avessero il privilegio di esercitare i poteri regi, in virt\u00f9 della loro origine sabina e quindi della loro appartenenza alla trib\u00f9 dei Tities.\nTra i cognomen sono frequenti Publicola (o Poplicola), Potito, Voluso, Massimo, Corvo (Corvino), Flacco, Messalla, Faltone, Levino, Tappo, Triario, Acisculo, Catullo.\nDiversi membri della \"Gens Valeria\" ebbero diritto di coniare monete, sulle quali troviamo incisi i \"cognomen\" \"Acisculus\", \"Barbatus\", \"Catullus\" e \"Flaccus\".\nPersonaggi illustri.\nTra i Valerii pi\u00f9 noti ricordiamo:"}
{"id": "42356", "revid": "52076", "url": "https://it.wikipedia.org/wiki?curid=42356", "title": "Dodici fatiche di Ercole", "text": ""}
{"id": "42358", "revid": "52076", "url": "https://it.wikipedia.org/wiki?curid=42358", "title": "Le fatiche di Eracle", "text": ""}
{"id": "42359", "revid": "52076", "url": "https://it.wikipedia.org/wiki?curid=42359", "title": "Fatiche di Eracle", "text": ""}
{"id": "42360", "revid": "1953368", "url": "https://it.wikipedia.org/wiki?curid=42360", "title": "Robert E. Howard", "text": "Viene considerato uno dei massimi esponenti della narrativa \"pulp\" del Periodo interbellico, in quanto maestro della letteratura dell'orrore, grande interprete del romanzo d'avventura e iniziatore del genere \"heroic fantasy\".\nIl suo personaggio di maggior successo \u00e8 Conan il barbaro, che appare in un ciclo di ventidue opere tra racconti e romanzi. Sulla vita di Howard e sulla sua breve relazione con Novalyne Price Ellis il regista Dan Ireland ha tratto, nel 1996, il film \"Il mondo intero\", con Vincent D'Onofrio nel ruolo dello scrittore.\nBiografia.\nRobert E. Howard nasce il 22 gennaio del 1906 a Peaster (Texas) dal medico Isaac Mordecai Howard, che gli sopravviver\u00e0, e da Hester Jane Ervin, cui sar\u00e0 fortemente legato, tanto da andare profondamente fiero delle sue origini scozzesi, ereditate proprio dalla madre, discendente dal clan degli Hester, risalente ai tempi di re Robert Bruce.\nBen presto (1907) i genitori si trasferirono a Cross Plains, un piccolo paesino della periferia texana, dove Howard passer\u00e0 la maggior parte della sua vita, escluso il periodo di studi trascorso nella vicina Brownwood.\nDi carattere introverso, si chiude ben presto in se stesso e inizia a leggere con avidit\u00e0 romanzi e racconti d'avventura, sognando di vivere le stesse avventure che trovava sui libri; tanto che, appena quindicenne, inizia a scrivere, pi\u00f9 per se stesso che per gli altri, i primi racconti. Tra i suoi autori di riferimento ci sono Edgar Rice Burroughs, Sax Rohmer e Rafael Sabatini.\nA causa delle prepotenze paterne in casa e delle angherie dei coetanei a scuola, il giovane Howard decide di applicarsi nello sport (pugilato e body-building), irrobustendo il proprio fisico: chi lo conoscer\u00e0, infatti, avr\u00e0 modo di parlarne come di un ragazzo imponente, con muscoli forti e ben sviluppati.\nWeird Tales.\nNel luglio del 1925, a soli diciannove anni, inizia ufficialmente la sua carriera di scrittore: la rivista \"pulp\" \"Weird Tales\", infatti, gli pubblica il racconto \"Spear and Fang\".\nNel 1926 Howard si iscrive alla \"Howard Payne Academy\", una scuola di preparazione per l'universit\u00e0: nell'aprile dello stesso anno viene pubblicato, sulle pagine di \"Weird Tales\", il racconto \"Wolfshead\", una fantasia pseudostorica ambientata nella tenuta africana di un ricco mercante portoghese in cui si scatena un lupo mannaro. Completati gli studi nel 1927, si iscrive all'universit\u00e0, abbandonandola, per\u00f2, l'anno successivo. Inizia allora una vasta serie di mestieri: barista, fattorino, impiegato. Nell'agosto del 1928 esce su \"Weird Tales\" il racconto \"Ombre rosse\", in cui fa il suo esordio uno tra i suoi personaggi pi\u00f9 riusciti, , l'avventuriero puritano Solomon Kane. La bellezza di questi racconti e la qualit\u00e0 della prosa di Howard colpiranno molto H.P. Lovecraft, che gli far\u00e0 una grande pubblicit\u00e0 presso amici e parenti. I due grandi autori entreranno in corrispondenza nel 1930: gran parte di questo epistolario verr\u00e0 pubblicato negli Stati Uniti nel corso degli anni successivi alla loro morte.\nNel 1929 fa il suo esordio un altro personaggio howardiano, Kull di Valusia, principe d'Atlantide, ritenuto da molti critici come la prima vera versione di Conan. Il racconto (\"Il regno fantasma\") vede la luce ad agosto, sempre su \"Weird Tales\".\nDopo un lungo rodaggio con Kull (di cui molti racconti rimarranno inediti, vivente Howard), fa infine il suo esordio Conan il barbaro, il personaggio pi\u00f9 famoso di Howard. Il suo primo racconto \u00e8 \"La fenice sulla lama\", del dicembre del 1932, edito sempre da \"Weird Tales\": marchio di fabbrica del racconto \u00e8 la possanza fisica del protagonista, il suo coraggio e la sua audacia, mentre lo stile \u00e8 caratterizzato da una prosa liscia e scorrevole, assai descrittiva e mai appesantita dall'eccesso di dialoghi.\nPer chi si accosta oggi alla sua opera pu\u00f2 essere difficile comprendere appieno la carica di vibrante novit\u00e0 che la concezione howardiana della fantasy (presto battezzata con la denominazione specifica di sword and sorcery) rappresent\u00f2 per il pubblico di inizio secolo.\nOggi la figura del barbaro nerboruto, vestito succintamente di pelli e coi muscoli inverosimilmente lucidi \u00e8 tanto stereotipata da diventare quasi un \"clich\u00e9\" autoironico, ma Howard, che invent\u00f2 letteralmente quello stereotipo, seppe attorniarlo con un mondo vivo e credibile, popolato da figure memorabili che agivano con grande naturalezza spinte da istinti e motivazioni molto pi\u00f9 \"umane\" di quelle normalmente prese in considerazione nelle saghe epiche e fiabesche a cui di norma si ispiravano gli altri autori del fantastico.\nIn Howard i protagonisti barbari (Kull e Conan) passavano da incontri con nobili decadenti a trib\u00f9 selvagge, fra avidi mercanti, cortigiani, ladri e stregoni che letteralmente sembravano \"uscire\" dalla pagina scritta, coinvolgendo il lettore nelle vicende di \"un'era mai sognata\" che tuttavia pareva molto pi\u00f9 plausibile dei reami idealizzati di Lord Dunsany o di Eric Eddison.\nCon Conan, quindi, il lettore conosce un mondo nuovo e barbaro, in cui il pericolo \u00e8 sempre dietro l'angolo. L'influenza di Lovecraft e del suo Ciclo di Cthulhu si combinava perfettamente con l'avventura alla Burroughs e con le atmosfere esotiche tipiche di Clark Ashton Smith e di James Branch Cabell, ottenendo ambientazioni e trame molto verosimili: il lettore, infatti, pu\u00f2 sentirsi vicino a Conan mentre egli striscia silenzioso nella foresta, o mentre urla di rabbia al cozzare della sua ascia contro le teste dei nemici.\nIl grande successo di Conan non impedisce per\u00f2 a Howard di continuare anche i suoi altri cicli o di aprirne di nuovi, come il \"ciclo celta\", che narra le avventure del capotrib\u00f9 pitto \"Bran Mak Morn\" impegnato a unire le trib\u00f9 britanniche contro la declinante potenza romana, e che culmina in un innovativo (per l'epoca) e memorabile \"crossover\" quando, nel racconto \"Sovrani della notte\", Howard fa evocare a un druido al servizio di Bran nientemeno che Kull di Valusia, per recare aiuto alla causa dei Pitti (che, in quanto 'popolazione ricorrente' nelle fantasie howardiane, al tempo di Valusia erano fedeli alleati di Kull).\nNel 1931 fa poi il suo esordio James Allison con \"I figli della notte\" (aprile/maggio), mentre a novembre esce il primo racconto del personale contributo di Howard al ciclo di Cthulhu (\"La pietra nera\"). Nel 1936 \u00e8 la volta dell'ultimo breve ciclo, che vede come protagonista Kirby Buckner (primo racconto \"Canaan nero\" di giugno).\nNel frattempo (1934) Howard conosce Novalyne Price Ellis, con la quale intraprende una significativa relazione intellettuale, contrastata dalla madre: il diario tenuto da Novalyne con le annotazioni dei loro incontri sar\u00e0 utile alla donna quando, nel 1986, essa pubblicher\u00e0 un libro dedicato a Howard, \"One Who Walked Alone\" (\"Colui che camminava da solo\") dal quale sar\u00e0 tratto un film, \"Il mondo intero\" (\"The Whole Wide World\") del 1996. Nello stesso anno, Howard pubblica su \"Action Stories\" il primo racconto su Breckenridge Elkins, il pi\u00f9 famoso dei suoi personaggi non fantastici.\nIl 1935 \u00e8 l'inizio di un periodo difficile, dal quale lo scrittore non riuscir\u00e0 pi\u00f9 a riprendersi: prima la notizia di una malattia incurabile diagnosticata alla madre, che cadr\u00e0 ben presto in coma. L'11 giugno del 1936, distrutto fisicamente e moralmente dalla malattia della madre, Howard si chiude nella sua auto parcheggiata sul viale vicino a casa, estrae dal cruscotto una Colt 380 automatica presa in prestito dall\u2019amico Lindsey Tyson e si spara alla tempia. Il padre ed un altro medico, allarmati dallo sparo, accorrono ma ogni tentativo di soccorrerlo \u00e8 inutile; dopo otto ore di agonia lo scrittore muore. La madre lo seguir\u00e0 il giorno successivo.\nLascer\u00e0 i suoi innumerevoli personaggi, tutti dalla personalit\u00e0 forte, ma con tratti negativi altrettanto marcati; eroi a volte per caso, a volte perch\u00e9 il resto del mondo non era poi tanto migliore di loro.\nOpere.\nI cicli di racconti sono qui presentati o secondo la cronologia interna, se ne \u00e8 stata stabilita una canonica, o secondo l'ordine di composizione, se ricostruibile con certezza; si segue altrimenti l'anno della prima edizione originale. Sono elencati prima i testi originali di Howard e poi gli eventuali \"pastiche\" elaborati da emuli, ma non i testi \"apocrifi\" composti interamente dagli emuli.\nCicli fantastici.\nKull di Valusia.\nKull \u00e8 un uomo preistorico dell'immaginaria \"Era thurana\", databile circa al 20'000 a.C., \u00e8 nativo dell'isola di Atlantide e ha conquistato con le armi il trono dell'antico regno di Valusia. Il ciclo consiste di tre racconti pubblicati Howard vivente, una poesia e otto racconti (di cui uno in due redazioni) apparsi postumi, e cinque frammenti incompiuti di lunghezza diseguale. Una cronologia interna \u00e8 stata ipotizzata da Lin Carter in \"King Kull\", Lancer Books, 1967, ma tale edizione presentava cospicue interpolazioni di Carter ai testi originali di Howard; si riporta pertanto l'ordine di composizione ricostruito da Patrice Louinet in \"Kull: Exile of Atlantis\", Del Rey / Ballantine, 2006.\nLin Carter ha ricavato dalle tre stesure incompiute a sua disposizione altrettanti racconti completi, apparsi in \"King Kull\":\nLa prima traduzione italiana della serie fu \"Kull di Valusia\", Fantacollana 9, Editrice Nord, 1975, e si bas\u00f2 su \"King Kull\" (Lancer Books, 1967), la versione interpolata da Lin Carter. I testi originali di Howard ripristinati in \"Kull: Exile of Atlantis\" (Del Rey / Ballantine, 2006) sono stati tradotti come \"Kull: Esule di Atlantide\", Urania Fantasy (3a serie) 1, Arnoldo Mondadori Editore, 2008.\nConan il Cimmero.\nConan \u00e8 un uomo preistorico dell'immaginaria \"Era hyboriana\", successiva a quella thurana e databile al 10'000 a.C., e ha lasciato il suo paese natio, la Cimmeria, per servire come bandito e mercenario in giro per il Vecchio Mondo. Il ciclo consiste di un romanzo, tre romanzi brevi e tredici racconti pubblicati Howard vivente (o postumi di pochi mesi) e un romanzo breve e tre racconti postumi, cui si aggiungono una poesia e un saggio dedicati all'era hyboriana e un gran numero di frammenti incompiuti in vari stadi di elaborazione. \nCome accennato in precedenza, il curatore Lyon Sprague de Camp revision\u00f2 pesantemente i testi di Howard per la prima edizione in sei volumi edita da Gnome Press (1950-1957), cos\u00ec da poterli presentare secondo un ipotetico ordine cronologico interno; in seguito de Camp e il suo collaboratore Lin Carter espansero il ciclo con numerosi \"pastiche\" e testi apocrifi, assemblando una serie in dodici volumi editi per Lancer Books ed Ace Books (1967-1977). L'elenco seguente comprende solo i testi autentici di Howard, secondo l'ordine di composizione ricostruito da Patrice Louinet nella raccolta in tre volumi \"Conan of Cimmeria\", Del Rey / Ballantine, 2003-2005.\nDei numerosi frammenti di Howard, cinque sono stati completati da de Camp e Carter per l'edizione Lancer Books:\nInoltre, cinque testi inclusi nella cronologia di de Camp e Carter sono in realt\u00e0 riscritture sostanziali di originali di Howard:\nLa serie apparve per la prima volta in italiano nella redazione apocrifa in dodici volumi di de Camp e Carter, tradotta in Collana Arcano 5 e Fantacollana 5, 13, 19, 24, 26, 31, 36, 40 e 41, Editrice Nord, 1975-1981; la successiva ristampa in due volumi entro \"Tutti i cicli fantastici di Robert E. Howard Tomi I e II \u2013 Il ciclo di Conan\" (a cura di Gianni Pilo, Grandi Tascabili Economici 321 e 322, Newton Compton Editori, 1995) ripropose solo i testi attribuibili ad Howard (incuso \"Il palazzo dei morti\", di cui \u00e8 certamente autentico l'incipit), ma conserv\u00f2 le interpolazioni e l'ordine cronologico ipotizzato da de Camp. La prima edizione italiana a includere solo i testi autentici di Howard e a disporli nell'ordine di prima edizione fu in quattro volumi editi entro Oscar Fantasy 1, 7, 15 e 22, a cura di Giuseppe Lippi, Arnoldo Mondadori Editore, 1989-1992, ma in questa traduzione i testi postumi apparivano ancora nelle redazioni adulterate; la prima traduzione integralmente condotta sugli originali di Howard, anch'essa organizzata in ordine di prima edizione, \u00e8 stata il volume omnibus \"Conan il barbaro\", a cura di Giuseppe Lippi, Oscar Draghi 15, Arnoldo Mondadori Editore, 2016. Si noti per\u00f2 che solo l'edizione Nord ha incluso accanto ai testi narrativi sia la poesia \"Cimmeria\" sia il saggio l\"'Era Hyboriana\".\nSolomon Kane.\nSolomon Kane \u00e8 un puritano inglese di fine Sedicesimo secolo che ha abbandonato la carriera di corsaro per diventare un cavaliere errante, difendendo gli oppressi sia in Europa continentale sia in Africa Nera. Il ciclo consiste di sette racconti pubblicati Howard vivente, due racconti e tre poesie postumi, e quattro frammenti incompiuti; l'ordine cronologico interno \u00e8 stato ricostruito da Glenn Lord nella raccolta \"Red Shadows\", Donald M. Grant, 1968. \nI quattro frammenti \"Death's Black Riders\", \"The Castle of the Devil\", \"Hawk of Basti\" e \"The Children of Asshur\" sono stati completati da tre diversi autori in tre diverse lingue:\nInoltre \"Le lame della Fratellanza\" (\"Blades of Brotherhood\") \u00e8 stato pesantemente riscritto da John Pocsik e rintitolato \"L'Azzurra Fiamma della Vendetta\" (\"The Blue Flame of Vengeance\") per l'antologia \"Over the Edge\", Arkham House, 1964. Successive edizioni hanno pubblicato il testo autentico di Howard sotto il titolo creato da Pocsik.\nLa serie \u00e8 stata tradotta per la prima volta in italiano come \"Solomon Kane\", Il libro d'oro 2, Fanucci Editore, 1979; in questa edizione il racconto \"Le lame della Fratellanza\" apparve nella stesura alterata \"L'Azzurra Fiamma della Vendetta,\" i frammenti di Howard furono completati da Gianluigi Zuddas, e vennero antologizzati anche due racconti apocrifi dello stesso Zuddas. Le successive ristampe italiane risultano basarsi tutte sull\"'editio princeps\" Fanucci, pertanto al 2021 non esiste una traduzione dei testi autentici di Howard.\nBran Mak Morn.\nBran Mak Morn \u00e8 il sovrano supremo dei Pitti, un popolo pre-indoeuropeo della Caledonia, e muove guerra all'impero romano nel III secolo d.C. Il ciclo consiste di quattro racconti pubblicati Howard vivente, un racconto e tre poesie postume, e quattro testi incompiuti di lunghezza diseguale; \u00e8 stato riunito per la prima volta secondo la cronologia interna nel volume \"Bran Mak Morn\", Dell, 1969, che inglob\u00f2 nella sequenza anche un racconto di Turlogh O'Brien e uno di Cormac Mac Art contenenti riferimenti ai Pitti. La successiva edizione \"Bran Mak Morn: The Last King\", a cura di Rusty Burke e Patrice Louinet, Del Rey / Ballantine, 2005, mantiene il racconto di Turlogh ma sostituisce quello di Cormac con due storie dell'orrore a tema celtico e dedica un'appendice ai testi incompiuti.\nDi seguito si riporta il nucleo principale della serie secondo l'ordine cronologico stabilito nell'edizione Del Rey / Ballantine:\nDi seguito si elencano i testi incompiuti riuniti nell'edizione Del Rey / Ballantine:\n\"Sovrani della notte\" e \"I Vermi della Terra\" sono stati tradotti per la prima volta in italiano nella raccolta \"Skull-Face\", Fantacollana 23, Editrice Nord, 1978 (comprendente anche \"Turlogh il Nero\"); sono stati poi riproposti con l'aggiunta de \"La razza perduta\" nel volume omnibus \"Tutti i cicli fantastici di Robert E. Howard Tomo III \u2013 I Cicli Celta e di Faccia di Teschio\", a cura di Gianni Pilo, Grandi Tascabili Economici 323, Newton Compton Editori, 1995. Tale edizione presenta arbitrariamente questi tre testi come parte di un Ciclo celta unitario, comprendente anche tre racconti di Turlogh O'Brien, un racconto di Cormac Mac Art (diverso da quello incluso nella raccolta Dell) e un racconto dell'orrore a tema celtico (diverso da quelli poi inclusi nella raccolta Del Rey / Ballantine).\nL'edizione Del Rey / Ballantine \u00e8 stata pubblicata in italiano come \"Bran Mak Morn\", Epix 7, Arnoldo Mondadori Editore, 2009; tale traduzione comprende solo i nove testi completi e taglia l'appendice di frammenti.\nTurlogh O'Brien.\nTurlogh O'Brien \u00e8 un avventuriero irlandese dell'anno Mille che vive sotto il regno di Brian Boru. Il ciclo consiste di due racconti pubblicati Howard vivente, un terzo racconto edito postumo in due stesure alternative, e due frammenti incompiuti. \n\"Spears of Clontarf\" \u00e8 tradizionalmente pubblicato come testo realistico auto-conclusivo, e in particolare \u00e8 apparso nella raccolta di racconti storici \"Sword Woman and Other Historical Adventures\", Del Rey / Ballantine, 2011. I rimanenti cinque testi sono stati riuniti per la prima volta in \"Swords of the North\", The Robert E. Howard Foundation Press, 2014. \n\"Gli dei di Bal-Sagoth\", \"Il\" \"Crepuscolo del Dio Grigio\" e \"Turlogh il Nero\" sono stati tradotti in italiano per la prima volta separatamente l'uno dagli altri, ciascuno in una diversa antologia miscellanea; la prima pubblicazione sistematica fu nel volume omnibus \"Tutti i cicli fantastici di Robert E. Howard Tomo III \u2013 I Cicli Celta e di Faccia di Teschio\", a cura di Gianni Pilo, Grandi Tascabili Economici 323, Newton Compton Editori, 1995. Tale edizione presenta arbitrariamente questi tre testi come parte di un Ciclo celta unitario, comprendente anche tre racconti di Bran Mak Morn, un racconto di Cormac Mac Art e un racconto dell'orrore a tema celtico.\nJames Allison.\nJames Allison \u00e8 un texano del Ventesimo secolo capace di rievocare le proprie vite precedenti in varie epoche della storia umana. Il ciclo consiste di tre racconti completi, di cui uno postumo:\nAd essi si aggiungono quattro frammenti completati da altri autori:\nI tre racconti completi e i tre frammenti di cui \u00e8 noto il testo originale sono stati riuniti per la prima volta in \"Swords of the North\", The Robert E. Howard Foundation Press, 2014.\nI due racconti pubblicati Howard vivente sono stati tradotti per la prima volta in italiano nella raccolta \"Skull-Face\", Fantacollana 23, Editrice Nord, 1978. Sono stati poi riproposti nel volume omnibus \"Tutti i cicli fantastici di Robert E. Howard Tomo V \u2013 I Cicli di Kull di Valusia, di James Allison, di Cthulhu e di Almuric\" (a cura di Gianni Pilo, Grandi Tascabili Economici 325, Newton Compton Editori, 1995); tale edizione ascrive arbitrariamente al ciclo di James Allison anche il racconto dell'orrore \"I Figli della notte\" (\"Children of the Night\"), appartenente in realt\u00e0 alla serie di John Kirowan &amp; John Conrad.\nCicli dell'orrore.\nDe Montour.\nUn lupo mannaro francese del XV secolo protagonista di due racconti.\nIl dittico \u00e8 stato riunito per la prima volta nella raccolta miscellanea \"Shadow Kingdoms\", Wildside Press, 2004. La prima traduzione italiana sistematica \u00e8 in \"Racconti dell'Orrore di Robert E. Howard\" (2 vol.), Urania Horror 8 e 10, Arnoldo Mondadori Editore, 2015. \n\"Villaggio di Faring\".\nDue racconti e una poesia ambientati nell'eponimo villaggio costiero inglese. \nIl trittico \u00e8 stato riunito per la prima volta in lingua originale nella raccolta miscellanea \"The Horror Stories of Robert E. Howard\", Del Rey / Ballantine, 2008; un volume monografico in traduzione italiana era gi\u00e0 apparso con il titolo di \"Orrore a Faring Town\", Collana Fant\u00e0sia, Il Cerchio Iniziative Editoriali, 1999.\nRacconti celtici.\nI seguenti racconti sono auto-conclusivi ma seguono tutti il medesimo schema di trama: un uomo del Ventesimo secolo ricorda una propria vita precedente come guerriero celta e sfrutta queste memorie ataviche per affrontare nel presente una qualche entit\u00e0 paranormale legata ai Miti di Cthulhu e ai cicli di Bran Mak Morn e Turlogh O'Brien.\n\"Il Piccolo popolo\" e \"I Figli della notte\" appaiono come appendice alla saga di Bran Mak Morn nella raccolta \"Bran Mak Morn: The Last King\", a cura di Rusty Burke e Patrice Louinet, Del Rey / Ballantine, 2005; in seguito l'intera sequenza \u00e8 stata riunita in \"The Horror Stories of Robert E. Howard\", Del Rey / Ballantine, 2008.\nLa prima traduzione italiana sistematica \u00e8 in \"Racconti dell'Orrore di Robert E. Howard\" (2 vol.), Urania Horror 8 e 10, Arnoldo Mondadori Editore, 2015. In precedenza il volume omnibus \"Tutti i cicli fantastici di Robert E. Howard Tomo III \u2013 I Cicli Celta e di Faccia di Teschio\" (a cura di Gianni Pilo, Grandi Tascabili Economici 323, Newton Compton Editori, 1995) aveva presentato arbitrariamente \"Il tumulo sul promontorio\" come parte di un Ciclo celta unitario, comprendente anche tre racconti di Bran Mak Morn, tre racconti di Turlogh O'Brien e un racconto di Cormac Mac Art; in modo analogo \"Tutti i cicli fantastici di Robert E. Howard Tomo V \u2013 I Cicli di Kull di Valusia, di James Allison, di Cthulhu e di Almuric\" (a cura di Gianni Pilo, Grandi Tascabili Economici 325, Newton Compton Editori, 1995) aveva ascritto impropriamente \"I Figli della notte\" al ciclo di James Allison.\nJohn Kirowan e John Conrad.\nKirowan e Conrad sono due esoteristi e investigatori del paranormale esperti del culto di Cthulhu; i due esordiscono come personaggi minori nel racconto \"I Figli della notte\" e sono co-protagonisti di \"Non scavatemi la fossa\" (nonch\u00e9 del racconto incompiuto \"La casa\")\",\" inoltre Conrad appare da solo in \"Gli Abitatori dei Cunicoli\" e analogamente Kirowan \u00e8 il personaggio principale de \"L'abitatore dell'anello\"; in entrambi questi racconti i due personaggi sono affiancati da un comprimario di nome O'Donnel. \nLa prima traduzione italiana sistematica \u00e8 \"Racconti dell'Orrore di Robert E. Howard\" (2 vol.), Urania Horror 8 e 10, Arnoldo Mondadori Editore, 2015. In precedenza il volume omnibus \"Tutti i cicli fantastici di Robert E. Howard Tomo V \u2013 I Cicli di Kull di Valusia, di James Allison, di Cthulhu e di Almuric\" (a cura di Gianni Pilo, Grandi Tascabili Economici 325, Newton Compton Editori, 1995) aveva ascritto impropriamente \"I Figli della notte\" al ciclo di James Allison. \nAltri racconti del Ciclo di Chtulhu.\n\"La Pietra Nera\" e \"Il fuoco di Assurbanipal\" sono stati tradotti per la prima volta in italiano nella raccolta \"Skull-Face\", Fantacollana 23, Editrice Nord, 1978; sono stati poi riproposti con l'aggiunta de \"La cosa sopra il tetto\" nel volume omnibus \"Tutti i cicli fantastici di Robert E. Howard Tomo V \u2013 I Cicli di Kull di Valusia, di James Allison, di Cthulhu e di Almuric\" (a cura di Gianni Pilo, Grandi Tascabili Economici 325, Newton Compton Editori, 1995); infine \"Zoccoli Infernali\" \u00e8 stato riunito alla sequenza in \"Racconti dell'Orrore di Robert E. Howard\" (2 vol.), Urania Horror 8 e 10, Arnoldo Mondadori Editore, 2015. \"Sfida all'Ignoto\" \u00e8 stato invece tradotto per la prima volta nel volume monografico dedicato a H.P. Lovecraft \"Il Necronomicon\", Oscar Draghi, Arnoldo Mondadori Editore, 2016.\nRacconti \"Weird Western\" e \"Southern Gothic\".\nRacconti dell'orrore ambientati negli Stati Uniti sudorientali, fra le praterie del Texas, le pinete dell'Arkansas e le paludi della Louisiana; fanno variamente riferimento alle tradizioni sciamaniche dei nativi americani e alla religione vud\u00f9 praticata dagli afroamericani. \nLa prima traduzione italiana sistematica \u00e8 \"Racconti dell'Orrore di Robert E. Howard\" (2 vol.), Urania Horror 8 e 10, Arnoldo Mondadori Editore, 2015. In precedenza il volume omnibus \"Tutti i cicli fantastici di Robert E. Howard Tomo IV \u2013 I Cicli di Solomon Kane e di Kirby Buckner\" (a cura di Gianni Pilo, Grandi Tascabili Economici 324, Newton Compton Editori, 1995) aveva presentato impropriamente \"Canaan nero\", \"I colombi dell'inferno\" e \"Lacrime scarlatte\" come parte di un ciclo coeso con protagonista Kirby Buckner; in realt\u00e0 Kirby Buckner \u00e8 il personaggio principale solo di \"Canaan nero\" e i protagonisti degli altri due racconti gli sono semplicemente somiglianti. \nRacconti dell'orrore auto-conclusivi.\nLa prima traduzione italiana sistematica di questi testi \u00e8 \"Racconti dell'Orrore di Robert E. Howard\" (2 vol.), Urania Horror 8 e 10, Arnoldo Mondadori Editore, 2015.\nCicli storici.\nLal Singh.\nUn condottiero sikh protagonista di tre brevi racconti, successivamente incorporato fra i personaggi ricorrenti della saga di El Borak. Prima pubblicazione postuma in \"The Adventures of Lal Singh\", a cura di Robert M. Price, Cryptic Publications, 1985.\nAgnes de Chastillon.\nUna mercenaria francese suddita di re Francesco I, protagonista di due racconti e un frammento pubblicati postumi.\nI due racconti di Howard e il \"pastiche\" di Page furono riuniti per la prima volta in \"The Sword Woman\", Zebra Books, 1977; la prima edizione completa senza interpolazioni \u00e8 stata in \"Sword Woman and Other Historical Adventures\", Del Rey / Ballantine, 2011. \nCormac FitzGeoffrey.\nUn cavaliere crociato di ascendenza normanno-celtica, protagonista di due racconti pubblicati Howard vivente e una bozza incompiuta postuma.\nI due racconti di Howard e il \"pastiche\" di Tierney furono riuniti per la prima volta in \"Hawks of Outremer\", Donald M. Grant, 1979; la prima edizione completa senza interpolazioni \u00e8 stata in \"Lord of Samarcand and Other Adventure Tales of the Old Orient\", Bison Books, 2005.\nTerence Vulmea e Helen Travel.\nRispettivamente un bucaniere irlandese e una piratessa inglese attivi nei Caraibi del Seicento; i due romanzi brevi di Vulmea e l'unico racconto di Travel, tutti e tre postumi, sono stati riuniti per la prima volta nella raccolta monografica \"Black Vulmea's Vengeance &amp; Other Tales of Pirates\", Donald M. Grant, 1976\nCormac Mac Art.\nUn pirata irlandese dell'Alto Medioevo protagonista di due racconti e due frammenti; tutti tranne uno sono apparsi per la prima volta nella raccolta monografica \"Tigers of the Sea\", a cura di Richard L. Tierney, Donald M. Grant, 1974. Tale edizione ne ha anche stabilito la cronologia interna. \nLa traduzione italiana de \"Il tempio dell'abominio\" entro il volume omnibus \"Tutti i cicli fantastici di Robert E. Howard Tomo III \u2013 I Cicli Celta e di Faccia di Teschio\" (Grandi Tascabili Economici 323, Newton Compton Editori, 1994) lo presenta arbitrariamente come parte di un Ciclo celta unitario, comprendente anche tre racconti di Bran Mak Morn, tre di Turlogh O'Brien e un racconto dell'orrore a tema celtico.\nCicli western.\nNel 2014 Fratini Editore ha dato alle stampe il volume \"Sfida al canyon infernale\", contenente otto racconti western di Howard, mai pubblicati fino ad allora in Italia.\nQuesti i racconti inseriti nel volume:"}
{"id": "42364", "revid": "2181294", "url": "https://it.wikipedia.org/wiki?curid=42364", "title": "Franco Fontana (fotografo)", "text": "Biografia.\nComincia a fotografare nel 1961. Frequentatore dei \"Fotoclub\", la sua attivit\u00e0 \u00e8 prevalentemente amatoriale, anche se svolge ricerche estetiche su diversi temi. Molto rilevanti saranno quelle dedicate all'espressione astratta del colore, svolte in un periodo in cui l'astrattismo in fotografia era da ricercarsi esclusivamente nel bianco e nero.\nNel 1963 espone alla Terza Biennale Internazionale del Colore a Vienna; l'anno dopo \"Popular Photography\" gli pubblica, per la prima volta, un portfolio con testo di Piero Racanicchi. Tiene le prime esposizioni personali nel 1965 a Torino (Societ\u00e0 fotografica Subalpina) e nel 1968 a Modena (Galleria della Sala di Cultura). L'esposizione nella citt\u00e0 natale segna una svolta nella sua ricerca. \nLa sua complessa attivit\u00e0 e il rilievo internazionale della sua produzione possono essere compendiati in alcune cifre. Gli sono stati dedicati oltre 70 libri, pubblicati da editori italiani, francesi, tedeschi, svizzeri, spagnoli, americani e giapponesi. Ha esposto in musei pubblici e gallerie private di tutto il mondo; oltre 400 sono le mostre personali e di gruppo che ha finora tenuto. \nLe sue opere sono conservate in oltre cinquanta musei in tutto il mondo, fra i quali: International Museum of Photography, Rochester; Museum of Modern Art, New York; Museum of Fine Arts, San Francisco; Museum Ludwig, Colonia; Mus\u00e9e d'Art Moderne de la Ville de Paris; Victoria and Albert Museum, Londra; Stedelijk Museum, Amsterdam; Kunsthaus di Zurigo; Galleria civica d'arte moderna e contemporanea, Torino; The Photographic Museum, Helsinki; Museo Pu\u0161kin delle belle arti, Mosca; The University of Texas, Austin; Museum of Modern Art, Norman, Oklahoma; Museo d'Arte di San Paolo; Israel Museum, Gerusalemme; Museo Metropolitano, Tokyo; Galleria Nazionale di Pechino; The Australian National Gallery, Melbourne; The Art Gallery of New South Wales, Sydney; e in altre gallerie private. \nHa ottenuto importanti riconoscimenti e premi, in Italia e all'estero. Ha collaborato e collabora con riviste e quotidiani: \"Time-Life\", \"Vogue\" USA, \"Vogue\" France, \"Il Venerd\u00ec di Repubblica\", \"Sette\", \"Panorama\", \"Epoca\", \"Class\", \"Frankfurter Allgemeine\", \"New York Times\". \nTra le tante campagne pubblicitarie da lui firmate, vanno almeno ricordate quelle per: Fiat, Volkswagen, Ferrovie dello Stato, Snam, Sony, Volvo, Versace, Canon, Kodak, Robe di Kappa. \nHa tenuto workshop e conferenze all'estero (Guggenheim Museum, New York; Institute of Technology, Tokyo; Accademia di Bruxelles; Universit\u00e0 di Toronto; Parigi; Arles; Rockport; Barcellona; Taipei) e in numerose citt\u00e0 italiane (tra le tante: Torino, Politecnico; Roma) e ha collaborato con il Centro Georges Pompidou, nonch\u00e9 con i Ministeri della Cultura di Francia e Giappone. \u00c8 stato direttore artistico del Toscana FotoFestival.\nCuriosit\u00e0.\nNel 2016 una foto del Maestro Franco Fontana viene utilizzata come copertina dell'album \"I maestri del colore\", della band Corde Oblique."}
{"id": "42365", "revid": "767487", "url": "https://it.wikipedia.org/wiki?curid=42365", "title": "Vodka Lemon", "text": "Vodka Lemon \u00e8 un film del 2003 diretto da Hiner Saleem.\nFilm realizzato da una coproduzione franco-italo-svizzero-armena e diretto dal curdo Hiner Saleem, alla sua quarta esperienza, che mostra l'Armenia tra cruda realt\u00e0 e favolistica felicit\u00e0, comunque sempre racchiusa in un complessivo scenario di decadimento, testimoniato dalla costante presenza della neve, in attesa del disgelo.\nTrama.\nHamo si mette in contatto coi figli, organizza il matrimonio della nipote e conosce Nina. La figlia di questa racconta alla madre di riuscire a mettere da parte un po' di soldi suonando il pianoforte in un albergo e raccogliendo mance, celando cos\u00ec l'attivit\u00e0 di prostituta che \u00e8 ridotta a praticare per portare avanti la famiglia.\nHamo e Nina, vedovi e poveri, sono costretti a vendere i loro affetti pi\u00f9 cari quando le loro possibilit\u00e0 di tirare avanti la baracca s'infrangono: Hamo contava su uno dei suoi figli, trasferitosi a Parigi, ma ancora senza lavoro, e comincia vendendo un armadio, quindi un televisore e infine una divisa da militare, mentre Nina, resasi conto dell'attivit\u00e0 della figlia e dell'impossibilit\u00e0 di andare avanti in questo modo, \u00e8 costretta a vendere il pianoforte.\nMa proprio la scelta di Hamo, infine, di non vendere il pianoforte, porta alla luce il valore di ottimismo che il film vuole evidenziare, e di rinascita oltre il declino.\nProduzione.\nIl film \u00e8 rinchiuso all'interno di una struttura circolare: si apre con un letto che scorre in avanti, verso lo spettatore, e si chiude con un pianoforte che si allontana, diretto verso l'orizzonte."}
{"id": "42366", "revid": "729019", "url": "https://it.wikipedia.org/wiki?curid=42366", "title": "Coppa Volpi", "text": "La Coppa Volpi \u00e8 il premio che viene assegnato nell'ambito della Mostra Internazionale d'Arte Cinematografica di Venezia per la miglior interpretazione sia maschile che femminile.\nIl riconoscimento, indetto a partire dalla terza edizione della rassegna (1935), deve il suo nome al conte Giuseppe Volpi, presidente della Biennale di Venezia e \"padre\" della mostra del cinema."}
{"id": "42368", "revid": "6923", "url": "https://it.wikipedia.org/wiki?curid=42368", "title": "Accesso universale", "text": "Accesso universale \u00e8 una tecnologia introdotta nel sistema operativo macOS per facilitare l'utilizzo del computer a tutte quelle che persone che hanno problemi uditivi, visivi o tattili. In sostanza sono una serie di accorgimenti per consentire ai portatori di handicap l'utilizzo del computer.\nSi attivano abilitando le opzioni che si trovano nel pannello Accesso Universale presente nelle Preferenze di Sistema."}
{"id": "42369", "revid": "287204", "url": "https://it.wikipedia.org/wiki?curid=42369", "title": "Quadrato (algebra)", "text": "In algebra, viene definito quadrato di un numero formula_1 l'elevamento dello stesso alla seconda potenza, ossia la sua moltiplicazione per s\u00e9 stesso eseguita una volta:\nIl termine \"quadrato\" viene dalla geometria, poich\u00e9 l'area di un quadrato si ottiene appunto moltiplicando il lato per s\u00e9 stesso.\nIl quadrato di un numero immaginario \u00e8 un numero reale minore o uguale a zero, mentre per i numeri complessi si calcola\nPropriet\u00e0.\nAd esempio il quadrato di formula_6 \u00e8 formula_7, ma anche il quadrato di formula_8 \u00e8 uguale a formula_7.\nDa una formula siffatta si identificano un sottoinsieme infinito numerabile delle terne pitagoriche, per ogni formula_21 intero. Ad es. : (3, 4, 5) con formula_22; (5, 12 ,13); (7, 24 ,25); (9, 40, 41); (11, 60, 61); (13, 84, 85); (15, 112, 113); (17, 144, 145); (19, 180, 181); (21, 220, 221); (23, 264, 265).\nQuadrati perfetti.\nIl quadrato di un numero intero diverso da zero \u00e8 sempre un numero naturale. I numeri naturali che sono quadrati di numeri interi si definiscono quadrati perfetti.\nDi seguito alcune propriet\u00e0:\nAd esempio\nindicabile attraverso la formula\nindicabile attraverso la formula"}
{"id": "42377", "revid": "1543377", "url": "https://it.wikipedia.org/wiki?curid=42377", "title": "Nebulosa Trifida", "text": "La Nebulosa Trifida (nota anche come M 20, o NGC 6514) \u00e8 una nebulosa a emissione e una regione H II situata nella costellazione del Sagittario.\nDeve il suo nome alle tre linee scure di nubi di polvere che la dividono in tre parti.\nOsservazione.\nLa Nebulosa Trifida si individua con facilit\u00e0 anche con piccoli strumenti in nottate limpide; la sua posizione \u00e8 facile da reperire, trovandosi circa 8\u00b0 a nord della stella (\"Al Nasl\"), che rappresenta la punta della freccia del Sagittario, e poco a nord della pi\u00f9 brillante Nebulosa Laguna. La regione che la ospita \u00e8 ricchissima di stelle di fondo e il chiarore della Via Lattea \u00e8 molto intenso, a causa della vicinanza del nucleo; un binocolo 10x50 \u00e8 in grado di mostrare diversi particolari: appare come una macchia circolare e opaca, circondata da diverse stelle. Un telescopio da 120-140 mm consente di notare ulteriori particolari, come variazioni di intensit\u00e0 della luminosit\u00e0, e anche diverse delle stelle associate, fra le quali ne spicca una situata quasi in posizione centrale; con strumenti da 200 mm sono visibili un gran numero di dettagli secondari, specialmente le bande oscure che hanno conferito il nome alla nebulosa.\nLa Nebulosa Trifida pu\u00f2 essere osservata con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque impossibile, mentre nell'Europa centrale appare molto bassa; dall'emisfero sud la nebulosa \u00e8 ben visibile alto nelle notti dell'inverno australe e all'altezza del Tropico del Capricorno pu\u00f2 vedersi quasi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nLa nebulosa si trova a breve distanza dall'eclittica (meno di un grado) e perci\u00f2 non sono infrequenti i casi di occultazione da parte dei vari corpi del sistema solare.\nStoria delle osservazioni.\nLa Nebulosa Trifida \u00e8 stata scoperta probabilmente da Guillaume Le Gentil nel 1747, assieme alla Nebulosa Laguna; la prima descrizione viene per\u00f2 fatta da Charles Messier, il quale la inser\u00ec nel suo celebre catalogo. William Herschel fu il primo a scoprire le bande oscure che attraversano la nebulosa: egli cos\u00ec consider\u00f2 la nebulosa come quattro oggetti differenti e assegn\u00f2 loro quattro designazioni, H IV.41 e H V.10, H V.11, H V.12; il nome Trifida fu invece assegnatole dal figlio John, che la osserv\u00f2 e la studi\u00f2 attentamente dal Capo di Buona Speranza. L'ammiraglio Smyth invece non riusc\u00ec ad osservare bene la nebulosit\u00e0.\nCaratteristiche.\nLa Nebulosa Trifida dista circa 5.000 anni luce dalla Terra, venendosi cos\u00ec a trovare nel Braccio del Sagittario, ossia il braccio di spirale immediatamente pi\u00f9 interno del nostro. La singola stella massiva visibile al centro \u00e8 fonte della gran parte dell'illuminazione dell'intera nebulosa; ha un'et\u00e0 stimata di circa 300.000 anni, che ne farebbe la pi\u00f9 giovane regione di formazione stellare conosciuta.\nLe stelle che eccitano i suoi gas sono giganti blu di classe spettrale O e di magnitudine assoluta pari a -5, dell'et\u00e0 di circa 7 milioni di anni; i vari colori sono dati dai diversi elementi: il rosso \u00e8 tipico dell'idrogeno, mentre l'azzurro dell'ossigeno. Le bande oscure sono invece polveri e gas freddi e non illuminati.\nAlla lunghezza d'onda di 9,4\u00a0cm la nebulosa emette onde radio, causata dalla collisione fra elettroni e protoni, che generano calore fino a raggiungere temperature di 10.000 K. Al centro si trova la stella ADS 10991, una stella tripla con componenti di magnitudine 7,6, 10,7 e 8,7.\nIl Telescopio Spaziale Hubble ha mostrato nella nube una regione di polvere e gas, una \"culla di stelle\" piena di embrioni di stelle. Questa nube dista circa 8 anni luce dalla stella centrale della nebulosa. Il piccolo e stretto getto che sporge dalla testa della nube in direzione dell'angolo superiore sinistro \u00e8 grande circa tre quarti di anno luce (cio\u00e8 circa 7.000.000.000.000 km). La fonte del getto \u00e8 un giovanissimo oggetto stellare nascosto dentro la nube. I getti come questo sono i \"gas di scarico\" della formazione stellare.\nLa foto mostra anche un \"gambo\" (l'oggetto a forma di dito alla destra del getto). Questo gambo rappresenta un notevole esempio di EGG (Evaporating Gaseous Globules, Globuli Gassosi in Evaporazione) che \u00e8 sopravvissuto perch\u00e9 sulla sua punta c'\u00e8 un nodo di gas sufficientemente denso da resistere alla corrosione della potente radiazione stellare. L'immagine \u00e8 stata presa l'8 settembre 1997, \u00e8 in falsi colori ed \u00e8 il risultato della combinazione di 3 distinte immagini: filtro atomi di idrogeno, zolfo ionizzato e ossigeno doppiamente ionizzato.\nNella cultura di massa.\nVi \u00e8 un'immagine della nebulosa Trifida nella copertina dell'album \"Islands\" (1971), del gruppo musicale britannico King Crimson."}
{"id": "42378", "revid": "597500", "url": "https://it.wikipedia.org/wiki?curid=42378", "title": "Premio San Marco", "text": "Il premio San Marco \u00e8 stato uno dei premi istituiti dalla Mostra internazionale d'arte cinematografica di Venezia, accanto ai gi\u00e0 noti Leone d'Oro (per il miglior film ed alla carriera) e coppa Volpi (per la miglior interpretazione maschile e femminile).\nIl premio, in vigore nelle sole edizioni del 2002 e del 2003 della mostra veneziana, era destinato al film vincitore della sezione \"Controcorrente\", caratterizzata dalla presentazione di film di particolare vitalit\u00e0 ed originalit\u00e0, soprattutto di registi giovani ed emergenti."}
{"id": "42381", "revid": "834", "url": "https://it.wikipedia.org/wiki?curid=42381", "title": "NGC 6514", "text": ""}
{"id": "42383", "revid": "254059", "url": "https://it.wikipedia.org/wiki?curid=42383", "title": "Far di conto", "text": "Con la locuzione saper far di conto si intende la conoscenza dell'aritmetica elementare, in particolare, saper svolgere i calcoli e le operazioni pi\u00f9 semplici. \nIl far di conto viene di fatto incluso in tutti i programmi di alfabetizzazione e chi non sa far di conto viene considerato analfabeta.\nL'incapacit\u00e0 patologica di operare con i numeri, solitamente associata a lesioni neurologiche, viene chiamata discalculia."}
{"id": "42389", "revid": "6923", "url": "https://it.wikipedia.org/wiki?curid=42389", "title": "Aqua (informatica)", "text": "Aqua \u00e8 un marchio registrato di Apple Inc. che identifica il tema e l'interfaccia grafica utilizzati dal sistema operativo macOS. Il nome non \u00e8 associato a una specifica interfaccia grafica quanto a una serie di regole legate alla realizzazione dell'interfaccia stessa. Queste regole comprendono il disegno degli elementi grafici e la loro disposizione.\nIl nome \"Aqua\" venne scelto perch\u00e9 il tema dell'interfaccia grafica ricorda l'acqua. I pulsanti sono principalmente di colore blu traslucido e l'interfaccia grafica fa un ampio utilizzo di semitrasparenze o di superfici che sembrano traslucide. Il disegno del tema originale di Aqua \u00e8 ispirato ai case traslucidi e semitrasparenti dei primi iMac e dei Power Macintosh G3. Quando Apple, nel 2003-2004 decise di abbandonare i case semitrasparenti e di optare invece per l'utilizzo di alluminio anodizzato (come negli Apple Cinema Display) o in plastica bianca, fu aggiornato anche il tema, incorporando un look pi\u00f9 opaco e metallizzato e dando meno peso a trasparenze e sfondi rigati.\nLe due caratteristiche principali di Aqua sono i pulsanti traslucidi usati per controllare le finestre (colorati rosso, giallo e verde) e il Dock utilizzato per facilitare la navigazione tra le applicazioni.\nVi sono due stili di presentazione delle finestre inclusi in Aqua: Standard e Brushed Metal. Lo stile Standard contiene bottoni traslucenti, come se fossero fatti di vetro. I pulsanti vengono disposti nella parte superiore della finestra. Lo stile Brushed Metal utilizza una variet\u00e0 del grigio che ricorda il case del Power Mac G5, i pulsanti sono disposti dentro la finestra. Inoltre a differenza dello stile precedente molti pulsanti sembrano fatti di plastica avendo un colore meno luminoso rispetto ai tasti dello stile Standard.\nCon l'uscita di Mac OS X Leopard si \u00e8 visto l'abbandono da parte di Apple dello stile Brushed Metal, a favore del Solid Metal, gi\u00e0 visto dagli utenti in iTunes a partire dalla versione 5.0.\nAqua \u00e8 gestito da Quartz Compositor, il motore alla base della rappresentazione grafica di tutti gli elementi sullo schermo di Mac OS X\nOrigini di Aqua.\nAqua originariamente nasce con il programma iMovie 2. In iMovie 2 i pulsanti e le barre di scorrimento erano disegnate con il tema Aqua. Visto il successo riscosso del nuovo tema Apple decise di renderlo il tema standard del Mac OS X Public Beta che venne presentato nell'autunno del 2000. Il tema fu molto apprezzato e quindi rimase come tema standard del macOS.\nAqua viene utilizzato da tutte le applicazioni native per Mac OS X e le applicazioni Carbon, solo l'ambiente Classic non utilizza Aqua per ragioni di compatibilit\u00e0."}
{"id": "42391", "revid": "77358", "url": "https://it.wikipedia.org/wiki?curid=42391", "title": "Buongiorno notte", "text": ""}
{"id": "42392", "revid": "77358", "url": "https://it.wikipedia.org/wiki?curid=42392", "title": "Buongiorno Notte", "text": ""}
{"id": "42393", "revid": "22475", "url": "https://it.wikipedia.org/wiki?curid=42393", "title": "Buongiorno, Notte", "text": ""}
{"id": "42394", "revid": "256896", "url": "https://it.wikipedia.org/wiki?curid=42394", "title": "Mostra del Cinema di Venezia", "text": ""}
{"id": "42401", "revid": "438678", "url": "https://it.wikipedia.org/wiki?curid=42401", "title": "Il ritorno (film 2003)", "text": "Il ritorno (\"Vozvra\u0161\u010denie\") \u00e8 un film del 2003 diretto da Andrej Zvjagincev, vincitore del Leone d'oro alla 60\u00aa Mostra Cinematografica di Venezia.\nTrama.\nDue giovani fratelli, Vanja e Andrej, sono molto attaccati l'uno all'altro, forse per sopperire alle difficolt\u00e0 di un'infanzia vissuta senza padre. L'improvviso ritorno del genitore dopo dodici anni di assenza scuote le esistenze dei due ragazzini. Con il riluttante assenso della madre Vanja e Andrej si imbarcano in quella che credono essere una vacanza di pesca con il taciturno e misterioso genitore.\nProduzione.\nRealizzato con un budget di 400.000 dollari (incassandone 4.400.000), il film \u00e8 stato girato tra il Lago Ladoga ed il Golfo di Finlandia nell'estate del 2002.\nLa morte di Vladimir Garin.\nPoco prima dell'uscita del film, il 25 giugno 2003, l'attore sedicenne Vladimir Garin \u00e8 morto accidentalmente affogando proprio in un lago che era stato utilizzato per le riprese del film, il \"lago di Osinovsk\", nei pressi del villaggio di Sosnovo. Al momento della consegna del Leone d'oro, il regista e il giovanissimo coprotagonista Ivan Dobronravov hanno ricordato Garin (che nel film interpretava il fratello maggiore Andrej)."}
{"id": "42405", "revid": "2225", "url": "https://it.wikipedia.org/wiki?curid=42405", "title": "Hana-bi", "text": ""}
{"id": "42407", "revid": "6790", "url": "https://it.wikipedia.org/wiki?curid=42407", "title": "Hana-Bi", "text": ""}
{"id": "42409", "revid": "2225", "url": "https://it.wikipedia.org/wiki?curid=42409", "title": "Beat Takeshi", "text": ""}
{"id": "42411", "revid": "767487", "url": "https://it.wikipedia.org/wiki?curid=42411", "title": "Hana-bi - Fiori di fuoco", "text": " \u00e8 un film del 1997 diretto da Takeshi Kitano.\nVincitore del Leone d'oro alla 54\u00aa Mostra internazionale d'arte cinematografica di Venezia, grazie all'importante premio aggiudicatosi dal film, \"Hana-Bi\" \u00e8 riconosciuto come la pellicola che diede rinomanza internazionale a Takeshi Kitano.\nTrama.\nNishi \u00e8 un ex-poliziotto dai modi bruschi e sbrigativi, vincolato a degli strozzini della yakuza a causa di un debito. Ma il suo carattere nasconde un profondo dolore: sua moglie \u00e8 affetta da leucemia ed \u00e8 senza speranza di cura. Intanto Horibe, un suo collega, rimane paralizzato durante un'operazione di polizia, e vede il proprio mondo crollargli addosso.\nA queste due storie dolorose i protagonisti troveranno modi diversi di reagire: Horibe, dopo un tentativo di suicidio, decide di dedicarsi alla pittura; Nishi, sotto consiglio del medico, decide di trascorrere gli ultimi momenti della moglie al suo fianco. Dopo aver rapinato una banca travestendosi da poliziotto, Nishi fugge assieme alla moglie dalla citt\u00e0, ricercato dagli uomini della yakuza e dai suoi ex-colleghi.\nProduzione.\n\"Hana-bi\" in giapponese significa letteralmente \"fiori di fuoco\", come a rappresentare i due elementi protagonisti della pellicola: i delicati fiori disegnati ed il violento fuoco delle pistole. La storia si divide tutta fra estrema violenza ed estrema dolcezza.\nRegia.\nGi\u00e0 con \"Violent Cop\", Kitano aveva gettato le basi narrative per questo film (molti elementi della storia sono simili), ma mentre quello era semplicemente un classico \"yakuza movie\", genere molto amato in Giappone, in \"Hana-bi\" il colore rosso sangue serve anche per dipingere meravigliosi quadri.\nKitano per la prima volta reinterpreta il genere proponendo una storia catartica, dove la \"grande sparatoria\" non chiude la storia ma addirittura l'apre, dove la violenza non \u00e8 al servizio del bene o di un qualche ideale, bens\u00ec fine a s\u00e9 stessa. \"Hana-bi\" \u00e8 una storia di rinascita, di riscatto, di una nuova vita che nasce dalla morte. Di fiori nati dal fuoco, da quel fuoco che colpisce i giusti come gli ingiusti, e che quindi non ha messaggio morale.\nTutto il film \u00e8 cosparso s\u00ec da sangue, ma anche da immagini meravigliose e delicate, come i colori pastello dei quadri e dei paesaggi. Tutti i quadri o i disegni presenti nel film sono opera di Kitano stesso, rendendo quindi quasi biografica la storia di Horibe che, una volta perso tutto nella vita, solo nel disegno trover\u00e0 riscatto e voglia di vivere: anche il regista ha sub\u00ecto nella realt\u00e0 un violentissimo incidente in moto nell'agosto del 1994, e durante la convalescenza si \u00e8 dilettato di disegno.\nNishi invece vive una dolorosa esperienza con la moglie malata terminale, trasformandosi da poliziotto violento a tenero marito e prendendosi cura della donna in rigoroso silenzio. Non c'\u00e8 dialogo fra i due, ma \u00e8 tutto un linguaggio di gesti, di sguardi e di giochi. Il gioco \u00e8 elemento fondamentale di Kitano ed \u00e8 presente in tutti i film, proprio come il mare e la violenza: sembra che nessun momento sia troppo triste o tragico per non poter lasciarsi andare ad un piccolo gioco.\nColonna sonora.\nFrutto della quarta collaborazione tra Joe Hisaishi e Takeshi Kitano, il commento musicale \u00e8 uno dei pi\u00f9 belli tra quelli realizzati dal compositore giapponese.\nPi\u00f9 delle altre volte, la musica \u00e8 componente essenziale del film.\nTracklist:\nDistribuzione.\nIl film \u00e8 stato presentato in anteprima in Italia alla 54\u00aa Mostra internazionale d'arte cinematografica di Venezia il 3 settembre 1997 (mentre in patria \u00e8 uscito il 24 gennaio 1998)."}
{"id": "42415", "revid": "228587", "url": "https://it.wikipedia.org/wiki?curid=42415", "title": "Congetture matematiche", "text": "L'elenco di congetture che segue \u00e8 ripartito in quattro sezioni relative lo status corrente delle congetture."}
{"id": "42418", "revid": "125623520", "url": "https://it.wikipedia.org/wiki?curid=42418", "title": "Il ritorno di Cagliostro", "text": "Il ritorno di Cagliostro \u00e8 un film del 2003 girato in stile falso documentario, diretto da Daniele Cipr\u00ec e Franco Maresco.\nTrama.\nIl film inizia in maniera extradiegetica con la proiezione d'un documentario, che coglie le opinioni discordanti di diversi critici cinematografici presenti in platea, incentrato sul recente ritrovamento delle pellicole perdute de \"Il ritorno di Cagliostro\", film \"leggendario\" della Trinacria Cinematografica, e mediante cui s'innerva la storia - quasi interamente immaginaria - della \"Hollywood di Sicilia\".\nNella Sicilia dell'immediato secondo dopoguerra, i fratelli La Marca, titolari di una modesta ditta di artigianato sacro, mettono in piedi, col beneplacito dell'Arcivescovo di Palermo Mons. Sucato, la Casa di Produzione Cinematografica Trinacria, che nelle loro intenzioni dovrebbe portare alla nascita d'una fiorente industria cinematografica siciliana. I primi film, mal diretti ed ancor peggio recitati da attori non professionisti presi dalla strada, si rivelano per\u00f2 delle vere catastrofi, onde cui per risollevare le sorti della casa di produzione viene scelto come finanziatore un barone decaduto ed occultista, che ha un'idea: girare un film sulla vita di Cagliostro, ingaggiando come regista il fallito Pino Grisanti, e come protagonista Errol Douglas, una vecchia gloria di Hollywood, ormai spiantato e schiavo dell'alcol.\nLe riprese procederanno in maniera catastrofica, e avranno il culmine quando Douglas, lanciandosi ubriaco da una finestra del terzo piano, cadr\u00e0 spiaccicato al suolo, diventando pazzo per la caduta: sar\u00e0 rinchiuso in un manicomio a vita. I La Marca falliranno ben presto, ed un nano che compare nell'ultima mezz'ora del film (Davide Marotta), rompendo la quarta parete, spiega a tutti la vera storia dietro la Trinacria: quegli innocui \"pataccari\", a dispetto di come sono stati ritratti nel documentario, sarebbero stati in realt\u00e0 mafiosi operanti per conto di Lucky Luciano."}
{"id": "42425", "revid": "767487", "url": "https://it.wikipedia.org/wiki?curid=42425", "title": "Carlo Alberto", "text": ""}
{"id": "42429", "revid": "1543377", "url": "https://it.wikipedia.org/wiki?curid=42429", "title": "Nebulosa Manubrio", "text": "La Nebulosa Manubrio (nota anche come Nebulosa Dumbbell, dalla corrispondente denominazione inglese) o con le sigle di catalogo M 27 e NGC 6853) \u00e8 una celebre e brillante nebulosa planetaria visibile nella costellazione della Volpetta.\nOsservazione.\nLa Nebulosa Manubrio \u00e8 piuttosto facile da localizzare, trovandosi circa tre gradi a nord della stella , di magnitudine 3,5; \u00e8 visibile con facilit\u00e0 anche con un binocolo 10x50 e, se la notte \u00e8 molto buia e limpida, anche con strumenti pi\u00f9 piccoli, come un 8x30. Un telescopio da 114mm \u00e8 gi\u00e0 in grado di mostrare la sua caratteristica principale, una forma che ricorda vagamente quella di una clessidra a causa dei due grossi lobi brillanti che la nube possiede; strumenti pi\u00f9 potenti, meglio se dotati di appositi filtri, consentono di poter osservare un gran numero di dettagli e sfumature. La stellina centrale, di magnitudine 13,6, \u00e8 spesso utilizzata come test per verificare la limpidezza della notte stellata utilizzando telescopi da 200mm di apertura.\nLa Nebulosa Manubrio pu\u00f2 essere osservata con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 comunque maggiormente osservabile e si presenta estremamente alta nel cielo nelle notti estive, mentre dall'emisfero australe resta sempre pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nLa Nebulosa Manubrio fu osservata per la prima volta da Charles Messier nel 1764 e fu all'epoca la prima nebulosa planetaria mai scoperta; William Herschel non si rese conto di avere a che fare con una nebulosa e cerc\u00f2 di risolverla in stelle: non vi riusc\u00ec, ma la presenza di un gran numero di stelline sovrapposte nello stesso campo visivo gli fece pensare che con strumenti superiori ci sarebbe riuscito. Suo figlio John invece la considera una vera nebulosa. L'ammiraglio Smyth la descrive come un oggetto inesplicabile, sebbene meraviglioso. Lord Rosse invece continua a considerarla risolubile in stelle, sebbene anche lui fall\u00ec chiaramente nell'impresa; egli lasci\u00f2, assieme agli Herschel, dei disegni molto accurati della nebulosa.\nCaratteristiche.\nLa nebulosa dista circa 1360 anni luce dalla Terra, \u00e8 di magnitudine apparente 7,4, ha un diametro apparente di circa 8 arcominuti e un'et\u00e0 stimata di 9800 anni; la sua forma ricorda quella di uno sferoide prolato ed \u00e8 vista lungo la linea prospettica del piano equatoriale. Nel 1992 \u00e8 stato determinato che il tasso di espansione sul piano del cielo di questa nebulosa non \u00e8 superiore ai 2,3' al secolo: in conseguenza a ci\u00f2, pu\u00f2 essere determinato un limite di et\u00e0 massima che si aggira sui 14.600 anni. Nel 1970 fu invece calcolata la velocit\u00e0 di espansione reale, pari a 31 km/s. Dato che l'asse maggiore ha un raggio di 1,01 anni luce, l'et\u00e0 cinematica della nebulosa sarebbe di 9800 anni.\nNodi.\nCome in molte altre nebulose planetarie vicine a noi, anche in M27 sono facilmente visibili dei nodi; la sua regione centrale \u00e8 segnata da un livello di nodi oscuri e brillanti, associati con dei filamenti. I nodi presentano una vasta gamma di morfologie, andando da quelli simmetrici con code a filamento fino a quelli asimmetrici e privi di coda. Similmente a quanto osservato anche nella Nebulosa Elica e nella Nebulosa Eschimese, le teste dei nodi hanno delle cuspidi luminose, corrispondenti ad aree di locali fronti di fotoionizzazione.\nLa stella centrale.\nLa stella centrale \u00e8 una nana bianca con un raggio di 0.055\u00a0\u00b1\u00a00.02\u00a0R\u2609, superiore dunque ad ogni altra nana bianca conosciuta; la massa della stella centrale \u00e8 stata stimata nel 1999 come pari a 0.56\u00a0\u00b1\u00a00.01\u00a0M\u2609."}
{"id": "42430", "revid": "834", "url": "https://it.wikipedia.org/wiki?curid=42430", "title": "Nebulosa Campana Muta", "text": ""}
{"id": "42432", "revid": "834", "url": "https://it.wikipedia.org/wiki?curid=42432", "title": "NGC 6853", "text": ""}
{"id": "42435", "revid": "16157", "url": "https://it.wikipedia.org/wiki?curid=42435", "title": "Fumata bianca", "text": ""}
{"id": "42437", "revid": "70935", "url": "https://it.wikipedia.org/wiki?curid=42437", "title": "Simeone di Russia", "text": "Biografia.\nFiglio maggiore di Ivan I di Russia, Simeone diviene principe di Mosca nel 1340, e l'anno seguente ottiene dall'Orda d'Oro il permesso di governare (\"jarlyk\") anche il Principato di Vladimir-Suzdal'. La sua campagna militare contro la citt\u00e0 di Tor\u017eok, nel 1341, favorisce il rafforzarsi della sua autorit\u00e0 sulla repubblica di Novgorod.\nDieci anni pi\u00f9 tardi il suo l'esercito lancia un attacco contro Smolensk.\nSimeone continua la politica paterna di appoggio all'Orda d'Oro, agendo contemporaneamente per rafforzare la posizione del Granducato di Mosca.\nA differenza di molti altri principi russi, rimane sempre leale verso l'Orda, di cui \u00e8 il principale strumento contro la Lituania che tenta di liberarsi dal controllo dei Tataro-mongoli.\nPrima della sua morte, avvenuta nel 1353, Simeone si ritira in un monastero e vive come un monaco sotto il nome di Sozont. Il suo corpo \u00e8 sepolto nella Cattedrale dell'Arcangelo Michele a Mosca."}
{"id": "42438", "revid": "77358", "url": "https://it.wikipedia.org/wiki?curid=42438", "title": "NGC 4486", "text": ""}
{"id": "42449", "revid": "1543377", "url": "https://it.wikipedia.org/wiki?curid=42449", "title": "Thorstein Veblen", "text": "Biografia.\nFiglio di immigrati norvegesi, studi\u00f2 a Baltimora ed a Yale ed insegn\u00f2 all'Universit\u00e0 di Chicago ed a quella del Missouri.\nLa sua opera principale \u00e8 \"La teoria della classe agiata\" (1899), in cui sostiene che la propriet\u00e0 privata non risponde solo a necessit\u00e0 di sussistenza, ma va interpretata come un segno di distinzione e di prestigio sociale che si aggiunge alle qualit\u00e0 personali. Per questo la ricchezza non viene solo accumulata, ma mostrata in societ\u00e0 attraverso l'ostentazione di beni costosi; ci\u00f2 porta anche ad un singolare gusto, per cui il valore estetico di un oggetto \u00e8 legato strettamente al suo costo economico.\nQuesta deriva consumistica \u00e8 tipica in particolare della classe dei capitalisti che vivono di speculazione che chiama \"classe del dolce far niente\", senza produrre beni e lucrando sul lavoro di altri. Ad essi Veblen contrappone gli industriali, i tecnici, gli ingegneri, vale a dire tutti coloro che producono beni effettivi che fanno evolvere la societ\u00e0. Il sociologo statunitense ritiene che questi ultimi finiranno con il prevalere, e che la classe agiata improduttiva, con il suo istinto di rapina, sia destinata a scomparire.\nAlla contrapposizione tra classe agiata e classe industriale si lega in Veblen la contrapposizione tra cultura umanistica e cultura tecnologica. La prima, secondo Veblen, \u00e8 un prodotto dell'ozio della classe agiata e diffonde una visione del mondo magica, anche quando \u00e8 insegnata nelle Universit\u00e0. La vera cultura, per lui, \u00e8 quella tecnologica, finalizzata all'efficienza del sistema produttivo."}
{"id": "42450", "revid": "6923", "url": "https://it.wikipedia.org/wiki?curid=42450", "title": "Dock", "text": "Il Dock \u00e8 un programma che mostra una barra (orizzontale o verticale) dove vengono visualizzati i programmi in esecuzione, i file di uso pi\u00f9 comune e altri componenti che l'utente ritiene di uso comune.\nLa parola deriva dall'uso comune in inglese di \"dock\", che si riferisce a un'area in cui persone o oggetti vengono depositati in attesa di essere prelevati da un mezzo di trasporto (per esempio il molo di un porto o la fermata di un bus). In senso figurato, quindi, si pu\u00f2 dire che le applicazioni nel \"dock\" sono \"ormeggiate\" in attesa del prossimo utilizzo da parte dell'utente. La sua implementazione pi\u00f9 nota \u00e8 quella integrata nell'interfaccia grafica di macOS ma, seppur con funzioni diverse, \u00e8 utilizzato anche nei sistemi NEXTSTEP, OPENSTEP, AmigaOS e distribuzioni GNU/Linux.\nStoria.\nVenne ideata dalla Apple, ed il primo computer a presentarla fu l'Apple Lisa, nel 1983. L'idea sembrava per\u00f2 non prendere piede ed essere destinata a morire con il Lisa stesso, quando questo viene trasformato, con un'operazione di \"restyling\", in Macintosh XL per poi essere abbandonato. In seguito, per\u00f2 viene ripresa nel 1987 dall'Acorn Archimedes, un innovativo computer dotato di processore RISC, il primo computer a fare un uso intensivo di Traybar e Dock. Arrivato poco dopo temibili concorrenti quali Atari ST e Amiga 500, il computer della Acorn, gode di uno scarso successo internazionale, ma pu\u00f2 vantare di un discreto parco macchine venduto in Gran Bretagna, in quanto \u00e8 scelto dal Ministero dell'Istruzione, quale successore dell'Acorn BBC, per l'apprendimento dell'informatica nelle scuole di ogni grado e nelle universit\u00e0. Un'intera generazione giovane e numerosi appassionati di informatica inglesi si familiarizzano col concetto di Dock e con quello di Traybar.\nNel 1988 Steve Jobs, fuoriuscito da Apple, crea il computer NeXT, un'innovativa piattaforma \"di concetto\", molto apprezzata dagli appassionati dell'informatica, ma dallo scarso successo di vendite. Di nuovo, il Dock esce alla ribalta come componente utile a semplificare l'utilizzo di una GUI. Nel frattempo, su altre piattaforme quali Amiga, nascono software di terze parti che implementano programmi simili al Dock di NeXT. Accolse il favore della stampa specializzata lo nota su NextSTEP e Microsoft stessa compra da Steve Jobs le licenze d'uso per portare un programma Dock anche all'interno di Windows; da allora si \u00e8 ampiamente diffusa nei sistemi operativi.\nDescrizione.\nFunzionamento.\nOriginariamente mostrava sotto l'icona dei programmi in esecuzione un triangolo nero per evidenziare lo stato di attivit\u00e0 di quel programma. Il nuovo Dock 3D introdotto con il sistema operativo Max OS X 10.5 (Leopard) prevede al posto del triangolo nero una sorta di punto di luce sotto il programma in esecuzione. Quando un programma viene lanciato, l'icona appare nel Dock (se non \u00e8 gi\u00e0 presente) e durante il caricamento l'icona \"saltella\". Quando si passa con il puntatore del mouse sopra un elemento del Dock l'elemento stesso viene ingrandito per evidenziare la possibilit\u00e0 d'attivare quell'elemento premendolo (\u00e8 una funzione disabilitabile).\nSe si minimizza una finestra (o un programma), un effetto grafico la rimpicciolisce gradualmente e la ripone nel Dock. Raggiunta una certa dimensione, le icone vengono ridotte in modo da consentire al Dock di contenere i nuovi elementi. Quest'ultime, nel Dock sono dei componenti attivi: se il programma Mail riceve una nuova e-mail, nell'icona del Dock appare una notifica badge. Se il programma iMessage \u00e8 attivo e si riceve un messaggio, l'icona \"saltella\" per evidenziarlo; molti programmi interagiscono col Dock per fornire all'utente una risposta visuale del funzionamento di quest'ultimi.\nOpzioni.\nInclude diverse opzioni di personalizzazione quali:"}
{"id": "42453", "revid": "1566286", "url": "https://it.wikipedia.org/wiki?curid=42453", "title": "Sh\u014d Kosugi", "text": "La vita.\nNasce a Shiba, un quartiere di Tokyo, da una famiglia di pescatori. Comincia a studiare arti marziali all'et\u00e0 di 5 anni e per rinforzare il fisico studia il Karate Shind\u014d jinen-ry\u016b (simile allo Shito Ryu) con il Maestro Konishi. All'et\u00e0 di 6 anni frequenta una scuola di recitazione di Tokyo, ma i suoi insegnanti lo trovano troppo scostante e gli dicono che non sar\u00e0 mai un attore.\nKosugi, all'et\u00e0 di 7 anni, incontra Yamamoto (un suo anziano vicino di casa) e lo frequenta malgrado il vicinato consideri il vecchietto un po' \"strano\". Per i successivi 5 anni, il giovane studia con Yamamoto il Ninjutsu, l'antica arte marziale dei guerrieri ninja. Improvvisamente, quando Kosugi ha 12 anni, Yamamoto scompare e Kosugi non lo rivedr\u00e0 pi\u00f9 n\u00e9 sapr\u00e0 pi\u00f9 niente di lui. Passa allora allo studio del J\u016bd\u014d e del Kend\u014d, mentre a scuola studia il Kobud\u014d e lo Iaid\u014d. All'et\u00e0 di 18 anni Kosugi diventa \"All-Japan Karate Champion\".\nNel 1969, all'et\u00e0 di 19 anni, dopo un forte esaurimento nervoso ed altri problemi personali, Kosugi prende la decisione di trasferirsi negli Stati Uniti. Si stabilisce cos\u00ec a Little Tokyo, a Los Angeles, e studia inglese al Pasadena City College, per poi passare all'Universit\u00e0 della California. Mentre intraprende svariati lavori per pagarsi gli studi, continua ad allenarsi nelle arti marziali con Fumio Demura, Maestro di Karate Shito Ryu e taekwondo. Al fianco di Demura, Kosugi partecipa a dimostrazioni di karate e taekwondo al Japanese Village and Deer Park, un parco di divertimenti della Contea di Orange (California). Queste dimostrazioni includono l'utilizzo di musiche, luci e scenografie, che rendono lo spettacolo molto apprezzato.\nNel 1974 Kosugi si ritrova ad aver vinto pi\u00f9 di 600 trofei e medaglie in giro per l'America, incluso l\"L.A. Open\", che vince per tre anni di seguito. In questo periodo conosce e frequenta Shook, una ragazza cinese conosciuta mentre studiava l'inglese, con la quale si sposa una volta terminata l'universit\u00e0. Da lei avr\u00e0 3 figli: Kane, nato l'11 ottobre 1974, Shane, nato il 25 maggio 1976, e Ayeesha, nata nel 1983.\nIl cinema.\nMentre insegna arti marziali nella sua palestra di San Gabriel, California, Kosugi ha piccole parti in film minori, come il film taiwanese \"Six Killers\" od il film sud-coreano \"The Stranger from Korea\". Nel 1974 ha un piccolo ruolo ne \"Il padrino - parte II\" (\"The Godfather: Part II\") di Francis Ford Coppola, dove \u00e8 una semplice comparsa.\nIl primo successo arriva quando Mike Stone scrive per la casa produttrice \"Cannon\" il film \"L'invincibile ninja\" (\"Enter the Ninja\", 1981). Nel film diretto da Menahem Golan, dapprima ha il ruolo di \"cattivo\" e di controfigura, ma l'abbandono della produzione da parte di Mike Stone consente a Kosugi di ricoprire anche il ruolo di coreografo dei combattimenti. Malgrado il film sia di bassa qualit\u00e0, il successo fra gli amanti del genere marziale \u00e8 immediato, e d\u00e0 il via ad una serie di film sui ninja che dura per tutti gli anni ottanta.\nNon passa molto tempo che la \"Cannon\", ansiosa di sfruttare il successo del film, fa uscire \"Ninja la furia umana\" (\"Revenge of the Ninja\", 1983), diretto da Sam Firstenberg, che in seguito si specializzer\u00e0 in film a basso costo. Nella pellicola appaiono per la prima volta Shane e Kane, i figli di Kosugi, che da allora lo accompagnano in quasi tutti i suoi film. L'uscita l'anno successivo di \"Trancers: Ninja III\" (\"Ninja III: The Domination\"), sempre diretto da Sam Firstenberg, consacra Kosugi come uno dei migliori attori di film di arti marziali, nonch\u00e9 migliore interprete del Ninjutsu al cinema.\nIl 1984 \u00e8 anche l'anno dell'uscita della serie televisiva \"Master\" (\"The Master\" o \"Master Ninja\"), in cui si narrano le avventure di un maestro ninja, interpretato da Lee Van Cleef, che con il suo allievo Max (Timothy Van Patten) gira gli Stati Uniti alla ricerca della figlia scomparsa. Nel far questo deve anche difendersi dagli attacchi di Okasa, un suo ex allievo che lo cerca per vendicarsi. Quest'ultimo \u00e8 interpretato da Kosugi, il quale cura anche le coreografie e gli stunt della serie. Questa per\u00f2 non ha successo all'epoca della sua uscita, e dopo i 13 episodi della prima serie non ne vengono girati altri. Lo stesso anno, in \"Aloha Summer\" di Tommy Lee Wallace, l'attore pu\u00f2 dare mostra della propria bravura nel Kend\u014d.\nNel 1985 esce \"Il colpo segreto del ninja\" (\"Nine Deaths of the Ninja\"), scritto e diretto da Emmett Alston, primo film girato senza la produzione della \"Cannon\". Il risultato \u00e8 un fiasco, sia per la recitazione scadente dei comprimari, sia per il doppiaggio marcato che rovina in America il ruolo di Kosugi. Quest'esperienza serve all'attore per occuparsi in futuro anche della produzione dei film che lo vedono protagonista. Lo stesso anno Kosugi ritrova il successo con \"Preghiera di morte\" (\"Pray for Death\"), di Gordon Hessler, dove oltre ad essere il protagonista, il coreografo dei combattimenti e lo stuntman, d\u00e0 delle consulenze in fase di montaggio. Il film ha talmente successo che viene distribuito anche in Giappone, cosa che non era successa per i precedenti film di Kosugi.\nSfruttando il proprio successo, Kosugi gira anche un breve documentario dove, accompagnato dal figlio Kane, illustra alcune tecniche di autodifesa. Inoltre gira una serie di brevissimi documentari, in ognuno dei quali illustra un'arma del Ninjutsu, che vengono allegati a dei film d'azione, senza averne per\u00f2 niente a che fare.\nSempre Gordon Hessler lo dirige in \"Questione d'onore\" (\"Rage of Honor\", 1987), ma il genere si sta esaurendo, e la qualit\u00e0 dei film \u00e8 sempre pi\u00f9 scarsa: cos\u00ec questo \u00e8 il suo ultimo film ninja. L'attore veste i panni del ninja solo per girare uno spot pubblicitario americano per il modello \"Hurricane\" della motocicletta Honda.\nIl 1988 vede l'uscita di \"Aquila nera\" (\"Black Eagle\"), di Eric Karson. Il film, girato a Malta, vede la presenza di un ancora poco famoso Jean-Claude Van Damme, nel ruolo di \"cattivo\". I combattimenti, coreografati sempre da Kosugi stesso, non raggiungono quei livelli che ci si potrebbe aspettare da due grandi atleti: i loro stili sono troppo diversi per potersi integrare. Nel 1989 Kosugi sguaina di nuovo la katana in un piccolo ruolo in \"Furia cieca\" (\"Blind Fury\") di Phillip Noyce, versione moderna ed occidentale della figura di Zat\u014dichi, lo spadaccino cieco.\nNegli anni a seguire Kosugi accantona il cinema e si dedica di pi\u00f9 a stage di arti marziali in giro per il mondo. In Giappone fonda la \"Sh\u014d Kosugi Corporation, Ltd\", societ\u00e0 che si occupa della distribuzione nipponica dei suoi vecchi film, e di altre societ\u00e0 nonch\u00e9 fan club ufficiali. Inoltre scrive una serie di libri sul suo successo in terra straniera.\nNel 1992 si completa un progetto a cui Kosugi lavorava da tempo. Per la regia di Gordon Hessler, su un soggetto di Kosugi stesso, esce \"Shogun Mayeda\" (\"Kabuto\"), un film in costume interpretato da moltissimi attori famosi come Toshir\u014d Mifune e Christopher Lee.\nDalla met\u00e0 degli anni novanta Kosugi si concentra nelle sue collaborazioni con il figlio Kane, che dirige ed interpreta molte serie per la televisione giapponese: in molti degli episodi diretti dal figlio appare Kosugi in ruoli cameo. Fonda lo \"SKI: Sh\u014d Kosugi Institute\", una scuola che aiuta gli asiatici ad inserirsi nel mondo hollywoodiano: nel 1998 ha aperto la prima sede ad Hollywood, nel 1999 la seconda a Nagoya e nel 2000 la terza a Tokyo, entrambe in Giappone. Nel 1998 Kosugi fa da modello per il personaggio di Rikimaru del videogioco \"Tenchu: Stealth Assassins\", e lo doppia anche nella versione giapponese.\nBibliografia.\n\"libri scritti da Sh\u014d Kosugi\"\n\"libri italiani su Sh\u014d Kosugi\""}
{"id": "42458", "revid": "438678", "url": "https://it.wikipedia.org/wiki?curid=42458", "title": "L'invincibile ninja", "text": "L'invincibile ninja \u00e8 un film statunitense del 1981 diretto da Menahem Golan.\nTrama.\nCole \u00e8 un veterano dell'esercito che ha studiato il ninjutsu con ottimi risultati, fino a divenire ninja a tutti gli effetti, cosa che manda su tutte le furie Hasegawa, il suo compagno di corso convinto che solo un giapponese possa aspirare ad un tale onore. Cole intanto si reca nelle Filippine, dove un suo vecchio amico gli chiede aiuto: un losco proprietario terriero vuole togliergli la propriet\u00e0 con tutti i mezzi. Cole aiuter\u00e0 l'amico, provocando le ire del losco proprietario, il quale chiamer\u00e0 proprio Hasegawa, il ninja nero, per combattere Cole.\nIl film.\nNel 1981 Mike Stone scrive per la casa produttrice \"Cannon\" il film \"Dance of Death\", titolo che viene poi cambiato in \"Enter the Ninja\". Il progetto vede Stone protagonista e molti attori marziali nel ruolo di ninja: viene cos\u00ec chiamato anche l'allora sconosciuto Sh\u014d Kosugi.\nDurante la lavorazione del film, per\u00f2, divergenze di opinioni fra la produzione e Mike Stone fanno abbandonare a quest'ultimo il ruolo da protagonista. Gli subentra l'italiano Franco Nero. Ma Mike Stone, oltre ad il ruolo da protagonista, svolgeva anche la mansione di coreografo dei combattimenti: la produzione affida quella mansione a Kosugi, cos\u00ec che questo diventa il co-protagonista del film, oltre che coreografo e stuntman per molte sequenze.\nMike Stone appare solamente nel combattimento finale, al posto di Franco Nero, nei panni del ninja bianco.\nIl film viene girato nelle Filippine fra il gennaio ed il febbraio del 1981, ed esce negli Stati Uniti il 2 ottobre 1981. Malgrado sia un prodotto di bassa qualit\u00e0, i combattimenti sono ben curati, tanto che alla sua uscita il film segna la nascita di una mania cinematografica che attraverser\u00e0 tutti gli anni ottanta: la \"Ninja mania\".\nIn un piccolo ruolo, il film vede la presenza di Robert Wall, l'attore che anni prima aveva interpretato il ruolo di O'Hara ne \"I 3 dell'Operazione Drago\" a fianco di Bruce Lee.\nIl rapporto e la genesi dei personaggi dei G.I.JOE, Snake Eyes e Storm Shadow, sono palesemente ispirati a questo film."}
{"id": "42461", "revid": "125497199", "url": "https://it.wikipedia.org/wiki?curid=42461", "title": "Biennale di Venezia", "text": "La Biennale di Venezia \u00e8 una fondazione culturale italiana, con sede a Venezia. Attiva prevalentemente nelle arti figurative ma anche nella musica, nel cinema, nel teatro, nell'architettura e nella danza, \u00e8 considerata, nel suo genere, la pi\u00f9 importante in Italia e fra le pi\u00f9 rilevanti al mondo; dal 1895 organizza l'Esposizione internazionale d'arte di Venezia, con cadenza biennale.\nDescrizione.\nNata come societ\u00e0 di cultura nel 1895 con l'organizzazione della prima Esposizione biennale al mondo, col fine di stimolare l'attivit\u00e0 artistica e il mercato dell'arte nella citt\u00e0 di Venezia e nell'unificato stato italiano, ha tuttora il fine di promuovere le nuove tendenze artistiche ed organizza manifestazioni internazionali nelle arti contemporanee. \nA far nascere l'iniziativa fu un gruppo di intellettuali veneziani capeggiati dal sindaco del tempo, Riccardo Selvatico, che con una delibera dell'amministrazione comunale di Venezia del 19 aprile 1893, proponevano di \"istituire un'esposizione biennale artistica nazionale\".\nIl nome \"Biennale\" deriva dalla cadenza biennale delle sue manifestazioni (con l'eccezione della Mostra del cinema, nata nel 1932 anch'essa con cadenza biennale, divenuta per\u00f2 annuale dal 1935). Grazie alla Biennale di Venezia, nel settore culturale, il termine italiano \"biennale\" (utilizzato proprio nell'idioma nazionale in quasi tutte le parti del mondo) ha acquisito una pi\u00f9 ampia valenza ed \u00e8 diventato per antonomasia sinonimo di grande evento internazionale ricorrente a prescindere dalla cadenza.\nPresso i Giardini della Biennale sono collocati i padiglioni delle nazioni che partecipano in modo permanente alle varie esposizioni. Essi hanno una lunga storia e per via della loro collocazione giuridica sono equiparati a delegazioni di rappresentanza estera e quindi godono di extraterritorialit\u00e0.\nArticolazione attuale dell'ente.\nL'ente ad oggi, oltre all'omonima e celebre Biennale d'Arte, organizza altre esposizioni multidisciplinari nate in anni pi\u00f9 recenti e suddivise nei seguenti settori:\nInfine il settore dell'Archivio Storico delle Arti Contemporanee (ASAC) \u00e8 preposto alla conservazione del patrimonio della Biennale, in tutti i suoi ambiti. La sede dell'ASAC \u00e8 attualmente dislocata nel parco scientifico e tecnologico VEGA di Porto Marghera, in attesa che si concluda il restauro di Palazzo Corner della Regina, nel centro storico, che ospita tuttora gran parte del patrimonio documentario.\nStoria.\nLe prime edizioni si tennero nel \"Palazzo Pro Arte\", poi \"Padiglione Italia\", attualmente \"Padiglione Centrale\" (ora sede istituzionale della mostra principale della Biennale d'arte), nei pressi dei Giardini della Biennale, nel sestiere di Castello. Gi\u00e0 dal 1907 iniziarono a sorgere intorno a tale edificio, un certo numero di altri complessi (circa 29), i Padiglioni nazionali, nati dallo studio di famosi architetti (fra cui Josef Hoffmann, Carlo Scarpa, James Stirling, Alvar Aalto, Bruno Giacometti, il gruppo milanese B.B.P.R., Gerrit Rietveld e Sverre Fehn) con lo stile delle pi\u00f9 diverse architetture mondiali.\nCon il regio Decreto n. 33 del 13 gennaio 1930 la Biennale venne trasformata in Ente Autonomo passando dal controllo del Comune di Venezia a quello dello Stato fascista. Sotto la presidenza di Giuseppe Volpi (dal 1930 al 1943) e grazie ai maggiori finanziamenti statali la Biennale si apr\u00ec a varie forme d'arte e quello stesso anno nacque la Mostra di musica contemporanea, seguita due anni pi\u00f9 tardi, nel 1932, dalla pi\u00f9 importante e famosa Mostra internazionale d'arte cinematografica di Venezia. Nel 1934 fu, invece, la volta di quella teatrale.\nNel 1951 il Governo nomin\u00f2 il nuovo Consiglio d'amministrazione, il primo del dopoguerra.\nNel 1980 si tenne la prima edizione della Mostra Internazionale di Architettura della sotto la direzione di Paolo Portoghesi, aprendo per la prima volta lo spazio delle Corderie dell'Arsenale, utilizzate da allora anche per l'esposizione d'arte. La Biennale d'Arte si svolge negli anni dispari, in alternanza con quella di Architettura.\nLa Biennale di Venezia ha subito diverse riforme. La prima nel 1973 in \"Ente Autonomo dello Stato\" fornendola di un nuovo statuto, che sostituiva quello di epoca fascista adottato nel 1938. Nel febbraio 1998 viene pubblicato sulla \"Gazzetta Ufficiale\" il decreto di riforma che privatizza la Biennale che diviene \"Societ\u00e0 di cultura\". L'ultima riforma risale al 2004 che ha portato la Biennale a \"Fondazione\".\nPresidente della Biennale, nominato nel gennaio 2020, \u00e8 Roberto Cicutto.\nUna particolare edizione della Biennale si \u00e8 tenuta nella Sala Nervi - Padiglione Italia a \"Torino Esposizioni\" (dicembre 2011 - febbraio 2012), edizione dedicata al 150\u00b0 dell'Unit\u00e0 d'Italia e curata da Vittorio Sgarbi."}
{"id": "42462", "revid": "1758780", "url": "https://it.wikipedia.org/wiki?curid=42462", "title": "Bombardamento tattico", "text": "Un bombardamento tattico \u00e8 un attacco aereo svolto da aeroplani militari per supportare le proprie truppe, attaccando truppe e mezzi nemici sul campo di battaglia. I bersagli classici di queste azioni sono i carri armati, i veicoli, le postazioni di difesa fissa e i concentramenti di fanteria nemici. Gli aeromobili destinati a questi attacchi di solito sono caccia-bombardieri ed elicotteri.\nStoria.\nIl bombardamento tattico nacque nella prima guerra mondiale, quando i piloti sganciavano delle piccole bombe o volavano a bassa quota per mitragliare le truppe nemiche.\nNella seconda guerra mondiale furono progettati velivoli appositamente per questo ruolo, anche se spesso furono usati dei normali caccia muniti di bombe, trasformandoli di fatto in caccia-bombardieri.\nNella guerra di Corea i bombardamenti tattici furono svolti da aerei ad elica risalenti alla guerra precedente, come ad esempio il Vought F4U Corsair.\nNella guerra del Vietnam questi bombardamenti erano controllati dai \"Forward Air Controller\" (\"FACs\"), piccoli aerei ad elica che, grazie all'uso della radio e di fumogeni colorati, dirigevano gli aerei da attacco, che orbitavano in zona, dove era necessario.\nAl giorno d'oggi le armi ad alta precisione, o bombe intelligenti, sono in grado di colpire piccoli bersagli, come i carri armati, con assoluta precisione.\nDescrizione.\nCi sono due tipi di bombardamento tattico: il \"supporto aereo ravvicinato\" e l\"'interdizione aerea\"; nel primo caso gli aerei operano in prossimit\u00e0 delle truppe alleate, quindi con maggiori possibilit\u00e0 di fuoco amico; nel secondo caso invece gli aerei colpiscono obiettivi tattici ma non in prossimit\u00e0 delle truppe amiche.\nIl bombardamento tattico \u00e8 diverso dal bombardamento strategico, in cui invece si vogliono colpire obiettivi che indeboliscono la macchina bellica avversaria, come ad esempio le fabbriche. In alcune missioni, come i bombardamenti delle coste della Normandia nei giorni immediatamente precedenti lo sbarco o alcuni bombardamenti in Vietnam, i bombardieri strategici attaccarono obiettivi tattici, ma con risultati cos\u00ec scarsi che queste missioni furono di fatto soltanto uno spreco di risorse."}
{"id": "42464", "revid": "1272592", "url": "https://it.wikipedia.org/wiki?curid=42464", "title": "Autovettura", "text": "Lautovettura (spesso definita automobile, comunemente chiamata con la forma contratta auto o popolarmente macchina) \u00e8 un veicolo che si muove solitamente su quattro ruote, azionato da un motore proprio normalmente a combustione interna, e progettato principalmente per il trasporto su strada di un numero limitato di persone. Lo spazio provvisto di sedili che alloggia conducente e passeggeri \u00e8 detto abitacolo; eventuali bagagli trovano posto in un bagagliaio di dimensioni contenute.\nStoria.\nGi\u00e0 nel XIII secolo Ruggero Bacone, secondo alcune interpretazioni, profetizzava l'avvento di carri che senza cavalli potessero muoversi con slancio straordinario (\"Currus etiam possunt fieri ut sine animali moveantur cum impetu inaestimabili\"). Lo stesso Leonardo da Vinci disegn\u00f2 il prototipo di un'automobile che, tuttavia, non venne mai costruito. Dopo i progetti rinascimentali e il prototipo settecentesco di Cugnot basato sul vapore, l'automobile come mezzo di trasporto valido e alternativo alla trazione animale si afferm\u00f2 nell'Ottocento. Per la sua propulsione furono utilizzati numerosi e diversi motori con vari sistemi di alimentazione finch\u00e9, dopo la prima guerra mondiale, il motore a combustione interna e la benzina si imposero dovunque su tutti gli altri. Anche esteticamente l'automobile si svilupp\u00f2 dai primi carri e carrozze direttamente derivati dai veicoli trainati dai cavalli verso forme sempre pi\u00f9 autonome, tendenti da un lato a sfruttare le caratteristiche aerodinamiche del mezzo e dall'altro a fornire sempre maggior comfort ai passeggeri. Nel corso del Novecento, i continui miglioramenti tecnici della componente motoristica e le altre innovazioni (gli pneumatici in particolare) non hanno comunque impedito l'elaborazione di progetti innovativi per i motori e i sistemi d'alimentazione delle automobili.\nDescrizione.\nNormalmente le autovetture sono caratterizzate da tre volumi, detti anche vani: l'abitacolo (per il conducente e i passeggeri), la zona destinata ai bagagli (abbastanza contenuta) e il vano del motore. Ciascuna di queste parti pu\u00f2 essere pi\u00f9 o meno in evidenza nel disegno della carrozzeria.\nIl numero dei posti pu\u00f2 variare da un minimo di due a un massimo di nove, compreso quello del conducente. In alcuni casi i sedili sono permanentemente ancorati alla carrozzeria, in altri casi sono rimovibili. La movibilit\u00e0 dei sedili permette di armonizzare pi\u00f9 efficacemente il trasporto di persone con l'occasionale necessit\u00e0 di trasportare merci.\nLa morfologia delle autovetture \u00e8 abbastanza variabile.\nPrincipali tipi di autovetture.\nLe immagini che seguono illustrano le forme pi\u00f9 diffuse delle autovetture, sulla base delle indicazioni delle Norme ISO 3833:1977, a cui le stesse direttive comunitarie fanno tuttora riferimento. La carrozzeria \u00e8 un aspetto fondamentale dell'autovettura e ne permette una pi\u00f9 facile identificazione. Le case costruttrici, tuttavia, sono costantemente impegnate a creare nuove forme e funzionalit\u00e0 per i propri autoveicoli, tanto che non sempre \u00e8 facile ricondurli alle tipologie definite dalle norme. Sotto ogni immagine \u00e8 stato riportato il \"codice di carrozzeria\" corrispondente. Si tratta della sigla con cui, nell'ambito dell'Unione europea, vengono identificate le carrozzerie delle autovetture. Nelle carte di circolazione italiane (quelle in formato A4), tale codice \u00e8 annotato nel campo J.2 del secondo quadrante.\nBerlina.\nIn questa autovettura l'abitacolo e il bagagliaio non sono comunicanti fra loro: ciascuno di essi ha accessi indipendenti. Di solito, l'autoveicolo presenta due (o pi\u00f9) finestrini su ogni fiancata e quattro portiere. I posti totali sono normalmente 4 o 5, distribuiti su due file. Questo tipo di carrozzeria \u00e8 detto anche a \"tre volumi\".\nDue volumi.\nA differenza della precedente, in questa autovettura le portiere possono anche essere due e il vano per i bagagli non \u00e8 completamente separato dall'abitacolo, ma risulta pi\u00f9 facile l'accesso dal portellone posteriore. Viene utilizzata questa configurazione soprattutto nel campo delle vetture medio piccole, \u00e8 quindi utilizzata nella maggior parte delle utilitarie, per poter fornire una maggiore elasticit\u00e0 di carico e poter ospitare, a seconda delle necessit\u00e0, un maggior numero di passeggeri oppure ridurne il numero a favore di una maggiore volumetria del piano di carico. Rientrano in questa categoria anche gran parte dei fuoristrada e dei SUV.\nMonovolume.\nQuasi sempre dotata di quattro portiere, la sua forma \u00e8 fortemente influenzata dal vano bagagli come nella due volumi; rispetto a quest'ultima si differenzia per l'altezza molto pi\u00f9 pronunciata e paragonabile a quella delle SUV. Le altre misure di ingombro differiscono poco da quelle delle normali berline e coup\u00e9.\nFamiliare (o giardinetta o \"station wagon\").\nQuasi sempre derivata da una berlina, la familiare ha, di solito, un profilo abbastanza allungato, dovuto al fatto che il vano per i bagagli \u00e8 pi\u00f9 ampio di quello che caratterizza la 'due volumi'. Le portiere laterali sono 4 e su ciascuna fiancata possono essere presenti pi\u00f9 di 2 finestrini. Nella parte posteriore si trova un portellone.\nI posti totali a sedere, in genere, sono 5, ma possono anche arrivare a 7.\nCoup\u00e9.\nCaratterizzata da una linea sportiva, slanciata e filante, questa autovettura \u00e8 spesso concepita per due persone, ma sono sempre pi\u00f9 frequenti i modelli con posti a sedere anche posteriori, per quanto solitamente definibili \"di fortuna\".\nDecappottabile.\nLa caratteristica rilevante delle \"decappottabili\" \u00e8 il tetto in tela o in materiale rigido (hard-top) che, all'occorrenza, pu\u00f2 essere ripiegato nella parte posteriore per scoprire l'abitacolo. Inoltre da qualche anno si utilizza anche come materiale il cristallo, in modo da dare anche con il tetto chiuso la sensazione di essere \"open-air\".\nSpyder (Roadster).\nLa spyder o spider \u00e8 un'automobile con carrozzeria decappottabile a due posti e di impronta sportiva. Una via di mezzo tra la spyder e una coup\u00e9 \u00e8 la carrozzeria targa, mentre le carrozzerie in stile barchetta sono delle spyder completamente prive di capote\nVeicolo multiuso (o monovolume grande).\nLe direttive comunitarie lo definiscono come veicolo \"destinato al trasporto di passeggeri e dei loro bagagli o merci in un unico vano\". Ha un profilo spesso continuo, non spezzato, che delimita senza distinzione i tre vani principali dell'autovettura (abitacolo, bagagliaio e vano del motore). Talvolta, invece, \u00e8 pi\u00f9 simile a quello delle familiari. Autovetture di questo tipo sono, per esempio, Renault Espace, Lancia Phedra, Ford Galaxy e Fiat Ulysse. I sedili sono rimovibili e possono perci\u00f2 essere smontati e reinstallati grazie a pratici sistemi di ancoraggio. Il numero dei posti, di solito, va da un minimo di 5 a un massimo di 9."}
{"id": "42465", "revid": "1543377", "url": "https://it.wikipedia.org/wiki?curid=42465", "title": "Portaerei", "text": "Una portaerei \u00e8 una nave da guerra il cui ruolo principale \u00e8 il trasporto in zona di operazioni, lancio e recupero di aeroplani, agendo in effetti come una base aerea capace di muoversi in mare. Le portaerei permettono pertanto a una forza navale di proiettare la propria potenza aerea fino a grandi distanze senza dover dipendere da basi terrestri locali per gli aerei.\nLe marine moderne che operano con portaerei, le utilizzano come nucleo della flotta, un ruolo giocato in precedenza dalle corazzate. Il cambiamento inizi\u00f2 con la crescita della potenza aerea come parte significativa della guerra ed avvenne durante la seconda guerra mondiale. Le portaerei prive di scorta sono considerate vulnerabili ad attacchi da altre navi, aerei, sottomarini o missili e pertanto viaggiano come parte di un gruppo da battaglia di portaerei.\nStoria.\nGenesi.\nCon lo sviluppo degli aeroplani all'inizio del XX secolo le varie marine iniziarono ad interessarsi al loro potenziale uso per missioni di ricognizione per le loro corazzate. Vennero effettuati diversi voli sperimentali per testare l'idea. Eugene Ely fu il primo pilota a decollare da una nave stazionaria nel novembre 1910. Decoll\u00f2 da una struttura installata sul castello di prua dell'incrociatore corazzato USS \"Birmingham\" a Hampton Roads, Virginia ed atterr\u00f2 a Willoughby Spit dopo circa cinque minuti di volo. Il 18 gennaio 1911 divenne anche il primo pilota ad atterrare su una nave stazionaria. Decoll\u00f2 dalla pista di corse di Tanforan ed atterr\u00f2 su una struttura temporanea installata sulla poppa dell'USS \"Pennsylvania\" ancorato sul fronte del porto di San Francisco - il sistema di frenaggio improvvisato di sacchi di sabbia e di corde \u00e8 l'antenato del dispositivo formato dal gancio d'appontaggio e di funi d'arresto descritti in seguito. Il Capitano di fregata Charles Samson, divenne il primo pilota a decollare da una nave in movimento il 2 maggio 1912 decollando a bordo di un Short 27 dalla nave da guerra HMS \"Hibernia\" mentre questa viaggiava a 10.5 nodi (19\u00a0km/h) durante la Rivista della Royal Fleet a Weymouth.\nLa HMS \"Ark Royal\" non fu la prima portaerei. Venne originariamente progettata come nave mercantile, ma durante la costruzione venne convertita per essere trasformata in una nave appoggio idrovolanti (cosa ben diversa da una portaerei). Varata nel 1914, serv\u00ec nella Campagna dei Dardanelli e durante la prima guerra mondiale.\nPrima guerra mondiale.\nIl primo attacco lanciato da una portaerei contro un bersaglio terrestre avvenne il 19 luglio 1918. Sette Sopwith Camel decollati dalla HMS \"Furious\" la prima portaerei, perch\u00e9 gli aerei potevano decollare ed atterrare sul ponte di volo situato a prua, attaccarono la base di Zeppelin tedesca di Tondern con due bombe da 25\u00a0kg ognuno. Diversi dirigibili e palloni aerostatici vennero distrutti, ma poich\u00e9 il \"Furious\" non aveva metodi per recuperarli in sicurezza due piloti eseguirono un atterraggio d'emergenza in mare, a fianco del \"Furious\", mentre i rimanenti si diressero verso la neutrale Danimarca.\nNel frattempo la Germania cercava di convertire il mercantile veloce Ausonia (una nave italiana da 12.000 ton. circa che era stata varata alla fine del 1914 ad Amburgo) in una nave ibrido porta aerei-porta idrovolanti, con 20-30 apparecchi e 20 nodi circa di velocit\u00e0. La fine della guerra pose fine al progetto, a cui, per altro, era stato data una scarsa priorit\u00e0.\nTra le due guerre mondiali.\nSuccessivamente alla prima guerra mondiale, il Trattato navale di Washington del 1922 impose alle maggiori potenze navali stretti limiti sul tonnellaggio di corazzate e incrociatori, cos\u00ec come un limite sul tonnellaggio totale delle portaerei ed un limite massimo di 27.000 ton per ogni nave. Sebbene venissero fatte alcune eccezioni riguardo al tonnellaggio massimo di singole navi, i limiti sul tonnellaggio totale di ogni tipo di nave non potevano essere ecceduti. Di conseguenza molte corazzate o incrociatori in corso di costruzione (o in servizio) vennero convertite in portaerei. La prima nave ad avere un ponte piatto lungo tutta la sua lunghezza fu la HMS \"Argus\", il transatlantico italiano Conte Rosso modificato a uso militare durante la Prima Guerra Mondiale, la cui conversione venne completata nel settembre 1918.\nLa prima nave specificatamente designata come portaerei ad entrare in servizio fu la giapponese \"H\u014dsh\u014d\" nel 1922. La britannica HMS \"Hermes\" entr\u00f2 in servizio l'anno successivo, sebbene la sua costruzione fosse iniziata prima di quella della \"H\u014dsh\u014d\".\nAlla fine degli anni 1930, le portaerei in attivit\u00e0 nel mondo imbarcavano di solito 3 tipi di aerei: aerosiluranti, usati anche per missioni di bombardamento e di ricognizione; bombardieri in picchiata usati anche per missioni di ricognizione (nella US Navy questi aerei erano chiamati \"scout bombers\"); e caccia per missioni di difesa della flotta e di scorta dei bombardieri. A causa delle restrizioni di spazio i modelli imbarcati erano piccoli, monomotore, di solito con ali pieghevoli per facilitare lo stivaggio.\nLe \"portaerei volanti\" erano dirigibili equipaggiati per il trasporto e lancio di aeroplani. Come per esempio l'USS \"Akron\" e l'USS \"Macon\". Vedi Caccia parassiti su dirigibili.\nSeconda guerra mondiale.\nLe portaerei giocarono un ruolo significativo nella seconda guerra mondiale. All'inizio della guerra, con un totale di sette portaerei in attivit\u00e0 la Royal Navy aveva un vantaggio numerico considerevole sugli italiani e sui tedeschi, che non ne possedevano alcuna. Comunque la vulnerabilit\u00e0 delle portaerei all'attacco delle corazzate venne rapidamente dimostrata dall'affondamento della HMS \"Glorious\" da parte di incrociatori da battaglia tedeschi durante la campagna norvegese del 1940.\nQuesta apparente debolezza nei confronti delle corazzate venne capovolta nel novembre 1940 quando la HMS \"Illustrious\" lanci\u00f2 un attacco a lungo raggio contro la flotta italiana ancorata nel porto di Taranto. Questa operazione affond\u00f2 una corazzata e ne mise fuori servizio altre due al costo di soli due dei 21 aerosiluranti \"Fairey Swordfish\" attaccanti. Le portaerei giocarono anche un ruolo fondamentale nel rinforzare Malta, sia trasportando aerei, che difendendo convogli di rifornimenti inviati all'isola. L'uso delle portaerei imped\u00ec alla Regia Marina ed all'aviazione terrestre tedesca di dominare il teatro del mediterraneo.\nNell'oceano Atlantico la HMS \"Ark Royal\" e la \"HMS Victorious\" ebbero il compito di rallentare la \"Bismarck\" nel maggio 1941. Successivamente durante la guerra le portaerei scorta dimostrarono il loro valore sorvegliando i convogli che attraversano l'oceano Atlantico e artico.\nBasandosi sullo sviluppo nel 1939 dei siluri lanciati da aerei, con corsa a bassa profondit\u00e0 e sull'esempio britannico della Notte di Taranto, l'attacco giapponese contro Pearl Harbor fu un chiaro esempio della capacit\u00e0 di proiezione del potere permesso da una grande flotta di portaerei. Simultaneamente all'attacco i giapponesi iniziarono un'avanzata lungo tutta l'Asia sudorientale e l'affondamento della \"Prince of Wales\" e del \"Repulse\" da parte di aerei giapponesi decollati da terra dimostrarono ulteriormente il bisogno di questo tipo di navi per fornire copertura aerea. Nell'aprile 1942 la \"Japanese Fast Carrier Strike Force\" oper\u00f2 nell'Oceano Indiano affondando navigli, comprese la portaerei sottoriparata e sottoprotetta HMS \"Hermes\". Le flotte alleate pi\u00f9 piccole, sprovviste di un'adeguata copertura aerea furono forzate a ritirarsi o vennero distrutte. Nella Battaglia del Mar dei Coralli le flotte americane e giapponesi si scambiarono attacchi aerei nella prima battaglia nella quale nessuna nave entr\u00f2 nel raggio visivo di una nave avversaria. La Battaglia delle Midway, dove aerei decollati da tre portaerei americane affondarono con un attacco a sorpresa quattro portaerei giapponesi \u00e8 considerato il punto di svolta della guerra nel Pacifico.\nSuccessivamente gli Stati Uniti crearono una diversificata flotta di portaerei leggere e di flotta, che giocarono un ruolo fondamentale nel vincere la guerra nel Pacifico. L'eclissi delle corazzate come componenti primarie della flotta venne chiaramente illustrata nel 1945 dall'affondamento della pi\u00f9 grande nave da battaglia mai costruita, la \"Yamato\", ad opera di aerei decollati da portaerei. Il Giappone costru\u00ec anche la pi\u00f9 grossa portaerei della guerra, la . Significativamente si trattava della conversione di una nave inizialmente prevista come corazzata classe Yamato, una riprova di quale tipo di nave fosse pi\u00f9 importante e prestigioso nelle nuove flotte che si combattevano nell'Oceano Pacifico.\nL'esperienza di combattimento dimostr\u00f2 che l'invenzione inglese dell\"hurricane bow\" (le strutture dello scafo vennero prolungate fino al ponte di volo e la prua assunse nella parte estrema una forma triangolare) che migliora il comportamento della nave con mare tempestoso era l'uso migliore per il fronte della nave, sia rispetto all'installazione di mitragliatrici che all'installazione di un secondo ponte di volo. Questo divenne una caratteristica standard delle portaerei britanniche e statunitensi. La portaerei giapponese fu la prima nave giapponese a incorporarlo.\nA cominciare dalla classe Midway le portaerei americane divennero cos\u00ec grandi che non era pratico continuare ad usare il ponte hangar come \"strength deck concept\" e tutte le successive portaerei americane usarono il ponte di volo come \"strength deck\" lasciando come unica superstruttura l'isola.\nLe \"corazzate portaerei\" furono create dalla Marina imperiale giapponese per compensare parzialmente la perdita delle sue portaerei alla battaglia delle Midway. Le due unit\u00e0 classe Ise, la \"Ise\" e la \"Hyuga\", furono trasformate rimuovendo le torrette di poppa e rimpiazzandole con un hangar, ponte di volo e catapulta.\nInoltre molte corazzate, incrociatori e navi corsare vennero equipaggiati con idrovolanti per missioni di ricognizione.\nDopo la seconda guerra mondiale.\nAlcuni incrociatori e navi maggiori del periodo tra le guerre trasportavano spesso un idroplano che decollava grazie ad una catapulta per missioni di ricognizione e di avvistamento del punto di impatto dei proiettili dei cannoni. Veniva lanciato da una catapulta e recuperato dall'acqua mediante una gru dopo l'ammaraggio. Le gru e gli hangar per il trasporto furono generalmente rimossi durante la seconda guerra mondiale, ma durante le prime fasi della guerra ottennero qualche successo degno di nota, come dimostrato dal Supermarine Walrus del HMS \"Warspite\" nelle sue operazioni nei fiordi norvegesi del 1940.\nMolte navi da guerra moderne sono equipaggiate per permettere l'atterraggio di elicotteri.\nLa moderna catapulta a vapore, alimentata dalle caldaie, o reattori, della nave \u00e8 stata inventata dal comandante C.C. Mitchell della Royal Naval Reserve. Venne diffusamente adottata in seguito alle prove eseguite sulla HMS \"Perseus\" tra il 1950 ed il 1952, che dimostrarono come fosse pi\u00f9 potente ed affidabile delle catapulte ad aria compressa introdotte negli anni 1930. Poich\u00e9 attualmente solo le portaerei nucleari possiedono caldaie come parte integrante del loro sistema di propulsione la maggior parte delle portaerei sono ora equipaggiate con impianti di produzione del vapore per l'unico motivo di alimentare le catapulte.\nUn'altra invenzione inglese fu l'indicatore \"glide-slope\" (\"piano di planata). Questa \u00e8 una lampada controllata giroscopicamente situata a babordo del ponte che pu\u00f2 essere vista dal pilota in fase di atterraggio e gli indica se sta arrivando troppo alto o troppo basso in relazione al sentiero di discesa desiderato. Tiene anche conto degli effetti delle onde sul ponte di volo. Questo strumento divenne una necessit\u00e0 con l'aumento della velocit\u00e0 di atterraggio.\nLa US Navy tent\u00f2 prematuramente di diventare una forza strategica nucleare con il progetto di costruzione della \"United States\", classificata CVA, con la \"A\" che sta per \"atomica\". Avrebbe dovuto trasportare bombardieri bimotori, ognuno dei quali armato con una bomba atomica. Il progetto venne cancellato su pressioni dell'appena creata United States Air Force, e la lettera \"A\" venne riciclata per significare \"attacco\". Ma questo ritard\u00f2 solo la crescita delle portaerei, nel 1955 le armi nucleari presero il mare nonostante le obiezioni della Air Force a bordo della USS \"Forrestal\" (CVA-59) (classe \"Forrestal\"), e per la fine degli anni 1950 la US Navy possedeva una serie di aerei d'attacco armati con armi nucleari.\nLa US Navy utilizz\u00f2 il nucleare anche per costruire portaerei alimentate da reattori nucleari. La USS \"Enterprise\" fu la prima portaerei equipaggiata con motori nucleari e le successive portaerei sfruttarono questa tecnologia per incrementare l'autonomia. La sola altra nazione ad aver seguito l'esempio degli Stati Uniti \u00e8 stata la Francia con la \"Charles de Gaulle\".\nNegli anni successivi alla seconda guerra mondiale videro lo sviluppo dell'elicottero, che a differenza degli aerei adatti al combattimento aria-aria e aria-superficie, venne destinato al trasporto di materiale e personale e pu\u00f2 essere utilizzato nella guerra anti-sommergibile equipaggiandolo con sonar a immersione e missili.\nAlla fine degli anni 1950 ed all'inizio degli anni 1960 l'Inghilterra convert\u00ec alcune sue vecchie portaerei in portaerei commando: portaelicotteri come la HMS \"Bulwark\". Per mitigare le connotazioni costose relative alla parola portaerei, le portaerei inglesi di nuova costruzione classe \"Invincible\" vennero designate \"through deck cruisers\" (\"incrociatori a ponte completo\") e inizialmente trasportarono solo elicotteri per operare come portaerei scorta. L'introduzione del Sea Harrier permise loro di trasportare aerei ad ala fissa nonostante il loro breve ponte di volo.\nGli usi pi\u00f9 recenti delle portaerei includono la Guerra delle Falkland nella quale il Regno Unito vinse un conflitto distante 13.000\u00a0km dalle proprie acque in gran parte grazie all'uso della portaerei HMS \"Hermes\" e della pi\u00f9 piccola HMS \"Invincible\". Questa guerra dimostr\u00f2 il valore di un aereo VSTOL come l'Hawker-Siddeley Harrier nel difendere la flotta e la forza d'assalto da aerei con basi a terra e nell'attaccare il nemico. Elicotteri basati sulle portaerei furono usati per scaricare truppe e recuperare i feriti.\nDopo la guerra fredda.\nGli USA hanno utilizzato le portaerei nella guerra del Golfo, in Afghanistan e per proteggere i propri interessi nell'Oceano Pacifico. Nella recente invasione dell'Iraq le portaerei sono state la base principale della potenza aerea americana. Sebbene privi della possibilit\u00e0 di piazzare un numero significativo di aerei nelle basi medio-orientali, gli USA furono in grado di lanciare significativi attacchi aerei eseguiti da squadroni basati su portaerei.\nAll'inizio del XXI secolo le portaerei in attivit\u00e0 sono in grado di trasportare circa 1.250 aerei in zona di operazioni, il Regno Unito ne schier\u00f2 circa 50. La Francia ed il Regno Unito hanno in corso un programma di espansione della flotta di portaerei, ma gli Stati Uniti mantengono comunque un grande margine di vantaggio.\nL'Italia ha, da parte sua, due portaerei, anche se entrambe leggere: la prima \u00e8 la , varata nel 1985, da meno di 14.000 tonnellate a pieno carico, era considerata, all'epoca della sua messa in mare, la pi\u00f9 piccola portaerei del mondo ed in effetti \u00e8 una portaeromobili; e l'ultima, consegnata alla marina militare nel 2009 \u00e8 la , che possiede una stazza di circa 30.000 tonnellate a massimo carico (comunque non paragonabile alle stazze delle portaerei nucleari fra le 50.000 e le 100.000 tonnellate).\nDescrizione.\nConfigurazione del ponte di volo.\nLe navi portaerei possiedono un ponte piatto, il ponte di volo, che serve da pista per il decollo e l'atterraggio. Poich\u00e9 gli aerei decollano ed atterrano controvento, per favorirne il decollo una portaerei viaggia a massima velocit\u00e0, per esempio 30 nodi (55\u00a0km/h), con la prua orientata contro il vento, in modo da incrementare la velocit\u00e0 relativa del flusso dell'aria rispetto all'aereo. Stessa cosa per quanto riguarda l'appontaggio: procedendo controvento si riduce la velocit\u00e0 che l'aereo ha rispetto alla nave. Su alcune navi si utilizza una catapulta a vapore per accelerare l'aeroplano in modo da permettergli di decollare con una rincorsa pi\u00f9 limitata di quella altrimenti richiesta o per consentire il decollo con un carico particolarmente elevato. Su altri modelli non \u00e8 richiesta l'assistenza di una catapulta - la necessit\u00e0 di usarne una dipende dal tipo dell'aereo e dalle sue prestazioni.\nDurante l'atterraggio alcuni aerei si affidano per arrestarsi in una distanza pi\u00f9 breve del normale ad un \"gancio per l'appontaggio\" che ingaggia dei cavi in acciaio collegati a pistoni di compressione a vapore (gli stessi utilizzati per il lancio), al momento dell'aggancio il cavo trascina il pistone all'interno del suo cilindro aumentando la compressione e dando cos\u00ec modo al velivolo di fermarsi, i cavi sono generalmente 4 e sono disposti trasversalmente al ponte di atterraggio, i migliori piloti generalmente ingaggiano sempre il cavo numero 3. Altri aerei usano la loro capacit\u00e0 di atterraggio verticale e non richiedono assistenza per ridurre la loro velocit\u00e0 nell'atterraggio. Dalla fine della seconda guerra mondiale \u00e8 diventato comune angolare la pista di atterraggio e decollo rispetto all'asse longitudinale della nave. Lo scopo \u00e8 di permettere agli aerei che manchino le funi di arresto di decollare nuovamente senza rischiare di colpire gli aerei parcheggiati nella parte anteriore del ponte. Il ponte angolato permette inoltre il decollo di aerei contemporaneamente all'atterraggio di altri, le portaerei di classe NIMITZ hanno la possibilit\u00e0 di lanciare fino a 3 velivoli contemporaneamente shiftando il lancio del terzo velivolo soltanto di pochi secondi. (Shift Take Off o Split Take Off)\nCuriosit\u00e0: Gli aerei al momento del contatto con il ponte portano le manette in posizione di Full AB (AB After Burner) dando piena potenza ai motori, questa manovra di sicurezza, qualora il pilota mancasse totalmente i cavi o addirittura un cavo cedesse, permetterebbe al velivolo di riattaccare e riprendere il volo.\nLe aree sopra al ponte di volo (ponte di comando, torre di controllo, scarichi dei motori e cos\u00ec via) sono concentrate a tribordo del ponte in una zona relativamente piccola chiamata \"isola\". Solo poche portaerei sono state progettate o costruite senza un'isola e questa configurazione non \u00e8 mai stata vista in una portaerei di flotta.\nUna configurazione pi\u00f9 recente, usata dalla Royal Navy ha un trampolino di lancio (\"ski-jump\") al termine della pista di decollo. Questo per aiutare il decollo di aerei VTOL (o STOVL) (aerei in grado di decollare e atterrare con poco o nessun movimento in avanti), come il Sea Harrier, sebbene questi aerei siano in grado di decollare verticalmente dal ponte, l'uso della rampa riduce il consumo di carburante. Poich\u00e9 catapulta e funi di arresto non sono necessarie le portaerei con questa configurazione riducono il peso, complessit\u00e0 ed ingombro necessario per l'equipaggiamento.\nPonte angolato.\nDurante la seconda guerra mondiale gli aerei dovevano atterrare sul ponte di volo parallelo all'asse dello scafo della nave. Gli aerei gi\u00e0 atterrati venivano parcheggiati sul ponte all'estremit\u00e0 di prua del ponte di volo. Dietro di essi veniva sollevata una barriera antiurto per arrestare ogni aereo in fase di atterraggio che non riuscisse ad arrestarsi in tempo, nel caso che il gancio d'atterraggio mancasse i cavi d'arresto. Se questo succedeva, oltre al rischio per l'equipaggio, l'aereo in atterraggio causava seri danni agli aerei parcheggiati, e al peggio, nel caso che la barriera antiurto non fosse sufficientemente solida, poteva distruggerli e causare un incendio.\nUn'importante innovazione britannica della fine degli anni quaranta fu l'introduzione tecnica del ponte angolato, in cui la pista di atterraggio era angolata di pochi gradi rispetto alla nave. Se un aereo mancava i cavi di arresto il pilota doveva solo incrementare al massimo la potenza del motore per riattaccare, senza rischiare di colpire gli aeroplani parcheggiati, dato che il ponte angolato puntava all'esterno verso il mare. L'immagine della USS \"John C. Stennis\" all'inizio di questa voce mostra il ponte d'atterraggio angolato.\nTipi di portaerei.\nNel corso dell'ultimo secolo sono stati sperimentati diversi tipi di portaerei, alcuni dei quali ora obsoleti. In generale possono essere categorizzati come segue:\nEvoluzioni e innovazioni.\nNavi CAM.\nCome misura di emergenza, prima che un numero sufficiente di mercantili portaerei fossero disponibili, i britannici utilizzarono navi CAM ( \"Catapult aircraft merchantman\" - \"mercantile [equipaggiato con] catapulta aerea\") per fornire supporto aereo ai convogli. Le navi CAM erano vascelli equipaggiati con un aereo, solitamente un usurato Hawker Hurricane che decollava assistito da una catapulta. Una volta lanciato l'aereo non poteva riatterrare sul ponte e doveva ammarare se non era ad una distanza sufficiente da terra. Nel giro di due anni meno di 10 lanci vennero effettuati, ottenendo comunque un limitato successo: 6 bombardieri contro la perdita di un singolo pilota.\nNavi MAC.\nPer proteggere i convogli atlantici i britannici utilizzarono le navi MAC (\"Merchant Aircraft Carrier\" - \"Mercantili Portaerei\"), navi mercantili equipaggiate con un ponte piatto di decollo per una mezza dozzina di aerei. Operarono con equipaggi civili, battendo bandiera mercantile e trasportando un carico normale, oltre a fornire supporto aereo al convoglio. Poich\u00e9 erano prive di ascensore e hangar le operazioni di manutenzione erano limitate e gli aerei dovevano trascorrere tutto il viaggio esposti sul ponte.\nPortaerei di scorta.\nL'equivalente americano delle navi MAC, furono le portaerei di scorta (designazione americana CVE \"Carrier Vessel Escort\"). Circa un terzo delle dimensioni di una portaerei di flotta, con la capacit\u00e0 di trasportare circa due dozzine di caccia per missioni antisommergibile. Oltre un centinaio vennero costruite o ricavate da navi mercantili convertite.\nLe portaerei scorta vennero costruite negli Stati Uniti secondo due modelli di scafo: uno a partire da una nave mercantile e l'altro da una lievemente pi\u00f9 veloce nave cisterna. Oltre a difendere convogli furono usate per trasportare aerei attraverso l'oceano. Nonostante ci\u00f2 alcune parteciparono all'attacco contro le Filippine, principalmente la battaglia del golfo di Leyte nella quale sei portaerei scorta ed i cacciatorpediniere che le accompagnavano bluffarono attaccando brevemente cinque corazzate giapponesi e forzandole a ritirarsi.\nPortaerei leggere.\nLa perdita in rapida successione nella guerra del Pacifico di tre delle principali portaerei spinse la US Navy a sviluppare le portaerei leggere (designazione CVL) a partire da scafi di incrociatori leggeri gi\u00e0 in corso di costruzione. Queste erano destinate ad aggiungere squadriglie di caccia ad una task force e vennero usate dalla US Navy solo durante la seconda guerra mondiale. La Royal Navy inglese realizz\u00f2 un modello simile che utilizz\u00f2 anche dopo la seconda guerra mondiale (cos\u00ec come altre nazioni del Commonwealth).\nPortaerei antisommergibile.\nUna \"portaerei antisommergibile\" (dall'inglese: ASW carrier - Anti-Submarine Warfare carrier) \u00e8 un tipo di piccola portaerei il cui ruolo principale \u00e8 quello di cacciare e distruggere i sottomarini. Questo tipo di nave nasce durante la guerra fredda come uno sviluppo delle portaerei di scorta utilizzate nel ruolo ASW nel Nord Atlantico durante la seconda guerra mondiale. Il loro hull classification symbol \u00e8 CVS. Alcuni esempi sono le portaerei della classe Essex e della classe Invincible, la Giuseppe Garibaldi (551) e la Pr\u00edncipe de Asturias (R-11).\nPortaerei e portaeromobili.\nUna \"portaeromobili\" \u00e8 una unit\u00e0 navale militare destinata al trasporto, al lancio ed al recupero di aeromobili. Il termine \"portaeromobili\" \u00e8 traducibile in francese con \"porte-a\u00e9ronefs\", mantenendo quindi una distinzione da \"portaerei\" che viene tradotto con \"porte-avions\"; in inglese si usa in entrambi i casi il termine \"aircraft carrier\".\nSi possono distinguere diverse tipologie di \"portaerei\" dal punto di vista della dimensione: le pi\u00f9 grandi sono denominate superportaerei (\"supercarrier\"), quelle di dimensione \"standard\" portaerei (\"fleet carrier\"), e quelle pi\u00f9 piccole con diverse denominazioni (alcune obsolete) portaerei leggera (\"light aircraft carrier\"), portaerei di scorta (\"escort carrier\"), portaerei antisommergibile (\"anti-submarine warfare carrier\").\nPortaerei.\nPortaerei in servizio.\nOtto nazioni mantengono in servizio 18 portaerei al 2015, con gli Stati Uniti in possesso di un numero di portaerei (10) superiore alla somma di tutti gli altri paesi cio\u00e8 Regno Unito, Francia, Russia, Cina, Brasile, Italia, India. Altre nazioni, pur avendo un'aviazione di marina dotata di aeromobili ad \"ala fissa\" non sono dotate di portaerei, ad esempio l'Argentina e la Spagna (che in passato per\u00f2 ne erano dotate). Anche l'Australia, il Canada, il Giappone e i Paesi Bassi in passato erano dotate di portaerei. Attualmente queste (e molte altre marine) sono dotate di navi d'assalto anfibio capaci di imbarcare elicotteri e, potenzialmente, aerei STOVL. La Thailandia possiede la portaeromobili , ma dal 2006 non \u00e8 pi\u00f9 dotata di aerei.\nPortaerei recenti.\nItalia.\nDall'unit\u00e0 d'Italia all'alba nel terzo millennio, \"le forze armate non avevano mai avuto una portaerei. In passato, durante il fascismo soprattutto, era stata l'opposizione dell'Aeronautica (...) a impedire che la Regia Marina sviluppasse una capacit\u00e0 aerea autonoma. Del resto, lo stesso Mussolini nel 1934 aveva dichiarato, all'inaugurazione del Palazzo del Governo a Taranto: \u201cnoi non abbiamo bisogno di portaerei perch\u00e9 Taranto \u00e8 gi\u00e0 una portaerei naturale\u201d. Solo a fine 1941 inizi\u00f2 la costruzione della prima portaerei italiana, l\"Aquila\", che non far\u00e0 per\u00f2 in tempo ad entrare in servizio, dato l'armistizio del 1943. In contemporanea, venne ordinata una seconda portaerei, la \"Sparviero\", anch'essa non completata a causa delle vicende armistiziali.\nLa Marina militare italiana, dopo l'entrata in servizio nel 2009 della portaerei STOVL \"Cavour\", che ha sostituito nel ruolo di nave ammiraglia la \"Garibaldi\" (comunque ancora in servizio nel 2012), ha in programma la costruzione di una nave d'assalto anfibio LHD con capacit\u00e0 aerea, la \"Trieste\", che andr\u00e0 ad aggiungersi alla flotta come sostituta della \"Garibaldi\" nel 2021. La \"Cavour\" \u00e8 entrata in servizio dopo alcuni ritardi dovuti a diverse migliorie applicate al progetto originale; \u00e8 a propulsione convenzionale (non nucleare) con un dislocamento di 30.000 tonnellate. Grazie al trampolino di lancio inclinato di 12\u00b0 \u00e8 in grado di imbarcare una componente aerea, sia ad ala rotante che fissa, composta da elicotteri medi EH-101 e dai F-35 Lightning II del cui progetto l'Italia \u00e8 partner di 2\u00ba livello. Si stima che il costo della \"Cavour\" sia stato di un totale di 1390 milioni di euro.\nRepubblica popolare cinese.\nDue portaerei in servizio: la Shandong, pi\u00f9 recente, e la Liaoning.\nNel dicembre 2008 il maggiore generale Qian Lihua del Ministero cinese della Difesa Nazionale, aveva accennato che la Marina cinese stava cercando di acquisire una portaerei, sebbene la mossa avrebbe potuto alimentare le tensioni con gli Stati Uniti e i suoi alleati in Asia. In un'intervista pubblicata sul Financial Times di Londra, il Maggiore Generale Qian non aveva esplicitamente dichiarato che la Cina aveva deciso di costruire una portaerei, ma aveva affermato che la Cina ha tutto il diritto di possederne. La Marina di qualsiasi grande superpotenza sogna di avere una o pi\u00f9 portaerei. Egli aveva detto nel colloquio che il fatto di averne almeno una \u00e8 difatti il sogno di ogni grande potenza militare. Aveva anticipato altres\u00ec che il destino delle eventuali nuove portaerei saranno strettamente per scopi difensivi: il generale ha sottolineato che la Cina non intende avere delle portaerei con intenti aggressivi.\nIndia.\nNel 2004 l'India ha comprato la portaerei sovietica \"Admiral Gorshkov\" ex \"Baku\" (\"classe Kiev\") dalla Russia al costo di 1,5 miliardi di dollari; ci si aspettava che si sarebbe unita all'Indian Navy nel 2008, una volta revisionata. L'ingresso in servizio, inizialmente previsto per la fine del 2012 con il nome di INS Vikramaditya, fu in seguito ritardato a novembre 2013 da problemi tecnici verificatisi durante le prove a mare. La portaerei, dotata del sistema STOBAR, sar\u00e0 equipaggiata con MiG 29K \"Fulcrum\", BAE Sea Harrier e HAL Tejas \"navalizzati\".\nSpagna.\nIl progetto per la portaerei convenzionale (non nucleare) del dislocamento di 27.079 tonnellate, lunga 231 metri, denominata \"Buque de Proyecci\u00f3n Estrat\u00e9gica\" (\"vascello di proiezione strategica\") Juan Carlos I (L-61) per l\"Armada Espa\u00f1ola\" \u00e8 stato approvato nel 2003 e la sua costruzione \u00e8 cominciata nell'agosto 2005, nei cantieri navali statali di Navantia. La \"Buque de Proyecci\u00f3n Estrat\u00e9gica\" \u00e8 un vascello progettato per operare sia come nave d'assalto anfibio (LHD), sia come portaerei V/STOL, a seconda della missione. Il progetto \u00e8 stato realizzato tenendo conto dei conflitti a bassa intensit\u00e0 nelle quali si prevede che saranno coinvolte le FF.AA. spagnole nel futuro. A rigore, infatti, la \"BPE\" deve essere considerata principalmente una nave d'assalto anfibio (da cui la L del pennant number), la quale all'occorrenza in determinati casi pu\u00f2 anche fungere da portaerei leggera. Quando configurata per operare come portaerei STOVL potr\u00e0 imbarcare Matador AV-8B+ e F-35 Lightning II. La nave \u00e8 equipaggiata con uno \"sky-jump\" ed un sistema di combattimento equipaggiato con un radar tridimensionale, e sar\u00e0 la seconda portaerei della marina spagnola dopo la \"Principe de Asturias (R11)\". \u00c8 stata costruita seguendo standard commerciali, pi\u00f9 economici di quelli militari.\nPortaerei future.\nDiverse nazioni dotate di portaerei hanno in corso il progetto di nuove classi per rimpiazzare quelle correnti.\nRepubblica popolare cinese.\nNel giugno 2005 \u00e8 stato riportato da boxun.com che la Cina avrebbe investito 362 milioni di dollari nella costruzione di una portaerei del dislocamento di 78.000 tonnellate, da costruirsi nei cantieri Jiangnan in Shanghai. La notizia \u00e8 stata ufficialmente negata dall'ufficiale alla Difesa cinese \"Zhang Guangqin\". La \"Shandong\" (Type-001A) \u00e8 una portaerei STOBAR, nonch\u00e9 la prima portaerei in assoluto costruita dalla Cina. \u00c8 stata varata il 26 aprile 2017 e rappresenta una rielaborazione della \"Liaoning\" (Type-001) ma con una serie di modifiche migliorative rispetto soprattutto agli spazi destinati al personale e agli aeromobili imbarcati.\nFrancia.\nLa Marine nationale francese ha in progetto la costruzione di una seconda portaerei, la \"PA 2\", in aggiunta alla \"Charles de Gaulle\". Il progetto prevede una portaerei molto pi\u00f9 grande, della \"Charles de Gaulle\" di circa 70-75.000 tonnellate di dislocamento, ma alimentata da un motore convenzionale, non nucleare. Ci sono piani per uno sviluppo congiunto con la Royal Navy, mediante la collaborazione tra la BAE Systems ed il Thales Group intorno al programma \"Carrier Vessel Future\" (CVF). La \"PA 2\" sar\u00e0 lunga 283 metri e larga 73 metri, e potr\u00e0 imbarcare una quarantina di velivoli, tra cui 32 Rafale M. Il progetto \u00e8 stato di fatto \"congelato\" nel 2009.\nIndia.\nL'India ha iniziato la costruzione di una portaerei da 40.000 tonnellate, lunga 262 metri nell'aprile 2005, la INS \"Vikrant\" (classe Vikrant). La nuova portaerei STOBAR coster\u00e0 762 milioni di dollari e sar\u00e0 equipaggiata con aerei MiG 29K \"Fulcrum\" e HAL Tejas \"navalizzati\", oltre a elicotteri di costruzione russa ed indiana. La nave sar\u00e0 alimentata da quattro motori a turbina ed una volta completata avr\u00e0 un'autonomia di 14.000\u00a0km, porter\u00e0 160 ufficiali, 1.400 marinai e 30 aerei. Sar\u00e0 realizzata in un arsenale navale statale nell'India meridionale ed \u00e8 previsto che entrer\u00e0 in servizio nel 2014.\nNel 2017, dovrebbe entrare in servizio anche una seconda unit\u00e0 della classe Vikrant, la INS \"Vishal\"; questa portaerei sar\u00e0 di 65.000 tonnellate e dotata del sistema CATOBAR.\nRegno Unito.\nLa Royal Navy sta costruendo (la costruzione della prima \u00e8 iniziata nel 2009) due portaerei per rimpiazzare le tre unit\u00e0 classe Invincible. Ci si aspetta che queste due navi, della classe Queen Elizabeth (ex \"Carrier Vessel Future\") saranno chiamate \"Queen Elizabeth\" e \"Prince of Wales\". Trasporteranno una forza di circa 50 aerei, con un dislocamento di circa 60-65.000 tonnellate. La loro entrata in servizio \u00e8 prevista rispettivamente per il 2016 ed il 2018. Imbarcheranno principalmente F-35 \"Joint Strike Fighter\", con un equipaggio di circa 1.000 unit\u00e0. Le due navi formeranno il nucleo della Royal Navy e saranno le pi\u00f9 grandi navi da guerra mai costruite per essa. Saranno progettate in modo adattabile per permettere la massima flessibilit\u00e0 operativa e saranno realizzate in configurazione STOVL con \"sky-jump\", cos\u00ec come previsto originariamente. Questo in seguito a valutazioni del governo inglese durante le quali era stato ipotizzato di dotarle di un ponte pi\u00f9 ampio e lungo, in modo da trasformarle in portaerei CATOBAR (con catapulta), per potervi appontare gli F-35 di tipo C.\nRussia.\nLa Voenno Morskoj Flot Rossijskoj Federacii possiede una sola portaerei in attivit\u00e0, la . Nel 2005, era stato annunciato un programma per la realizzazione di 2 o 4 portaerei da iniziare nel 2013/14 con un ingresso in servizio previsto per il 2017. Nel 2008, Dmitrij Medvedev sosteveva la realizzazione di una portaerei nucleare nel successivo decennio. Nel 2011, il capo della \"Russia's United Shipbuilding Corporation\" (una societ\u00e0 statale di costruzioni navali) annunci\u00f2 che la societ\u00e0 avrebbe iniziato a lavorare ad un design per una portaerei nel 2016, con l'obiettivo di iniziare la costruzione nel 2018 e l'operativit\u00e0 nel 2023. Alcuni mesi dopo il quotidiano russo Izvestija ha riportato il piano di costruzione navale, che include la costruzione di un nuovo cantiere navale in grado di costruire navi con scafo di grandi dimensioni, per costruire due portaerei a propulsione nucleare entro il 2027. Una portaerei dovrebbe essere assegnata alla Flotta del Nord a Murmansk e l'altra alla Flotta del Pacifico a Vladivostok. Una versione navalizzata del Sukhoi PAK FA dovrebbe costituire futuro il gruppo aereo imbarcato.\nStati Uniti d'America.\nLe portaerei della classe Nimitz correntemente in servizio saranno seguite (ed in futuro rimpiazzate), dalle portaerei classe Gerald R. Ford.\nCi si aspetta che saranno pi\u00f9 grandi ed in grado di operare pi\u00f9 aerei degli attuali 80 della classe \"Nimitz\" e saranno anche progettate per una minore tracciabilit\u00e0 da parte dei radar.\nTurchia.\nLa TCG Anadolu \u00e8 una nave d'assalto anfibia pianificata (LHD) da 24.660 tonnellate della Marina turca che pu\u00f2 essere configurata come portaerei leggera da 27.079 tonnellate. La costruzione \u00e8 iniziata il 30 aprile 2016 da \"Sedef Shipbuilding Inc.\" presso il loro cantiere di Istanbul e dovrebbe essere completata entro la fine del 2020. La costruzione di una nave gemella, che si chiamer\u00e0 TCG Trakya, \u00e8 attualmente in fase di progettazione da parte della Marina turca.\nCuriosit\u00e0.\nA partire dal 30 ottobre 1963 il pilota della marina Lt. James H. Flatley III assieme al suo equipaggio composto dal Lt. Cmdr. W.W. Stovall, copilota; ADR-1 E.F. Brennan, tecnico di volo; e il pilota collaudatore della Lockheed Ted H. Limmer, Jr., ai comandi di un KC-130F Hercules da rifornimento in volo prestato dai Marine (nr. di matricola 149798 e ribattezzato \"LOOK MA, NO HOOK.\" ovvero: \"Guarda mamma, senza gancio\"), comp\u00ec ben 29 \"\"touch and go\", 21 appontaggi \"full stop\"\" e 21 decolli a bordo della portaerei USS \"Forrestal\" (CVA-59), manovre compiute con un peso lordo da 38.500\u00a0kg (85.000 libbre) a 59.000\u00a0kg (121.000\u00a0lb). Con 38.500\u00a0kg il KC-130F comp\u00ec un arresto completo in 81,4 m (267 piedi), circa due volte l'apertura alare del velivolo. La Marina si stup\u00ec di scoprire che anche con un carico utile massimo, l'aereo necessitava di soli 227 m. (745 piedi) per il decollo, e di 140 m (460 piedi) per l'atterraggio. Per questa impresa la Marina militare statunitense confer\u00ec a Flatley la \"Distinguished Flying Cross\", mentre a Stovall, Brennan e Seive (un altro tecnico di volo che si turn\u00f2 con Brennan) furono conferite una \"Air Medal\" ciascuno."}
{"id": "42466", "revid": "1226", "url": "https://it.wikipedia.org/wiki?curid=42466", "title": "Apple Rendezvous", "text": ""}
{"id": "42467", "revid": "775372", "url": "https://it.wikipedia.org/wiki?curid=42467", "title": "Artiglieria", "text": "Lartiglieria \u00e8 l'insieme delle armi da fuoco e delle bocche di fuoco pesanti progettate originariamente per gli assedi e per l'armamento navale.\nIl termine deriverebbe dal latino \"ars tollendi\" o \"ars telorum\", cio\u00e8 l'arte di lanciare dardi. Nei documenti in latino medioevale si trovano le parole \"arteleria, artelera\" ed altre voci della stessa forma; tuttavia gli storici continuerebbero ad usare il termine artiglieria anche per indicare le armi da lancio precedenti l'introduzione della polvere da sparo (baliste, catapulte, briccole e simili).\nStoria.\nSecondo Luigi Cibrario, \u00abla voce \"attillieria\" o artiglieria\u00bb nel XIII secolo \u00abdinotava ... tutto il materiale della guerra\u00bb. Ludovico Ariosto nell\"Orlando furioso\" scriveva: \u00ab L'artegliaria, come tempesta, fiocca / contra chi vuole al buon Ruggier far torto\u00bb. \nL'uso delle prime bocche da fuoco in Europa risale ai primi decenni del XIV secolo: documenti ufficiali fiorentini del 1326 si riferiscono all'acquisto di \"pilas seu palloctas ferreas et canones de mettallo\". Nel 1327 compaiono armi da fuoco a Gassino. Nei decenni successivi fra gli stati italiani preunitari che diedero maggior sviluppo alle artiglierie vi fu la Repubblica di Venezia (le prime armi da fuoco documentate a Venezia risalgono al 1335, ma verosimilmente Venezia disponeva di artiglierie gi\u00e0 da tempo), che naturalmente curava soprattutto quelle navali. I Veneti possedevano gran numero di pezzi di tutte le specie e forme: piccoli cannoni di ferro, bombarde di tutti i calibri, fra cui alcune di notevoli dimensioni. Nella lotta che la vide contrapposta alla Repubblica di Genova, l'artiglieria fu ampiamente adoperata nelle operazioni di terra e di mare; soprattutto ebbe largo uso e notevole efficacia nella guerra di Chioggia.\nLo sviluppo dell'artiglieria fu il primo grande cambiamento delle tecniche militari dopo il medioevo. Con l'et\u00e0 moderna lo sviluppo dell'artiglieria coinvolse lo studio scientifico di altre materie, come matematica, fisica e chimica, e coinvolse anche tutte le altre armi da fuoco, come pistole, fucili, mitragliatrici. Verso la fine del XVI secolo vennero introdotti i proiettili scoppianti al posto di quelli pieni e la gamma delle bocche da fuoco si limit\u00f2 principalmente al cannone, al mortaio e all'obice. Le necessit\u00e0 imposte dalla nuova arma svilupparono tutta una serie di nuove discipline, quali la fortificazione alla moderna, l'assedio scientifico, lo sviluppo di nuovi mezzi di trasporto, nuove tattiche di spiegamento e impiego truppe. Fu conseguentemente uno degli elementi della crisi dell'ordine feudale e del sorgere degli Stati nazionali.\nCaratteristiche e classificazione.\nSono armi poco manovrabili ma molto potenti e vennero ampiamente utilizzate sia nelle battaglie terrestri contro la fanteria pesante sia negli assedi contro mura e fortificazioni.\nEsse sono caratterizzate da una bocca da fuoco montata su affusto, in grado di sparare proiettili di grandi dimensioni a notevoli distanze, impiegando una carica esplosiva come elemento generante la propulsione.\nPer estensione tale termine denota anche i reparti dell'esercito specializzati nell'uso di tali armi.\nL'artiglieria \u00e8 suddivisa in:\nTipologie.\nArtiglieria terrestre.\nL'artiglieria terrestre \u00e8 l'insieme delle armi di artiglieria progettate per l'utilizzo a terra. Pu\u00f2 essere classificata in diverse modi, ad esempio a seconda dell'installazione, dell'impiego e della traiettoria balistica e dei proiettili utilizzati.\nArtiglieria navale.\nUna artiglieria navale \u00e8 montata su una nave da guerra. Originariamente utilizzata solo per la guerra navale, in seguito fu usata anche per il bombardamento a terra e per uso antiaereo . Il termine generalmente si riferisce a proiettili lanciati da cannoni a tubo ed esclude proiettili semoventi come siluri, razzi e missili e quelli semplicemente gettati in mare come cariche di profondit\u00e0 e mine navali . \nIl primo episodio bellico in cui si vide uno studiato impiego dell'artiglieria navale fu probabilmente la battaglia di Lepanto, in cui navi fornite di cannoni prevalsero su unit\u00e0 combattenti secondo le tattiche dell'abbordaggio e dello speronamento, fino a quel momento le pi\u00f9 usate nel Mediterraneo. Inizialmente non esisteva una differenziazione fra artiglierie terrestri e navali, ma alla fine del XVII secolo, pur conservando le stesse bocche da fuoco, gli affusti navali cominciarono a differenziarsi da quelli delle artiglierie terrestri, soprattutto per le diverse esigenze di spazio e di movimento. Tuttavia solo nella seconda met\u00e0 del XIX secolo si arriv\u00f2 ad una netta diversificazione.\nNel corso della guerra di secessione americana furono costruite le prime navi con corazza in ferro, che non poteva pi\u00f9 essere perforata dai cannoni usati all'epoca sulle navi (in legno), quindi si modific\u00f2 completamente l'organizzazione delle artiglierie sulle navi, concentrando il peso della bordata in pochi cannoni di grosso calibro, invece di ripartirlo su molti cannoni di calibro pi\u00f9 piccolo. Pochi anni dopo (1863) in Scozia fu varata, per la Marina danese, la \"Rolf Krake\", prima nave europea con cannoni non in bordata (fissi e sparanti dal bordo o fianco della nave), ma con cannoni in torretta, cio\u00e8 su una struttura ruotante che poteva colpire sia in caccia (lungo la linea di movimento della nave) sia in bordata (perpendicolarmente alla linea di movimento). L'ultima evoluzione delle artiglierie navali si ebbe con la \"HMS Dreadnought\", corazzata che fu eponima non solo di una classe, ma di un tipo di nave che domin\u00f2 il mare fino all'affondamento della \"Bismarck\". Le artiglierie navali, a partire dalla met\u00e0 del XIX secolo, sono morfologicamente cannoni, dato che hanno una lunghezza di canna superiore a 30 volte il calibro, quindi possono sparare a tiro teso. Tuttavia il tiro delle artiglierie navali \u00e8 gestito come tiro di obici, in quanto le distanze a cui vengono impegnati i bersagli sono tali che non si pu\u00f2 pensare di utilizzare il primo arco (traiettoria prima del vertice della parabola), quindi vengono gestite da apposite \"direzioni di tiro\" centralizzate presenti sulla nave con l'ausilio di tiri di aggiustamento sul bersaglio.\nCon l'invenzione delle \"Dreadnought\" i cannoni principali delle navi furono concentrati in torrette binate (con due cannoni) o trinate (con tre). Ogni torretta aveva la sua corazzatura e la sua santabarbara, per evitare di concentrare troppi esplosivi in un singolo locale. Fino alla seconda guerra mondiale si ebbe un continuo aumento di calibro dei cannoni navali, fino ad arrivare ai 406\u00a0mm delle navi da battaglia Iowa e ai 460\u00a0mm delle classe Yamato. Con la seconda guerra mondiale le corazzate persero il loro ruolo dominante, e le artiglierie furono progressivamente sostituite da missili, che, richiedendo meccanismi di lancio pi\u00f9 leggeri dei cannoni, permisero di ridurre la stazza delle navi, quindi attualmente le navi armate di cannoni (corazzate) sono utilizzate unicamente per il bombardamento costiero. In generale, le unit\u00e0 contemporanee sono armate solo con uno o due cannoni di calibro intorno ai 130\u00a0mm, o 5 pollici a tiro rapido, essenzialmente in funzione contraerea.\nArtiglieria costiera.\nL\"artiglieria costiera\" o \"artiglieria da costa\" comprende le artiglierie utilizzate per difendere un tratto di costa dagli attacchi provenienti da flotte nemiche. L'artiglieria costiera si \u00e8 particolarmente sviluppata dal XVII al XIX secolo, nel corso del XX secolo ha perso progressivamente di importanza, quando le corazzate hanno perso il loro ruolo di \"capital ship\" a favore delle portaerei. Attualmente l'artiglieria costiera non ha pi\u00f9 nessun ruolo.\nArtiglieria contraerea.\nL'artiglieria contraerea si \u00e8 sviluppata nelle forze armate mondiali a partire dalla prima guerra mondiale, raggiungendo la sua maturit\u00e0 nel corso della seconda guerra mondiale e negli anni immediatamente successivi. A partire dagli anni sessanta i missili contraerei stanno prendendo sempre pi\u00f9 spazio nei confronti dei cannoni.\nIn Italia 20 gennaio 1915 fu costituito il I Reparto di Artiglieria Contraerei su 3 Sezioni, le quali ben presto divennero 3 Batterie.\nNel 1916 questa specialit\u00e0 raggiunse 69 batterie e 25 Sezioni. Inizialmente si adott\u00f2 materiale da campagna da 75A/27/906, 75/27/906 e 75/27/911 su installazioni di ripiego ed adottando per il tiro metodi empirici; un forte passo avanti fu fatto invece con l'adozione di materiale 75/27 appositamente costruito (su affusto a candeliere) ed autoportato e con l'adozione per il tiro di una vera e propria centrale (non meccanica), che riusciva, con i molti serventi di cui disponeva, a suddividere e sincronizzare abbastanza bene il diverso lavoro che era necessario compiere per la ricerca dei dati di tiro. Successivamente le Batterie contraerei aumentarono ancora, finch\u00e9 l'Ordinamento post bellico gi\u00e0 contemplava un Reggimento Contraerei per Corpo d'Armata.\nNell'armamento, si addivenne all'adozione delle mitragliere da 20\u00a0mm, di quelle da 40\u00a0mm ed infine, del materiale da 90\u00a0mm, che tanto impiego e tanto sviluppo ebbe poi nella seconda guerra mondiale. anche come artiglieria contro carri.\nNel 1930, infine, fu costituita la Milizia per la Difesa Aerea Territoriale (M.D.A.T.) che si chiam\u00f2 in seguito Milizia per la Difesa Contraerei Territoriale (prima M.D.C.A.T., poi M.DI.C.A.T.), con gli stessi criteri seguiti per la Milizia da Costa.\nA tale Milizia il Regime aveva assegnato il compito di predisporre in tempo di pace e di attuare in tempo di guerra, in concorso con le unit\u00e0 contraeree delle Forze Armate, la difesa territoriale del Paese da attacchi aerei nemici.\nArtiglieria controcarri.\nL\"artiglieria controcarri\", intesa come uso dei cannoni nel ruolo anticarro, si \u00e8 sviluppata insieme ai carri armati per tutta la seconda guerra mondiale. Successivamente ha perso progressivamente di importanza a favore delle armi (individuali o di reparto) controcarro (inizialmente il bazooka e successivamente i missili anticarro)."}
{"id": "42468", "revid": "2128848", "url": "https://it.wikipedia.org/wiki?curid=42468", "title": "Heinrich Himmler", "text": "Dopo il misterioso volo in Scozia di Rudolf Hess (fino ad allora considerato \"delfino\" del F\u00fchrer) nel 1941 e il suo internamento in Gran Bretagna, Himmler fu considerato il numero due della Germania nazista assieme a Hermann G\u00f6ring: i due, infatti, erano gli ufficiali pi\u00f9 alti in grado di tutte le forze militari di quel tempo e perci\u00f2 considerati i pi\u00f9 potenti e influenti dopo lo stesso Hitler. Nel 1943 venne anche nominato ministro dell'Interno del Reich.\nCome G\u00f6ring, Himmler cerc\u00f2 di trattare la resa con gli Alleati e perci\u00f2 fu destituito da Hitler, ormai senza potere, nell'aprile 1945; catturato dagli inglesi per essere giudicato come criminale di guerra dal Tribunale militare internazionale di Norimberga, si diede la morte con una capsula di cianuro il 23 maggio 1945.\nFu uno dei maggiori responsabili della instaurazione del cosiddetto \"Nuovo ordine nazionalsocialista\" nonch\u00e9 il diretto organizzatore della Soluzione finale della questione ebraica all'origine dell'Olocausto assieme ai suoi sottoposti Reinhard Heydrich e Adolf Eichmann.\nBiografia.\nLa giovent\u00f9.\nHeinrich Himmler nacque a Monaco di Baviera il 7 ottobre 1900, secondogenito dei tre figli di Joseph Gebhard Himmler, facoltoso insegnante di scuola superiore, e di Anna Maria Heyder, una casalinga, fervente cattolica, figlia di un uomo d'affari. Il padre si interess\u00f2 molto dell'educazione di Heinrich e dei suoi fratelli Gebhard, il primogenito, pi\u00f9 vecchio di due anni, e Ernst, l'ultimo, pi\u00f9 giovane di cinque anni.\nAllo scoppio della prima guerra mondiale, Himmler, che allora aveva quattordici anni, segu\u00ec con vivo interesse gli avvenimenti e spinse i genitori a servirsi delle loro amicizie - il padre, infatti, era stato il precettore del principe Enrico di Wittelsbach - per aiutarlo a trovare un posto di ufficiale cadetto ancor prima di finire il ginnasio. Tuttavia la guerra fin\u00ec prima che gli fosse data l'opportunit\u00e0 di andare al fronte.\nSposa Margarete Himmler nel giugno del 1928, con la quale genera la figlia Gudrun Burwitz nel 1929.\nL'ingresso nel Partito Nazionalsocialista.\nDall'aprile del 1919 Himmler si iscrisse a diversi Freikorps, tra i quali \"Landshut\", \"Oberland\", \"21\u00b0 Sch\u00fctzenbrigade\" ed \"Einwohnerwehr\", per \"cancellare l'onta di Versailles\" e abbattere la \"dittatura marxista\". Questi arruolamenti furono in parte dovuti al senso di colpa che egli ebbe per non aver potuto combattere nella Grande Guerra. Terminati gli studi universitari nel 1922 con un diploma in agraria, trov\u00f2 immediatamente lavoro presso una ditta di concimi, la \"Stickstoff-Land\".\nIscrittosi al Partito Nazionalsocialista Tedesco dei Lavoratori nel 1923, tessera n\u00ba 156, lo stesso anno partecip\u00f2 al fallito putsch di Monaco, ma, mentre Ernst R\u00f6hm e Adolf Hitler vennero arrestati, Himmler venne considerato un comprimario insignificante e pertanto non sub\u00ec punizioni. Nella primavera del 1925 venne licenziato e, disoccupato, decise di entrare nella nuova formazione politica \"Movimento di liberazione nazionalsocialista\" di Erich Ludendorff. In quel periodo conobbe anche Gregor Strasser, di cui divenne di l\u00ec a breve il segretario personale. Strasser, infatti, dopo lo scioglimento d'autorit\u00e0 del movimento nazionalsocialista, stava tentando di ricostruire il partito.\nDopo la ricostituzione, il 27 febbraio 1925, dello NSDAP, Himmler riusc\u00ec rapidamente a scalare i vertici del partito. Funzionario del \"Gau\" della Bassa Baviera, con sede a Landshut, provvide a rivitalizzare le sezioni nazionalsocialiste della zona. Sempre nel 1925, venne promosso vice-Gauleiter della Bassa Baviera-Alto Palatinato. L'anno seguente, venne nominato facente funzioni di Gauleiter dell'Alta Baviera-Svevia, poi vice responsabile nazionale della propaganda del partito e infine, nel 1927, facente funzione di dirigente nazionale delle Schutzstaffel.\nL'ingresso nelle SS.\nLe SS, che negli anni venti contavano poche decine di uomini, crebbero insieme all'avanzare della carriera di Himmler. Il 6 gennaio 1929 Hitler nomin\u00f2 Himmler Reichsf\u00fchrer delle Schutzstaffeln. La piccola formazione paramilitare era ancora una formazione marginale all'interno delle SA, le Sturmabteilungen di Ernst R\u00f6hm, che erano diventate un vero e proprio esercito al servizio del partito. Himmler si mise subito al lavoro. Secondo i suoi progetti, mentre nelle SA contava la quantit\u00e0, le SS si sarebbero contraddistinte per la qualit\u00e0, per formare una guardia elitaria, sull'esempio dei pretoriani della Roma imperiale, vincolando gli uomini con un giuramento personale a Hitler, divenendo in tal modo disposti a eseguire ogni ordine risolutamente e senza troppe domande.\nEsempio concreto e vistoso di questa cieca ubbidienza divenne il motto \"Meine Ehre hei\u00dft Treue\" (\"Il mio onore si chiama fedelt\u00e0\"), che venne inciso sulle fibbie delle cinture delle divise delle SS e sui \"pugnali d'onore\". Fu proprio Adolf Hitler, nell'aprile del 1931, a rendere omaggio in questo modo alla lealt\u00e0 delle unit\u00e0 SS di Berlino che, guidate da Kurt Daluege, repressero sul nascere il tentativo di rivolta delle SA pi\u00f9 radicali.\nNel frattempo, le SS e, di pari passo, Himmler, che sceglier\u00e0 personalmente i membri dell'organizzazione fino al 1935, uscirono a poco a poco dall'ombra. I duecento uomini del 1928 erano saliti a mille l'anno seguente, raggiungendo una forza di 50.000 uomini nel 1934. Nel 1931, inoltre, sotto la guida di Reinhard Heydrich, venne creato un servizio segreto all'interno delle stesse SS, il Sicherheitsdienst (SD).\nIl consolidamento del potere.\nDopo la vittoria alle elezioni del 1933 e la nomina a Cancelliere, Hitler si accorse che le squadre delle SA, indisciplinate e violente, non erano pi\u00f9 necessarie e, anzi, costituivano un fattore di disturbo e di pregiudizio per la sua immagine di uomo votato all'ordine e alla pace sociale ed erano altres\u00ec un ostacolo alla strada per il rafforzamento del suo potere. Il generale Werner von Blomberg, ministro responsabile della Reichswehr, era stato molto chiaro: Hitler avrebbe potuto contare sull'appoggio dell'esercito, della marina e della nascente aviazione solo se fossero rimaste le uniche forze armate del Reich. Anche negli ambienti tradizionalisti e conservatori dell'economia e della politica si guardava con diffidenza e con paura all'armata popolare, animata da idee rivoluzionarie e anticapitaliste e guidata dal turbolento Ernst R\u00f6hm.\nAnche all'interno dello stesso NSDAP vi erano correnti, spinte da interessi personali, che volevano infrangere il potere delle SA. Una di esse faceva capo a Hermann G\u00f6ring, che temeva che l'aumento del potere di R\u00f6hm lo avrebbe scalzato di fatto da numero due del partito; l'altra era guidata appunto da Himmler, che mal sopportava che le SS, viste da lui come un ordine elitario militar-cavalleresco, fossero ancora formalmente subordinate alle SA.\nLe SS ebbero un ruolo di assoluto rilievo nella preparazione e nell'esecuzione di quella che sarebbe passata alla storia come la \"notte dei lunghi coltelli\". Fu lo stesso Heydrich a provvedere alla falsificazione dei documenti che avrebbero dovuto dimostrare che le Sturmabteilung stessero preparando un colpo di Stato, mentre Himmler port\u00f2 personalmente la notizia e le \"prove\" del complotto di R\u00f6hm a Hitler. Il 30 giugno 1934, R\u00f6hm, i vertici delle SA e altri vecchi avversari di Hitler, come Kurt von Schleicher, Gustav von Kahr e Gregor Strasser, vennero eliminati come nemici dello Stato.\nCome ricompensa per il ruolo svolto, Himmler ottenne il controllo della Gestapo, la polizia politica segreta, e, il 20 luglio 1934, Hitler firm\u00f2 un decreto con il quale elevava le SS a organizzazione autonoma nell'ambito dello NSDAP. Himmler, per\u00f2, non avanz\u00f2 solamente all'interno del partito, ma anche nell'ambito dello Stato. Infatti, quando il Partito nazionalsocialista, il 9 marzo 1933, aveva preso il potere in Baviera, Himmler aveva assunto il controllo della polizia. Da l\u00ec mosse anche all'assorbimento delle forze di polizia degli altri L\u00e4nder fino a che, nel maggio del 1934, ebbe il comando di tutte le forze di polizia, con l'eccezione di quella della Prussia, ancora sotto il controllo di G\u00f6ring, in qualit\u00e0 di ministro dell'interno dello stato prussiano. Il 20 novembre dello stesso anno G\u00f6ring, suo malgrado, gli trasmise tutti i poteri e le competenze operative della polizia prussiana.\nNel giugno del 1936 Himmler venne nominato \"Chef der Deutschen Polizei\" (\"ChdDtP\"), ovvero comandante dell'intera attivit\u00e0 di polizia, politica e segreta dell'intera Germania. In questa sua nuova funzione, Himmler poteva partecipare alle riunioni del governo Hitler, poich\u00e9 la sua carica equivaleva a quella di un ministro. Da allora la polizia non fu pi\u00f9 un organo dello Stato, ma uno strumento del potere del F\u00fchrer. Il 26 giugno 1936 Himmler emise un decreto per procedere alla riorganizzazione della polizia tedesca. Kurt Daluege divenne comandante delle forze di polizia preposte all'ordine pubblico, Orpo, mentre Reinhard Heydrich assunse il controllo sulla polizia politica, Gestapo e su quella investigativa, SD.\nLa seconda guerra mondiale e la Shoah.\nIl nome di Himmler \u00e8 comunque indissolubilmente legato alla \"soluzione finale della questione ebraica\". Egli deleg\u00f2 prima il suo braccio destro Reinhard Heydrich e, in seguito, Adolf Eichmann a portare avanti il programma di sterminio degli Untermenschen, ovvero degli inferiori rispetto alla razza ariana. Fu la guerra contro l'Unione Sovietica a offrire le condizioni per procedere all'esecuzione di una vera e propria campagna di annientamento. Per questo vennero costituite unit\u00e0 speciali, le famigerate Einsatzgruppen, per procedere all'eliminazione di tutti gli ebrei, i funzionari comunisti e gli zingari nelle retrovie del fronte.\nHimmler si preoccup\u00f2 anche della salute mentale dei propri uomini che operavano in queste missioni. Difatti, uno dei problemi pi\u00f9 complessi da risolvere fu individuato nel riuscire a procedere all'eliminazione di grandi masse di persone, come in occasione delle fucilazioni di massa a Babi Yar, in Ucraina, senza che agli esecutori ne derivassero danni psichici o rimorsi di coscienza. La soluzione finale di Himmler, per l'omicidio pulito e corretto, venne comunicata ai \"Gruppenf\u00fchrer\" nel discusso discorso di Posen del 4 ottobre 1943:\nAlla fine, la soluzione venne trovata nell'istituzione dei campi di concentramento. Il primo lager venne costruito gi\u00e0 nel 1933, subito dopo la vittoria alle elezioni del Partito nazista, a Dachau, vicino a Monaco di Baviera, per internare gli avversari politici. All'inizio della seconda guerra mondiale, nei sei grandi campi di concentramento allora gi\u00e0 esistenti, erano rinchiusi circa 21.000 detenuti, ma, nel 1940, questo numero era gi\u00e0 salito a 800.000.\nDopo i campi di concentramento, l'istituzione dei campi di sterminio fu solo una conseguenza: Auschwitz, Sobib\u00f3r, Che\u0142mno, Treblinka, Be\u0142\u017cec, tutti istituiti nel Governatorato Generale, cio\u00e8 la parte della Polonia occupata non annessa al Terzo Reich, per tenere nascosto il pi\u00f9 a lungo possibile ci\u00f2 che si stava facendo.\nIl tradimento e la morte.\nCon le sorti della guerra ormai compromesse, Himmler si present\u00f2 l'ultima volta presso il F\u00fchrerbunker di Hitler a Berlino, il 20 aprile 1945, in occasione del compleanno del F\u00fchrer. Nelle stesse ore, nella tenuta di Felix Kersten, medico e massaggiatore personale di Himmler, lo stava aspettando Norbert Masur, un inviato del Congresso mondiale ebraico. All'incontro, avvenuto il 21 aprile, Masur chiese che fossero immediatamente liberati tutti gli ebrei detenuti nelle localit\u00e0 da cui fosse possibile raggiungere i confini con la Svizzera e con la Svezia, oltre alla consegna, senza resistenza, dei campi di concentramento alle truppe alleate e la liberazione di una lista di detenuti svedesi, francesi e norvegesi, oltre a mille donne ebree recluse a Ravensbr\u00fcck.\nHimmler si dimostr\u00f2 disposto a patteggiare. Promise che gli ebrei olandesi rinchiusi a Theresienstadt e le mille donne ebree di Ravensbr\u00fcck sarebbero stati liberati e che tutti i campi di concentramento sarebbero stati abbandonati, indenni, all'avvicinarsi delle truppe alleate. In realt\u00e0, Himmler sapeva benissimo che, in quegli stessi momenti, erano in corso le marce della morte dai campi di Sachsenhausen, Dachau e Flossenb\u00fcrg, e lui stesso aveva impartito ordini specifici perch\u00e9 tutti i detenuti fossero eliminati prima dell'arrivo degli alleati.\nPochi giorni dopo, il 23 aprile, Himmler incontr\u00f2, nella cantina del consolato svedese di Lubecca, il conte Folke Bernadotte, proponendogli la resa tedesca sul fronte occidentale ma non su quello orientale; gli Alleati occidentali si guardarono bene dal prendere in considerazione la proposta di pace di Himmler; tuttavia l'offerta fatta venne divulgata attraverso la stampa e, il 28 aprile, Radio Londra annunci\u00f2: \"\"\"Il Reichsf\u00fchrer delle SS sostiene che Hitler \u00e8 morto e di esserne il successore\". A Berlino, un Hitler in preda a un attacco d'ira incontenibile lo sollev\u00f2 da tutti i suoi incarichi politici e militari e ne ordin\u00f2 l'arresto e la fucilazione, ordini che non furono eseguiti a causa della difficile situazione di stallo in cui si trovavano tutti i reparti dell'esercito del Terzo Reich.\nTuttavia, il 1\u00ba maggio, Himmler si present\u00f2 ugualmente al nuovo Presidente del Reich, il grandammiraglio Karl D\u00f6nitz, nel tentativo di assicurarsi un posto nel nuovo governo tedesco, ma, nonostante ripetuti incontri, i colloqui si risolsero in un nulla di fatto; Himmler decise allora di nascondersi, cercando di confondersi con i militari sbandati della Wehrmacht. Il 12 maggio Himmler e un piccolo drappello di uomini delle SS attraversarono l'Elba, con l'obiettivo di raggiungere la Baviera. Tra questi, vi erano l\"SS-Sturmbannf\u00fchrer\" Josef Kiermaier, sua guardia del corpo, l\"SS-Standartenf\u00fchrer\" Rudolf Brandt, suo assistente personale, i due aiutanti maggiori l\"SS-Obersturmbannf\u00fchrer\" Werner Grothmann e l\"SS-Sturmbannf\u00fchrer\" Heinz Macher, oltre ad altri sette uomini delle SS e al professor Karl Gebhardt, medico di Ravensbr\u00fcck.\nIl 22 maggio, alla periferia del villaggio di Barnstedt, fra Bremerv\u00f6rde e Amburgo, il piccolo drappello e Himmler, che aveva assunto l'identit\u00e0 di Heinrich Hitzinger, vennero fermati da una pattuglia militare britannica tradotti nel campo di prigionia 031, presso Bramstedt. Himmler, rivelando la propria identit\u00e0, chiese allora di avere un colloquio con il capitano T. Sylvester, comandante del campo, nel vano tentativo di assicurarsi un trattamento privilegiato.\nIl giorno successivo, 23 maggio 1945, Himmler fu sottoposto a un nuovo interrogatorio e a un'ulteriore perquisizione, per evitare che nascondesse del veleno. Fu allora che spezz\u00f2 la capsula di cianuro che aveva inserito in una fessura tra i denti. I britannici gli somministrarono immediatamente un emetico e lo sottoposero a una lavanda gastrica, nel tentativo di tenerlo in vita, ma, dopo dieci minuti di agonia, Himmler mor\u00ec. Nei giorni successivi, ufficiali statunitensi e sovietici ispezionarono la salma per accertarsi della vera identit\u00e0. Il 26 maggio il cadavere fu interrato da alcuni soldati britannici in qualche punto di un bosco nei pressi di Luneburgo. Il suo corpo non fu mai ritrovato.\nLa razza ariana e l'occulto.\nNegli anni dal 1933 al 1935, la tessera delle SS fu conferita solamente a sessantamila uomini, una crescita enorme rispetto ai duecento uomini del 1929, ma pur sempre una forza modesta, se paragonata ai tre milioni di uomini delle SA. Himmler, difatti, era deciso a fare delle SS un'\u00e9lite razziale, e, come lui stesso ebbe a dire nei suoi diari, esaminava personalmente le fotografie degli aspiranti e scartava quelli \"il cui aspetto pu\u00f2 apparire stravagante ad un occhio tedesco\". Ad esempio, a suo dire, zigomi troppo pronunciati rimandavano quasi certamente a sangue mongolo o slavo.\nProprio per preservare la purezza della razza ariana, il 28 ottobre 1938, Himmler fece diffondere fra tutti i membri delle SS una nota, secondo la quale era un dovere, per ogni uomo delle SS, procreare almeno quattro figli per preservare il proprio buon sangue prima della partenza per il fronte. Proprio in questa prospettiva \u00e8 da sottolineare il progetto Lebensborn, \"Sorgente della vita\", che doveva ricreare la purezza della razza ariana. Venne attuato dando cure alle donne dall'aspetto nordico in caso di gravidanza, ma anche, nel corso della guerra, germanizzando bambini non tedeschi, ma che comunque presentavano caratteri nordici. Alla fine della guerra, saranno pi\u00f9 di ottantamila i bambini strappati alle proprie famiglie.\nHimmler fu inoltre un fanatico dell'occulto. Nell'estate del 1936, fece celebrare, a Quedlinburg, il millenario della morte di Enrico I l'Uccellatore, primo re dei tedeschi, che aveva respinto le incursioni dei boemi e dei magiari e che aveva posto le basi per la creazione del Sacro Romano Impero, e fu proprio in quell'occasione che illustr\u00f2 la sua visione della missione delle SS:\nInoltre, Himmler riteneva di essere la reincarnazione dello stesso Enrico I. La partecipazione giovanile alla Societ\u00e0 Thule contribu\u00ec ad avvicinare Himmler alla cultura pagana germanica. Nel 1937, dichiar\u00f2, durante un discorso radio:\nHimmler, infatti, si considerava come il fondatore di un nuovo ordine pagano, che sarebbe giunto a diffondersi per tutta l'Europa. La grande passione per la storia tedesca, i cui ideali dovevano formare le nuove generazioni, spinsero Himmler a fondare la Forschungsgemeinschaft Deutsches Ahnenerbe, \"Associazione per la ricerca e la diffusione dell'eredit\u00e0 ancestrale tedesca\", che avrebbe dovuto svolgere ricerche nel campo della storia antica, studiando i fatti da un punto di vista scientifico, in maniera oggettiva e senza falsificazioni. Questa associazione finanzi\u00f2 una serie di scavi, alla ricerca di antiche presenze nordiche per tutta l'Europa, e una missione tedesca in Tibet. Anche per questo suo credo nel 1936 fece richiesta che il suo nominativo venisse cancellato dagli elenchi dei battezzati nella chiesa cattolica (\"Kirchenaustritt\").\nAltro esempio concreto di questa sua forte passione per il paganesimo \u00e8 Wewelsburg. Un'antica leggenda voleva che solo un castello della Vestfalia fosse sopravvissuto all'assalto degli slavi dall'Est. Per questo, nel 1934, il \"Reichsf\u00fchrer\" fece perlustrare in lungo e in largo la Germania occidentale, finch\u00e9 non trov\u00f2 le rovine della fortezza di montagna di Wewelsburg, presso Paderborn, cos\u00ec chiamato dal nome del cavaliere brigante Wevel von B\u00fcren, che era stata un centro della resistenza dei sassoni agli unni e che era stata ricostruita, in forma triangolare, nel XVII secolo. Himmler decise allora di trasformare la fortezza nel quartier generale delle SS. Nel 1937, al termine dei lavori di ristrutturazione, Wewelsburg si era trasformato in un vero sacrario, con decine di statue di Enrico I l'Uccellatore, di Federico di Hohenstaufen e di altri eroi tedeschi. La parte pi\u00f9 importante era il \"Sacrario dei defunti\", una sorta di rifacimento della tavola rotonda di re Art\u00f9, che doveva ospitare le spoglie dei dodici pi\u00f9 importanti generali delle SS."}
{"id": "42469", "revid": "119509633", "url": "https://it.wikipedia.org/wiki?curid=42469", "title": "Dominio di broadcast", "text": "Un dominio di broadcast \u00e8 un insieme di computer in una rete, dotati di interfaccia di rete, che possono scambiare dati a livello datalink, senza che questi debbano risalire fino al livello di rete in altri nodi dello stesso insieme, tali che se una di loro inviasse un messaggio in broadcast a livello datalink, sarebbe \"ascoltata\" da tutte le altre.\nIl dominio di broadcast provoca solo un aumento del traffico sugli host, perch\u00e9 il messaggio \u00e8 un messaggio Broadcast, quindi viene mandato anche ai computer che non sono interessati. Allora, per ovviare a questo problema sono nate 2 nuove tecnologie:\nDescrizione.\nIl nome deriva dal fatto che in una rete IEEE 802.3, anche se segmentata con switch o bridge, i pacchetti con indirizzo destinazione di tipo broadcast vengono comunque inviati a tutti i calcolatori, quindi il dominio di broadcast pu\u00f2 essere visto come l'insieme massimo di calcolatori che possono inviarsi reciprocamente pacchetti di tipo broadcast.\nTipicamente, due diversi domini di broadcast sono separati da un router, che deve esaminare le intestazioni IP dei pacchetti, per poterli inoltrare verso la loro destinazione: si dice appunto, che il router \"spezza\" i domini di broadcast. Dispositivi come switch e bridge si limitano, invece, ad esaminare le intestazioni di livello datalink e quindi, i nodi ad essi collegati, condividono lo stesso dominio di broadcast. Altri dispositivi come il repeater (ripetitore) o l'hub si limitano a replicare il segnale su tutte le proprie porte.\nDominio di broadcast e dominio di collisione.\nIl concetto di dominio di broadcast \u00e8 legato in qualche modo a quello di dominio di collisione: un dominio di collisione \u00e8 anche un dominio di broadcast, ma non viceversa, ovvero un dominio di broadcast non \u00e8 detto che sia anche un dominio di collisione dipendendo strettamente dalla topologia fisica della rete. In una LAN con topologia a bus condiviso o a stella con Hub, i due domini coincidono sempre; in una LAN con topologia a stella con Switch il dominio di broadcast \u00e8 l'insieme di tutti i dispositivi connessi alla LAN, mentre esiste un dominio di collisione separato su ciascuna porta dello switch.\nDomini di broadcast nelle reti IP.\nQuando, come spesso accade, sopra una rete il cui livello datalink \u00e8 IEEE 802.3 viene utilizzato il protocollo di rete IP, la trasmissione broadcast \u00e8 utilizzata dal protocollo ARP per risalire da un indirizzo IP al MAC address del calcolatore su cui esso \u00e8 configurato. Quindi, in questo caso il dominio di broadcast \u00e8 l'insieme massimo di calcolatori che possono reciprocamente scoprire il loro MAC address."}
{"id": "42472", "revid": "287204", "url": "https://it.wikipedia.org/wiki?curid=42472", "title": "Lupara", "text": ""}
{"id": "42474", "revid": "118306167", "url": "https://it.wikipedia.org/wiki?curid=42474", "title": "BMW 801", "text": "Il BMW 801 fu un motore aeronautico radiale costruito dalla BMW durante la Seconda guerra mondiale.\nEra raffreddato ad aria; i cilindri erano quattordici, disposti su due stelle da sette cilindri. Alesaggio e corsa erano di 156\u00a0mm con cilindrata di circa 41,8 litri (2,560 in\u00b3).\nIl peso, comprese le parti che ne consentivano il montaggio, era di 1.250\u00a0kg (2,756\u00a0lb) e la lunghezza variava, a seconda delle versioni, da 1,27 (50 in) a 2 metri. La potenza andava, sempre a seconda delle versioni, da un minimo di 1.600\u00a0hp (1.193\u00a0kW) ad un massimo di 2.000 hp (1.491\u00a0kW).\nFu utilizzato su diversi velivoli tedeschi del secondo conflitto mondiale.\nStoria.\nSviluppo.\nLa progettazione di questo motore inizi\u00f2 a partire dall'esperienza\naccumulata negli anni '30 dalla BMW con la costruzione, su licenza, del Pratt &amp; Whitney R-1690 Hornet, che la ditta aveva denominato BMW Hornet. Ne venne introdotta una versione migliorata, il BMW 132, che ebbe un discreto successo di vendita sempre negli anni trenta. Nel 1935 l'RLM finanzi\u00f2 la costruzione di due prototipi di grandi motori stellari. Un progetto era stato presentato dalla BRAMO e un altro dalla BMW. In seguito quest'ultima acquist\u00f2 la BRAMO incorporando lo staff progettuale al suo interno e ponendo cos\u00ec fine al progetto BRAMO. Il risultato fu una proposta per una versione a doppia stella del motore BMW 132 che venne identificato come BMW 139. Secondo il progetto il motore avrebbe dovuto sviluppare 1.400\u00a0hp (1.044\u00a0kW) di potenza.\nInizialmente questo motore avrebbe dovuto essere utilizzato sui bombardieri e sui velivoli da trasporto, impiego usuale dei motori stellari sui velivoli tedeschi. L'impiego sui caccia con base a terra di questo tipo di motori era fortemente limitato dalla notevole sezione frontale che questi richiedevano e quindi dalla resistenza aerodinamica che questa configurazione generava. Fu Kurt Tank, il progettista della Focke Wulf, che ebbe l'idea di utilizzare un motore stellare per un suo futuro caccia, quello che sarebbe divenuto il Focke-Wulf Fw 190. L'idea che egli ebbe per superare il problema della resistenza, e poter quindi dotare il velivolo di una linea aerodinamica filante, fu di inglobare all'interno della capottatura del motore, dietro l'elica che era dotata di una ogiva di grandi dimensioni, una ventola azionata dallo stesso motore e che spingeva l'aria verso lo stesso raffreddandolo.\nParte di questa aria sarebbe stata aspirata da appositi condotti a S e convogliata verso il radiatore dell'olio. Non si riusc\u00ec per\u00f2 a far funzionare questo sistema con il BMW 139. Inoltre questo progetto appariva ormai datato per cui, nel 1938, la BMW propose un nuovo progetto che sarebbe per\u00f2 potuto entrare in produzione velocemente. Ottenuta l'approvazione i lavori iniziarono nell'ottobre successivo.\nIl nuovo motore venne designato BMW 801, in quanto erano stati assegnati alla BMW una nuova serie di numeri con i quali indicare i motori.\nLe differenze tra il nuovo motore, che la ditta denomin\u00f2 BMW 801, e il 139 erano minime limitandosi principalmente ai dettagli. \nIl motore mantenne l'impostazione a due valvole per cilindri, nonostante quasi tutti i motori aeronautici all'epoca gi\u00e0 ne adottassero quattro o addirittura utilizzassero, come in alcuni motori inglesi, le valvole a fodero.\nInoltre questa unit\u00e0 era dotata di un compressore centrifugo, a singolo stadio e a due velocit\u00e0, azionato dallo stesso propulsore e non con un sistema idraulico, come avveniva sul coevo motore Daimler-Benz DB 601.\nNaturalmente vennero incorporati diverse recenti novit\u00e0 tecnologiche quali il sistema di raffreddamento delle valvole e il sistema di alimentazione ad iniezione diretta. L'innovazione pi\u00f9 importante era data dalla introduzione del\n\"Kommandogeraet\", una unit\u00e0 elettroidraulica che permetteva di\nsemplificare in maniera notevole la gestione del motore. Infatti con questo comando ad una semplice variazione della manetta del gas venivano, automaticamente, regolate la pressione del compressore, la miscela, il flusso del carburante, l'anticipo del motore e il passo dell'elica. Su altri velivoli queste singole operazioni dovevano essere tutte effettuate in sequenza dal pilota.\nVersioni.\nLa prima versione del BMW 801 fu la A che effettu\u00f2 le prime prove nell'aprile del 1939, solo sei mesi dopo l'inizio della progettazione.\nLa segu\u00ec la versione B, che era identica alla versione A, differenziandosi da questa solo per il senso di rotazione, che era verso sinistra. Le due versioni erano pensate per essere utilizzate insieme sui velivoli bimotori annullando cos\u00ec la coppia generata durante il volo dalla rotazione delle eliche e migliorando la maneggevolezza del velivolo.\nSempre a partire dalla A venne ricavata la versione L, ottimizzata per i climi desertici. Tutte e tre queste versioni manifestarono un forte problema di raffreddamento e fu compiuto ogni sforzo per risolverlo.\nLa successiva versione fu la C, che sostitu\u00ec le precedenti versioni. Su questa versione era presente un nuovo controllo idraulico per il passo dell'elica e vari miglioramenti adottati per superare il problema del surriscaldamento, tra le quali delle alette poste nella parte posteriore della cappottatura del motore. Con la necessit\u00e0 di utilizzare il caccia ad alta quota fu necessario rivedere le prestazioni del compressore che ormai non erano pi\u00f9 soddisfacenti. La versione C-1, montata sul Focke Wulf 190 (d'ora in poi FW 190) versione A-1 forniva 1.550\u00a0hp (1.156\u00a0kW) al decollo che vennero aumentati a 1.600 (1.193\u00a0kW) sulla versione C-2 adottata dal FW 190 A-2.\nAnche queste versioni furono sostituite della versione D che utilizzava\ncarburante a 96 ottani e non ad 87 ottani come sulle versioni A/B/C/L. La potenza al decollo del BMW 801 D-1 era di 1.700\u00a0hp (1.268\u00a0kW) che salivano a 1730\u00a0hp (1.290\u00a0kW) nella versione D-2. La versione D inoltre adottava un sistema di iniezione di una miscela di acqua e metanolo al 50 %, denominato MW 50. La miscela veniva iniettata direttamente all'uscita del compressore, raffreddando la miscela ed evitando fenomeni di ritorno di fiamma. Le prestazioni a bassa e media quota migliorarono molto e la potenza del motore sal\u00ec a 2.000\u00a0hp (1.491\u00a0kW). Fu per\u00f2 solo verso la fine del conflitto che i sistemi MW 50 furono disponibili. Questo sistema poteva essere montato su diversi motori. Dalla versione D vennero ricavate le versioni G e H, versioni specifiche per l'uso sui bombardieri. Come avveniva per la versione A e B, la loro principale differenza era data dal senso di rotazione opposto, destro per la G e sinistro per la H.\nSegu\u00ec la Versione E che era una conversione del D-2 con la sovralimentazione tarata appositamente per il volo ad alta quota. La potenza al decollo non sub\u00ec significativi incrementi mentre quella disponibile in crociera sal\u00ec di 100\u00a0hp (74,5\u00a0kW) e quella disponibile per il combattimento, nei modelli ad alta potenza, di 150\u00a0hp (112\u00a0kW). La versione E venne anche utilizzata quale base per la R. Su questa versione venne montato un pi\u00f9 potente, e complesso, compressore a due stadi e quattro velocit\u00e0. I continui miglioramenti del modello E portarono alla versione F. Sulla carta le prestazioni di questa nuova versione sarebbero dovute essere notevolmente migliori con la potenza che saliva a 2.400\u00a0hp (1.790\u00a0kW). Il modello F doveva essere utilizzato sulle ultime versioni del FW 190, ma la guerra termin\u00f2 prima che ne venisse iniziata la produzione.\nMolte prove furono condotte per sperimentare l'uso di turbocompressori sui motori 801. La prima venne condotta su motori della versione D. Cos\u00ec modificato venne ridenominato BMW 801J. Questo motore forniva 1.810\u00a0hp (1.350\u00a0kW) al decollo e 1.500 (1.119\u00a0kW) a 12.200 metri di quota (40.000\u00a0ft). L'incremento della potenza disponibile era notevole. Infatti a questa quota un normale motore BMW 801D riusciva a stento a fornire 630\u00a0hp (470\u00a0kW).\nLa stessa modifica avvenne effettuata sulla versione E che divenne il BMW 801 Q. Questo motore riusciva a fornire, sempre a 12.200 metri, 1.715\u00a0hp (1.279\u00a0kW), una potenza superiore a qualsiasi motore utilizzato dagli alleati. Nonostante le loro ottime prestazioni le versioni J e Q, per ragioni di costo, non entrarono mai in produzione. In loro sostituzione vennero adottati, sui progetti che si basavano su questi motori BMW, motori diversi gi\u00e0 esistenti quali lo Junkers Jumo 213.\nVarie.\nNormalmente i motori erano consegnati dalla BMW completi di cappottatura e gi\u00e0 pronti per essere montati sui velivoli. Per questo motivo si cre\u00f2 una certa confusione nella designazione tra le versioni \"complete\", da montare sugli aerei, e quelle \"nude\", cio\u00e8 il solo motore. Le versioni complete A/B/L se solo motore divenivano, secondo logica, MA/MB/ML. Il modello D-2 era invece conosciuto come MG. Sulle ultime versioni del motore la lettera M venne sostituita dalla lettera T, che venne usata inoltre in maniera piuttosto confusa. Gli equivalenti \"spogli\" delle versioni complete E erano designati come TG oppure TH, suggerendo quasi un loro legame con le omonime versioni G e H del BMW 801. A loro volta il semplice motore di queste versioni era designato come TL e TP. Per le versioni dotate di turbocompressore era uso comune riferirsi ad esse premettendo sempre la lettera T e cio\u00e8 come versioni TJ e TQ."}
{"id": "42477", "revid": "1658", "url": "https://it.wikipedia.org/wiki?curid=42477", "title": "BMW 801it", "text": ""}
{"id": "42482", "revid": "599013", "url": "https://it.wikipedia.org/wiki?curid=42482", "title": "Acido solforico", "text": "L'acido solforico \u00e8 un acido minerale forte, liquido a temperatura ambiente, oleoso, incolore e inodore; la sua formula chimica \u00e8 H2SO4, a volte riportata anche come SO2(OH)2.\n\u00c8 l'ossiacido dello zolfo esavalente, o zolfo(VI). I suoi sali vengono chiamati solfati. Un solfato molto comune \u00e8 il gesso, che \u00e8 solfato di calcio diidrato.\nIn soluzione acquosa concentrata (&gt;90%) \u00e8 noto anche con il nome di vetriolo. Soluzioni di anidride solforica, che possono arrivare fino al 30%, in acido solforico sono note come \"oleum\".\nSolubile in acqua e in etanolo con reazione esotermica anche violenta, in forma concentrata pu\u00f2 causare gravi ustioni per contatto con la pelle.\nL'acido solforico ha numerose applicazioni, sia a livello di laboratorio che industriale. Tra queste si annoverano: la produzione di fertilizzanti, il trattamento dei minerali, la sintesi chimica, la raffinazione del petrolio ed il trattamento delle acque di scarico. \u00c8 impiegato inoltre come elettrolita negli accumulatori al piombo-acido per autoveicoli.\nIn combinazione con l'acido nitrico forma lo ione nitronio (NO), intermedio nella reazione di nitrazione, impiegata industrialmente per la produzione del trinitrotoluene (TNT), della nitroglicerina, del fulmicotone e di molti altri esplosivi.\nTra gli additivi alimentari, \u00e8 identificato dalla sigla E 513.\nStoria.\nLa scoperta dell'acido solforico risale al IX secolo ed \u00e8 attribuita al medico ed alchimista persiano Ibn Zakariyya al-Razi, che lo ottenne per distillazione a secco di minerali contenenti ferro (II) solfato eptaidrato FeSO4 \u2022 7 H2O\u00a0\u2013 noto come \"vetriolo verde\" \u2013 e rame (II) solfato pentaidrato CuSO4 \u2022 5 H2O - noto come \"vetriolo azzurro\".\nPer calcinazione questi sali si decompongono nei rispettivi ossidi di ferro e rame, vapore acqueo e anidride solforica SO3 che, per idratazione, diventa acido solforico.\nLa produzione del vetriolo si diffuse in Europa attraverso la traduzione degli scritti di fonte islamica: per questo, l'acido solforico era noto agli alchimisti europei nel medioevo con nomi come \"olio di vetriolo\" o \"spirito di vetriolo\".\nNel XVII secolo il chimico tedesco-olandese Johann Rudolph Glauber prepar\u00f2 l'acido solforico bruciando zolfo e \"salnitro\" in presenza di vapore acqueo. Il salnitro ossida lo zolfo a anidride solforica, SO3, la quale si combina con l'acqua a dare l'acido. Joshua Ward, un farmacista londinese, adott\u00f2 questo metodo per una produzione su grossa scala nel 1736.\nNel 1746 a Birmingham, John Roebuck inizi\u00f2 a produrre industrialmente l'acido solforico sfruttando lo stesso metodo, ma operando in camere di piombo, che erano pi\u00f9 robuste, pi\u00f9 grandi e meno costose dei recipienti di vetro usati fino ad allora. Questo processo \"a camere di piombo\", successivamente adattato e rifinito negli anni, \u00e8 rimasto per quasi due secoli il processo industriale pi\u00f9 diffuso per produrre acido solforico.\nL'acido prodotto da Roebuck aveva una concentrazione media del 35-40%. Successivi miglioramenti del processo apportate dal chimico francese Joseph Louis Gay-Lussac e dal chimico inglese John Glover portarono il prodotto a una concentrazione del 78%.\nTuttavia, la produzione di alcune tinture nonch\u00e9 alcuni processi chimici richiedevano l'uso di acido solforico pi\u00f9 concentrato, che per tutto il XVIII secolo fu ottenuto solo per distillazione dei minerali, in modo analogo a come si operava nel medio evo, arrostendo la pirite (solfuro di ferro, FeS2) in presenza di aria per trasformarla in solfato ferrico Fe2(SO4)3 che veniva poi successivamente decomposto per riscaldamento a 480\u00a0\u00b0C in ossido ferrico e anidride solforica. L'anidride solforica veniva poi aggiunta all'acqua nelle proporzioni desiderate ottenendo acido solforico alla concentrazione desiderata. Questo processo era per\u00f2 particolarmente costoso e non port\u00f2 mai alla produzione di grandi volumi di acido solforico concentrato.\nNel 1831 fu un commerciante di aceto, il britannico Peregrine Phillips, a brevettare un processo pi\u00f9 economico per la produzione di anidride solforica e acido solforico concentrato. Nel suo processo lo zolfo o la pirite venivano bruciati a dare anidride solforosa, SO2, che veniva successivamente trasformata con alte rese in SO3 tramite reazione con l'ossigeno dell'aria passando su un catalizzatore di platino ad alta temperatura. La domanda di acido solforico concentrato all'epoca non fu tale da giustificare la realizzazione di un impianto; il primo impianto che utilizz\u00f2 questo processo (detto \"a contatto\") fu costruito nel 1875 a Friburgo, in Germania.\nNel 1915 la tedesca BASF sostitu\u00ec il catalizzatore di platino con un pi\u00f9 economico catalizzatore di vanadio pentossido, V2O5. Questo, unito alla crescita della domanda, port\u00f2 alla graduale sostituzione degli impianti \"a camera di piombo\" con impianti \"a contatto\". Nel 1930 questi ultimi fornivano al mercato circa un quarto della produzione totale di acido solforico; oggi ne forniscono la quasi totalit\u00e0.\nProduzione.\nL'acido solforico \u00e8 prodotto industrialmente direttamente dallo zolfo secondo i seguenti passaggi:\nla reazione \u00e8 fortemente esotermica e con quantit\u00e0 stechiometriche porterebbe a T=1600\u00a0\u00b0C; si opera allora con eccesso d'aria in un bruciatore; la temperatura si porta intorno ai 600\u00a0\u00b0C.\nA volte all'acido solforico viene aggiunto il 30% di anidride solforica, ottenendo un acido estremamente concentrato, chiamato acido disolforico, acido solforico fumante o oleum, di formula H2S2O7.\nAddizionato di acqua, l'oleum ritorna ad essere acido solforico con una reazione fortemente esotermica:\nSicurezza.\nPericoli in laboratorio.\nLe propriet\u00e0 corrosive dell'acido solforico sono accentuate dalla sua violenta reazione esotermica di dissociazione in acqua. Le bruciature causate dall'acido solforico sono potenzialmente pi\u00f9 pericolose di ogni altro acido forte (ad esempio l'acido cloridrico), e a questo pericolo va aggiunto quello di disidratazione della pelle per il calore di dissociazione.\nIl pericolo \u00e8 pi\u00f9 grande con soluzioni a concentrazione pi\u00f9 alta, ma va ricordato che l'acido solforico per uso in laboratorio (1 M, al 10%) pu\u00f2 provocare gravi danni se rimane a contatto con la pelle per un tempo sufficiente. Le soluzioni superiori a 1,5 M possono essere etichettate come \"corrosive\", mentre quelle a meno di 0,5 M possono essere considerate \"irritanti\".\nL'uso dell'acido solforico fumante (oleum) non \u00e8 raccomandato in ambienti frequentati, come nelle scuole, per la sua alta pericolosit\u00e0. Il primo trattamento per contatti con qualunque acido \u00e8 l'applicazione di bicarbonato di sodio per neutralizzare l'acido (versare subito acqua sull'acido aumenterebbe a dismisura il calore generato) poi il lavaggio dell'area interessata con grandi quantit\u00e0 d'acqua: questa operazione deve essere continuata per almeno 10 o 15 minuti, per raffreddare i tessuti e prevenire le ustioni dovute al calore generato. Eventuali capi di abbigliamento contaminati devono essere rimossi immediatamente.\nLa diluizione dell'acido solforico pu\u00f2 essere ugualmente pericolosa: in merito pu\u00f2 essere utile ricordare che bisognerebbe sempre versare l'acido nell'acqua, non il contrario. L'aggiunta di acqua all'acido pu\u00f2 provocare pericolosi schizzi e la dispersione di aerosol di acido solforico, che inalati in quantit\u00e0 eccessive possono avere conseguenze negative sull'organismo. Per evitare tali incidenti \u00e8 utile tenere a mente la frase \"non dare da bere all'acido\".\nA volte si utilizzano meccanismi di raffreddamento nella diluizione di grandi quantit\u00e0 di acido solforico, perch\u00e9 questo processo pu\u00f2 portare all'ebollizione incontrollata della soluzione stessa.\nPericoli industriali.\nSebbene l'acido solforico non sia infiammabile, il contatto con alcuni metalli porta alla liberazione di ingenti quantit\u00e0 di idrogeno. La dispersione di vapori di anidride solforica \u00e8 un pericolo aggiuntivo di incendio che riguarda questo acido.\nL'acido solforico corrode i tessuti e i suoi vapori causano gravi irritazioni agli occhi, al tratto respiratorio e alle mucose; in ingenti quantit\u00e0 c'\u00e8 anche il rischio di un violento edema polmonare, con danneggiamento dei polmoni. A basse concentrazioni, i sintomi di un'esposizione cronica sono la corrosione dei denti e possibile danneggiamento del tratto respiratorio. Negli Stati Uniti, la concentrazione massima di vapori di acido solforico in zone frequentate \u00e8 di 1\u00a0mg/m3, e negli altri paesi vigono limiti molto simili.\nSono stati riportati casi di ingestione di acido solforico, nei quali \u00e8 stata documentata una deficienza di vitamina B2 e, riguardo ai nervi ottici, il danneggiamento degli assoni."}
{"id": "42484", "revid": "1031941", "url": "https://it.wikipedia.org/wiki?curid=42484", "title": "ITunes Store", "text": "LiTunes Store (fino al 12 settembre 2006, iTunes Music Store) \u00e8 un negozio on-line per la vendita di musica digitale, video musicali, film e applicazioni mobili, gestito dalla Apple Inc. \u00c8 stato lanciato il 28 aprile 2003 in contemporanea con la versione 4 di iTunes, l'applicazione freeware senza la quale non \u00e8 possibile avere accesso al negozio. Sul sistema operativo iOS, invece, \u00e8 disponibile sotto forma di applicazione.\nCatalogo.\nIl negozio \u00e8 supportato dal catalogo delle cinque maggiori case discografiche, BMG Music, EMI, Sony Music, Universal e Warner Bros., ed include anche oltre 300 etichette indipendenti. Offre un repertorio di pi\u00f9 di 43 milioni di canzoni, incluse tracce esclusive di 20 artisti come Bob Dylan, U2, Mariah Carey, Sheryl Crow e Sting. Ogni canzone pu\u00f2 essere scaricata per 69 centesimi, 99 centesimi o \u20ac 1,29; molti album costano \u20ac 9,99. 30 secondi o 1 minuto e 30 secondi di pre-ascolto sono offerti gratuitamente per ogni canzone. \u00c8 consentito masterizzare un numero infinito di volte le canzoni scaricate.\nSolitamente le nuove canzoni vengono aggiunte ogni marted\u00ec (a cominciare da Moby il 29 giugno 2003); sono inclusi anche molti artisti indipendenti.\nIl 10 agosto 2004, Apple annuncia che iTunes Music Store ha raggiunto la cifra di un milione di canzoni in catalogo.\nL'iTunes Store include anche oltre 5.000 audiolibri, codificati a 32 kbit/s. Per ogni audio libro sono offerti 90 secondi di preascolto.\nDal 12 ottobre 2005, il negozio vende anche video digitali. Lo store vende migliaia di video musicali e alcuni programmi televisivi. Quest'ultimi vengono immessi nel negozio il giorno dopo la prima trasmissione televisiva. I programmi venduti dal negozio sono principalmente serie televisive trasmesse dalle televisioni via cavo come Friends o Desperate Housewives.\nDal 12 settembre 2006 \u00e8 possibile acquistare film e giochi per iPod; di conseguenza il nome viene modificato in \"iTunes Store\".\nDal 2008, il negozio distribuisce film del produttore 20th Century Fox: questi vengono venduti negli Stati Uniti a un prezzo medio di 15 dollari.\nIl 15 gennaio 2008 la societ\u00e0 ha annunciato la disponibilit\u00e0 di film in affitto. Questi, una volta scaricati, potranno essere visti entro trenta giorni e una volta iniziata la visione si avr\u00e0 24 ore per terminarla. I film a catalogo sono entro febbraio un migliaio per l'America settentrionale. Il costo del servizio \u00e8 di $ 3,99 per le novit\u00e0 e 2,99 per i film di catalogo. Nel caso si richieda film in alta definizione, il prezzo viene maggiorato di un dollaro.\nIl 2 settembre 2010, Steve Jobs annunci\u00f2 che sarebbe stato possibile noleggiare film (a $ 2,99) e serie TV (a $ 0,99), dopo l'uscita della nuova Apple TV. Fu trovato un accordo con la Fox e la CBS per mettere in commercio le loro serie TV.\nDall'ottobre del 2010 \u00e8 infine possibile noleggiare o acquistare film anche dall'iTunes Store italiano.\nInternazionalizzazione.\nInizialmente, solo gli utenti macOS in possesso di una carta di credito intestata a un residente statunitense potevano effettuare acquisti sull'iTunes Store. Successivamente, il 16 ottobre 2003, durante una conferenza stampa ad effetto, l'AD della Apple, Steve Jobs, ha presentato la versione di iTunes Store per gli utenti della piattaforma Microsoft Windows.\nIl 15 giugno 2004, iTunes Store fu aperto in Francia, Germania e in Gran Bretagna. Le canzoni costano \u20ac 0,99 in Italia e \u00a3 0,79 in Gran Bretagna. Le versioni europee dello store hanno venduto in una sola settimana 800\u00a0000 canzoni, di cui 450\u00a0000 solo nel Regno Unito.\nIl 26 ottobre, Apple ha esteso il supporto di iTunes Music Store ad Austria, Belgio, Finlandia, Grecia, Italia, Lussemburgo, Paesi Bassi, Portogallo e Spagna.\nIl 2 novembre, lo store include nei paesi supportati il Canada. Le canzoni costano $ 0,99.\nIl 7 gennaio 2005, lo store include l'Irlanda completando i Paesi appartenenti all'area dell'euro.\nIl 10 maggio 2005 vengono aperti gli store nazionali di Svizzera, Norvegia, Danimarca e Svezia.\nIl 4 agosto 2005 viene aperto il negozio giapponese. La singola canzone costa \u00a5 150, mentre un album costa \u00a5 1800.\nIl 24 ottobre 2005 viene aperto il negozio in Australia. Ogni canzone costa $ 1,69, mentre un album costa $ 16,99.\nAttualmente, i paesi gestiti dallo store sono 119.\nSuccesso commerciale.\nL'iTunes Store \u00e8 stato il primo negozio di musica online a riscuotere successo, il che ha prodotto una notevole attenzione da parte dei media e dei discografici. Essendo un negozio online, \u00e8 in grado di fornire servizi che i tradizionali negozi di musica non sono in grado di fornire. Precedenti negozi online, tipo Rhapsody o MusicNet, non avevano riscontrato un tale successo, il che \u00e8 stato imputato alla ridotta libreria musicale disponibile e a una gestione dei diritti digitali troppo asfissiante. Lo store di Apple, invece, ha potuto contare fin dall'inizio su una libreria di 200.000 canzoni e su una gestione dei diritti digitali (DRM) liberale.\nUno dei fattori di traino \u00e8 stato sicuramente la presenza dell'iPod: il lettore \u00e8 perfettamente integrato con iTunes e lo store, quindi, scaricare la musica e poi riversarla sul lettore, \u00e8 un'operazione semplice e veloce. Ci\u00f2 ha subito attirato molti utenti che, pur di avere un servizio di una certa qualit\u00e0, erano disposti a pagarlo: piuttosto di cercare le canzoni utilizzando i programmi di file sharing, col rischio di aver problemi legali e/o di dedicare molto tempo alla ricerca di una canzone codificata in modo professionale, molti utenti hanno deciso di avvalersi di iTunes Store.\nFormato dei file.\nFino a maggio 2007, tutte le canzoni vendute erano codificate nel formato Dolby Advanced Audio Coding a 128 kbit/s e protette dal DRM Apple FairPlay. Dal 29 maggio dello stesso anno in poi \u00e8 per\u00f2 iniziato un passaggio al formato AAC 256 kbit/s VBR (a bitrate variabile) privo di DRM, chiamato \"iTunes Plus\".\nLa codifica AAC offre una qualit\u00e0 audio superiore a quella offerta dal formato MP3 a parit\u00e0 di fattore di compressione. Dolby Advanced Audio Codec, o AAC, \u00e8 parte dello standard MPEG-4 contenuto nel pacchetto multipiattaforma QuickTime Player 6.\nSebbene tecnicamente ogni lettore digitale sia in grado di leggere i file AAC, solo iTunes e iPod possono leggere i file AAC criptati con la tecnologia Apple FairPlay. Real Networks ha creato la tecnologia , per permettere al suo negozio di musica di vendere musica protetta digitalmente, ma leggibile dall'iPod. Apple ha minacciato un'azione legale contro Real Networks, considerando la tecnologia Harmony una violazione del contratto d'uso legato all'iPod.\nGli altri negozi di musica online utilizzano principalmente il formato MP3, FLAC e WAV; la stessa Apple per i formati audio di qualit\u00e0 usa il formato non compresso ALAC.\nGestione digitale dei diritti.\nApple FairPlay \u00e8 la tecnologia di Digital rights management (DRM) integrata in iTunes che gestisce le canzoni comprate sul negozio prima dell'introduzione di \"iTunes Plus\". Rispetto ad altri sistemi di DRM \u00e8 meno restrittivo e invasivo. Consente di masterizzare un numero infinito di CD per ogni canzone, copiarle su un numero illimitato di iPod e di ascoltarle su un massimo di 5 computer, Mac o PC.\nCon l'introduzione di iTunes 4.5, Apple ha modificato le restrizioni, portando il numero massimo di computer utilizzabili per l'ascolto da 3 a 5; venne modificato inoltre il numero massimo di volte con cui si poteva masterizzare una playlist, portandolo a 10 dalle 7 iniziali. Tali modifiche furono consentite dalla rinegoziazione che Apple condusse con le industrie discografiche.\nLa tecnologia FairPlay non \u00e8 inviolabile: sono stati resi disponibili col passare del tempo alcuni programmi che consentivano di aggirare le limitazioni imposte da FairPlay. Questi programmi sono stati perseguiti legalmente da Apple quando possibile ed hanno costretto quest'ultima a modificare la tecnologia stessa, in modo da renderla pi\u00f9 sicura. Le modifiche tuttavia non sono state sufficienti, dato che la tecnologia \u00e8 stata nuovamente forzata. Va segnalato che utilizzare questi software negli Stati Uniti pu\u00f2 essere considerato un reato, visto che secondo alcune interpretazioni ci\u00f2 viola la legge sul Copyright americano. Attualmente questi pericoli legali in Europa non sussistono, dato che la legge sul copyright europeo non prevede niente del genere, ma il Parlamento europeo sta discutendo se introdurre misure analoghe a quelle americane."}
{"id": "42488", "revid": "123111331", "url": "https://it.wikipedia.org/wiki?curid=42488", "title": "Retrospettive della Mostra internazionale d'arte cinematografica di Venezia", "text": "Elenco delle retrospettive della Mostra internazionale d'arte cinematografica di Venezia dal 1938 al 2012."}
{"id": "42492", "revid": "438678", "url": "https://it.wikipedia.org/wiki?curid=42492", "title": "Le chiavi di casa", "text": "Le chiavi di casa \u00e8 un film del 2004 diretto da Gianni Amelio, liberamente tratto dal libro autobiografico \"Nati due volte\" di Giuseppe Pontiggia.\n\u00c8 stato presentato in concorso alla 61\u00aa Mostra internazionale d'arte cinematografica di Venezia.\nTrama.\nGianni \u00e8 un giovane padre che ha abbandonato il figlio Paolo subito dopo la nascita. Il bambino \u00e8 nato affetto da patologia neuromotoria, mentre la giovane compagna di Gianni \u00e8 morta di parto. Quindici anni dopo l'uomo decide di fare la conoscenza del figlio: l'occasione \u00e8 data da un viaggio per portare il ragazzo in una clinica di Berlino per seguire alcune terapie. Durante il soggiorno nella citt\u00e0 tedesca, Gianni far\u00e0 la conoscenza di Nicole, una donna matura con una figlia affetta da patologia neuromotoria, che gli far\u00e0 capire la grandezza dell'impegno che lo attende. Anche grazie a Nicole, Gianni e Paolo impareranno a conoscersi a fondo e a confrontarsi, ma alla fine sar\u00e0 Paolo a confortare il padre."}
{"id": "42493", "revid": "79968", "url": "https://it.wikipedia.org/wiki?curid=42493", "title": "Vittorio Emanuele II", "text": ""}
{"id": "42494", "revid": "767487", "url": "https://it.wikipedia.org/wiki?curid=42494", "title": "Mare dentro", "text": "Mare dentro (\"Mar adentro\") \u00e8 un film del 2004 diretto da Alejandro Amen\u00e1bar.\nTratto da una storia vera, il film, incentrato sul tema dell'eutanasia, narra la vicenda di Ram\u00f3n Sampedro. Film di produzione spagnola, presentato in concorso alla 61\u00aa Mostra internazionale d'arte cinematografica di Venezia, vede fra gli interpreti Javier Bardem, vincitore proprio a Venezia della Coppa Volpi per la miglior interpretazione maschile, e Bel\u00e9n Rueda.\nTrama.\nRam\u00f3n Sampedro \u00e8 un uomo costretto a letto a causa di un grave incidente: un tuffo da uno scoglio finito male, che lo ha lasciato tetraplegico. Passa il tempo a guardare dalla finestra, a scrivere poesie e vorrebbe che qualcuno lo aiutasse a morire. Dopo 25 anni vissuti in questo modo, tenta perci\u00f2 una battaglia legale nei confronti del governo spagnolo per ottenere il diritto all'eutanasia. Viene cos\u00ec a trovarsi al centro di un caso mediatico, che divampa fra quanti sono favorevoli alla sua richiesta e quanti la osteggiano per motivi etici. Sostiene, fra l'altro, una discussione - in circostanze alquanto grottesche - con un prete anch'egli tetraplegico venuto in casa sua per parlargli e convincerlo a desistere dai suoi propositi; fra i dialoghi tra i due, vi \u00e8 il botta e risposta per cui mentre il religioso sostiene che \"una libert\u00e0 che elimina la vita non \u00e8 una libert\u00e0\", per Ramon \"una vita che elimina la libert\u00e0 non \u00e8 vita\".\nNella sua vicenda, Ram\u00f3n viene assistito dalla famiglia del fratello, che dal giorno dell'incidente si prende cura di lui, e da Julia, una avvocatessa affetta da una malattia neurodegenerativa (la CADASIL) e quindi compartecipe della sua situazione. I due finiscono per innamorarsi l'uno dell'altra e, quando il processo volge al peggio, con i giudici decisi a negare l'eutanasia, meditano il suicidio insieme. All'ultimo momento, tuttavia, la donna si rifiuta di compiere il gesto, lasciando Ram\u00f3n solo e sempre pi\u00f9 afflitto. Interviene per\u00f2 a questo punto una seconda donna, Rosa, giovane madre divorziata ed amica dell'uomo, di cui aveva per\u00f2 sempre criticato il desiderio suicida. Per amore di Ram\u00f3n, la donna acconsente infine ad aiutarlo nei suoi propositi, porgendogli un bicchiere in cui era stata sciolta una dose letale di cianuro di potassio, consentendogli infine di liberarsi di quella vita che da anni non sopportava pi\u00f9, non prima di aver registrato il suo ultimo accorato appello al diritto all'eutanasia volontaria per quanti soffrono.\nPersonaggi.\nJavier Bardem, con l'esclusione di brevissimi flashback, interpreta Ram\u00f3n Sampedro con addosso un trucco che lo invecchia di circa 20 anni. La storia narrata ricalca effettivamente la vicenda di Sampedro, pescatore gallego rimasto tetraplegico a causa di un tuffo e impossibilitato a suicidarsi senza un aiuto, e la sua battaglia legale per ottenere l'eutanasia. Anche la sua morte \u00e8 ritratta cos\u00ec come \u00e8 stata poi raccontata da Ramona Maneiro (Rosa nel film), testimone diretta dell'avvenimento.\nTra le altre scene che colpiscono lo spettatore, ne spicca una di pura fantasia. Quella del \"volo\" immaginario di Ram\u00f3n dal letto in cui \u00e8 costretto a giacere oltre la finestra di casa e gi\u00f9, fino alla spiaggia, sulle note del \"Nessun dorma\" pucciniano, incontro alla sua amata Julia."}
{"id": "42495", "revid": "767487", "url": "https://it.wikipedia.org/wiki?curid=42495", "title": "Lavorare con lentezza", "text": "Lavorare con lentezza \u00e8 un film del 2004 diretto da Guido Chiesa e da lui stesso sceneggiato assieme al collettivo Wu Ming. Tra gli interpreti gli attori Claudia Pandolfi e Valerio Mastandrea.\nIl film \u00e8 ambientato nella Bologna degli anni settanta: durante gli anni dell'austerity, dell'inflazione al 21%, del terrorismo, delle stragi. Per altri, anni di gran divertimento. Le vicende di due ragazzi di periferia si mescolano a quelle dei movimenti studenteschi sulle onde di Radio Alice.\nTrama.\n1976, Bologna. Radio Alice \u00e8 la radio del movimento: fantasia, rifiuto del lavoro salariato, libert\u00e0 sessuale e provocazioni culturali. La radio, situata in via del Pratello, \u00e8 tenuta sotto controllo dalle forze dell'ordine, anche se il tenente Lippolis \u00e8 convinto che non valga la pena perder tempo dietro a ci\u00f2 che definisce un branco di studentelli velleitari, artistoidi e drogati. Un mondo estraneo ai tutori dell'ordine e ai \"bravi cittadini\", ma anche alla maggioranza dei ragazzi delle periferie.\nCome quelli di Safagna, periferia est. Due ragazzi sui vent'anni, Sgualo e Pelo, possono solo sognare una via d'uscita dal quotidiano grigio e opprimente. Bazzicano il bar del quartiere e qualche volta per ovviare alla cronica mancanza di denaro fanno qualche \"lavoretto\" per un ricettatore locale, Marangon.\nQuesta volta, per\u00f2, Marangon propone loro qualcosa di diverso: scavare un tunnel nel sottosuolo del centro. Obiettivo: la Cassa di Risparmio di Piazza Minghetti. I due, non senza tergiversare, accettano la rischiosa impresa.\nMa lavorare stanca, e per vivacizzare le lunghe ore notturne di \"lavoro\", i due portano nel tunnel una radiolina. Contro ogni logica, trovano una stazione: Radio Alice. Il \"flusso creativo\" dell'emittente diviene la colonna sonora dei colpi di piccone.\nIn una notte Pelo e Sgualo, trovatisi impossibilitati a continuare lo scavo a causa di un acquazzone, decidono di andare alla sede dell'emittente ed entrano in contatto con il mondo dell'attivismo studentesco.\nTutto precipita con la morte di Francesco Lorusso, ucciso da un colpo sparato da un carabiniere il giorno 11 marzo 1977 e con gli scontri violentissimi che ne conseguono, scontri che coinvolgono totalmente i due protagonisti, uno arrestato e l'altro in fuga sui tetti di Bologna per sfuggire alle forze dell'ordine.\nColonna sonora.\nLa colonna sonora del film \u00e8 composta dalle seguenti canzoni:\nProduzione.\nIl film \u00e8 prodotto da Domenico Procacci per conto della Fandango e Le Films Des Tournelles-Roissy Film in collaborazione con Medusa Film.\nRiconoscimenti.\nIl film \u00e8 stato presentato in concorso alla 61\u00aa Mostra internazionale d'arte cinematografica di Venezia: la giuria ha assegnato a Tommaso Ramenghi e Marco Luisi (\"ex aequo\") il Premio Marcello Mastroianni per il miglior attore emergente."}
{"id": "42496", "revid": "1632387", "url": "https://it.wikipedia.org/wiki?curid=42496", "title": "Suricata suricatta", "text": "Il suricato (Suricata suricatta ) \u00e8 una mangusta della famiglia degli Erpestidi, unica specie del genere Suricata (), diffuso nell'Africa meridionale.\nEtimologia.\nIl nome scientifico deriva dal nome comune \"suricate\", di derivazione francese mutuato dall'olandese, utilizzato in Sudafrica per identificare questo piccolo animale insieme all'altro termine \"meerkat\", combinazione delle due parole in lingua Afrikaans \"meer-\", \"termite\", e \"-kat\", \"mangusta\". \nDescrizione.\nDimensioni.\nMangusta di piccole dimensioni, con la lunghezza della testa e del corpo tra 245 e 290\u00a0mm, la lunghezza della coda tra 182 e 235\u00a0mm, la lunghezza del piede tra 60 e 68\u00a0mm, la lunghezza delle orecchie tra 17 e 21\u00a0mm e un peso fino a 915\u00a0g.\nCaratteristiche craniche e dentarie.\nIl cranio \u00e8 delicato e presenta un rostro sottile, le orbite grandi, le creste sopra-occipitali talvolta poco sviluppate, mentre la cresta sagittale \u00e8 sempre assente. La camera posteriore della bolla timpanica \u00e8 ovoidale, grande e rigonfia, la camera anteriore \u00e8 circa la met\u00e0 della prima. Le arcate zigomatiche sono sottili, il processo coronoide della mandibola \u00e8 di lunghezza media, indice di un ridotto sviluppo dei muscoli temporali e masseterici pi\u00f9 di qualsiasi altro carnivoro.\nIl secondo premolare superiore \u00e8 di piccole dimensioni, il quarto premolare e il primo molare sono provvisti di una distinta cuspide sul lato interno.\nSono caratterizzati dalla seguente formula dentaria:\nAspetto.\nIl corpo \u00e8 lungo e snello, con arti lunghi e sottili e una coda affusolata. La pelliccia \u00e8 corta eccetto lungo i fianchi dove i peli raggiungono i 30-40\u00a0mm. La testa \u00e8 larga, gli occhi sono grandi, neri e circondati da un anello scuro, il muso \u00e8 corto, nero ed appuntito. Il colore della testa \u00e8 bianco-grigiastro, una sottile striscia scura si estende dalla fronte fino alla base delle orecchie, le quali sono rotonde e nerastre. Le sopracciglia e le guance sono bianche. Le parti dorsali variano considerevolmente attraverso tutto l'areale, dal brunastro al grigio, con striature marroni sulla schiena, la groppa ed i fianchi. I singoli peli hanno la base chiara, due anelli pi\u00f9 scuri nella parte centrale e la punta bianco-argentata. Le parti inferiori sono bianche, i peli ventrali sono sparsi e lasciano vedere la pelle scura sottostante, il mento e la gola sono bianco-grigiastri. La coda \u00e8 lunga poco meno della testa e del corpo, \u00e8 dello stesso colore del dorso eccetto la punta nerastra, \u00e8 finemente ricoperta di peli, pi\u00f9 lunghi all'attaccatura. I piedi hanno quattro dita, le piante sono provviste di quattro cuscinetti carnosi rigonfi. Gli artigli sono lunghi e ricurvi, quelli delle zampe anteriori raggiungono i 15\u00a0mm, quelli posteriori sono circa la met\u00e0. Sono presenti un paio di ghiandole anali, la cui secrezione \u00e8 abbastanza simile nei due sessi. Le femmine hanno tre paia di mammelle addominali. Non \u00e8 presente dimorfismo sessuale, sebbene i maschi dominanti siano pi\u00f9 robusti degli altri membri del gruppo. Il cariotipo \u00e8 2n=36 FN=66.\nBiologia.\nComportamento.\n\u00c8 una specie gregaria, con una sofisticata organizzazione sociale che pu\u00f2 coinvolgere anche pi\u00f9 gruppi differenti. Questi ultimi contengono solitamente dieci individui, sebbene gruppi fino a 30 non siano rari e sono formati da 1-3 femmine in calore, fino a quattro maschi adulti, diversi piccoli e una dozzina di giovani adulti. Le dimensioni del gruppo rimangono relativamente costanti durante gli anni con frequenti cambiamenti nell'identit\u00e0 dei membri e con la crescente presenza di molti individui non imparentati tra loro. Vi \u00e8 una gerarchia in entrambi i sessi che aumenta con l'et\u00e0, tuttavia le femmine possono ottenere il dominio anche attraverso l'eredit\u00e0, l'esito di sfide con altre pretendenti, l'immigrazione in gruppi senza femmine in calore o formando nuovi gruppi con maschi emigrati da altri gruppi. Le femmine si accoppiano all'interno dei loro gruppi nativi pi\u00f9 dei maschi, alcuni individui di entrambi i sessi possono rimanere in gruppo per tutta la loro vita sebbene alcuni si disperdano regolarmente per unirsi ad altri gruppi. I maschi tendono a disperdersi pi\u00f9 delle femmine. Gli immigrati talvolta devono insistere per giorni per essere accettati da un gruppo. Le colonie sono territoriali e possono coprire territori di 200-1000 ettari. Le marcature sono frequenti lungo i confini territoriali e sono spesso una risposta alla marcatura dei gruppi adiacenti. Queste vengono effettuate dalla coppia dominante del gruppo. I territori vengono difesi attivamente dai gruppi vicini e durante le schermaglie alcuni esemplari possono essere gravemente feriti o addirittura uccisi. Alcuni membri del gruppo agiscono da sentinelle mentre gli altri cercano cibo, utilizzando luoghi elevati, particolarmente le cime dei termitai, come postazioni di vedetta. Questi doveri vengono condivisi da tutti i membri della colonia sebbene possano variare con lo status sociale.\nL'intero gruppo \u00e8 in costante comunicazione vocale durante il pasto. Sono usate vocalizzazioni complesse per comunicare al gruppo durante la guardia, segnalando quando si \u00e8 di vedetta e quando \u00e8 presente un pericolo. Quest'ultimo richiamo varia dal tipo e dall'entit\u00e0 della minaccia. Un ululato squillante induce tutta la colonia a rifugiarsi nelle tane. Possono distinguere un'aquila marziale dal molto simile biancone pettonero, non considerato una minaccia. Il suricato \u00e8 in grado di determinare in quale direzione correre quando \u00e8 dato l'allarme, conoscendo esattamente dove sono situate tutte le tane.\nI cuccioli inizialmente non sono in grado di trovarsi le prede da soli ed usano vocalizzazioni per chiedere cibo ad altri. Un tipo di richiamo \u00e8 emesso continuamente quando sta seguendo qualcuno che sta cercando cibo, un altro pi\u00f9 acuto \u00e8 emesso quando l'individuo adulto trova una preda, probabilmente per attirare la sua attenzione. I pi\u00f9 piccoli sono continuamente controllati nelle tane da individui non strettamente imparentati con loro, in una sorta di baby-sitting. Durante questo periodo il baby-sitter rimane nella tana per tutto il giorno rinunciando a cercare cibo, con la conseguenza di una sostanziale perdita di peso. Normalmente le femmine contribuiscono maggiormente dei maschi a questo tipo di assistenza e tra loro solitamente quelle pi\u00f9 pesanti. Raramente si tratta di loro parenti.\nLa densit\u00e0 della popolazione \u00e8 influenzata dalle precipitazioni e dai predatori e pu\u00f2 fluttuare notevolmente. In Sudafrica pu\u00f2 variare da 0,95 a 0,32 esemplari per km\u00b2. \u00c8 ben adattato sia nel comportamento che fisiologicamente a sopravvivere in ambienti desertici. Si adatta a periodi con bassa disponibilit\u00e0 di cibo e con l'estremo calore del deserto. Il metabolismo \u00e8 soltanto il 58% di quello che si pu\u00f2 trovare in qualsiasi altro mammifero della stessa taglia. Un basso metabolismo abbassa la produzione di calore interno, riduce la richiesta energetica durante il riposo e quindi riduce il tempo richiesto per nutrirsi, limitando la perdita di liquidi attraverso l'evaporazione. Ha un'elevata conducibilit\u00e0 termica con il terreno, favorendo una perdita di calore senza una corrispondente perdita d'acqua e una notevole capacit\u00e0 di dissipare calore attraverso l'evaporazione. A temperature esterne fino a 40 \u00b0C, il suricato pu\u00f2 resistere fino a 5 ore, ansimando come un cane. Evita tuttavia temperature estreme sia alte che basse. Quando la temperatura si abbassa e il giorno si accorcia, l'animale emerge dalla tana pi\u00f9 tardi e termina le attivit\u00e0 prima del tramonto. Le rapide perdite di calore notturne vengono evitate rifugiandosi nelle tane dove la variazione di temperatura \u00e8 minore che sul terreno oppure raggruppandosi con altri membri del gruppo. Quest'ultimo comportamento \u00e8 particolarmente importante per i cuccioli, pi\u00f9 vulnerabili al freddo ed \u00e8 un mezzo per aumentare la quantit\u00e0 di energia necessaria per il loro sviluppo. Le alte temperature di met\u00e0 giornata nei mesi di gennaio, febbraio e marzo vengono evitate riposandosi in zone pi\u00f9 fresche. Spesso si rotola su terreni pi\u00f9 umidi o su rocce pi\u00f9 fredde. \u00c8 un efficiente scavatore, costruisce le proprie tane, le quali hanno solitamente diverse entrate, formando un dedalo di cunicoli. Le entrate hanno un diametro di 15\u00a0cm e conducono a cunicoli larghi 7,5\u00a0cm che scendono in profondit\u00e0 fino a 1-1,5\u00a0m, connettendosi a camere ampie 45\u00a0cm ed alte 30\u00a0cm. Talvolta condivide i rifugi con altri mammiferi come la lepre saltatrice del capo, topi del genere \"Rhabdomys\", il criceto dalla coda bianca, il gerbillo dell'Highveld, la procavia del capo, la mangusta grigia del capo e la mangusta rossa.\nAlimentazione.\nSi nutre di invertebrati, particolarmente di coleotteri ed anche di imenotteri, pupe di insetti, termiti, ortotteri e scorpioni, mentre i rettili, incluse lucertole, gechi, serpenti e anfisbene, sono un importante supplemento durante tutto l'anno. Diversamente dalle altre specie di manguste non cattura grossi roditori, ma soltanto quelli pi\u00f9 piccoli durante le grosse esplosioni demografiche. Pu\u00f2 occasionalmente nutrirsi anche di uova d'uccello. Ha una rimarchevole abilit\u00e0 nel resistere al morso dei serpenti, potendo tollerare sei volte la quantit\u00e0 di veleno necessario ad uccidere un coniglio, ed \u00e8 immune al veleno degli scorpioni. Raramente beve acqua, ottenendola piuttosto da prede succulente oppure masticando meloni tsamma, frutta o tuberi ricchi di liquidi. Il suricato si ciba di giorno in gruppi compatti, disposti ognuno a 5\u00a0m dall'altro, talvolta anche fino a 1\u00a0m, coprendo una superficie con un diametro di 20-50\u00a0m, fino a 100\u00a0m durante la stagione secca. Cerca le sue prede scavando nella sabbia fino a 20\u00a0cm di profondit\u00e0 per almeno 5-8 ore al giorno, cambiando zona ogni giorno e ripetendo il percorso soltanto dopo una settimana o pi\u00f9. Due o tre individui possono scavare insieme per stanare grossi gechi. Scontri per il cibo sono molto rari, pi\u00f9 frequenti nei periodi pi\u00f9 secchi. L'assunzione di alimenti diminuisce in inverno, mentre le femmine ne ingeriscono di pi\u00f9 durante i periodi di attivit\u00e0 riproduttiva, tra gennaio ed aprile.\nRiproduzione.\nLa stagione degli accoppiamenti avviene da ottobre a giugno nel Kalahari meridionale, generalmente dopo le piogge torrenziali ma pu\u00f2 estendersi negli anni pi\u00f9 caldi. La maggior parte dei piccoli nascono tra gennaio e marzo, sebbene possano verificarsi in qualsiasi periodo dell'anno. Gli accoppiamenti non si verificano quando le precipitazioni sono scarse. Solitamente solo il maschio e la femmina dominante si accoppiano, mentre il resto del gruppo si occupa dei cuccioli. Ma in periodi particolarmente produttivi anche i subordinati possono riprodursi ad un ritmo tuttavia pi\u00f9 basso. Le femmine raramente si accoppiano prima dei tre anni di vita sebbene siano stati osservati individui accoppiarsi a 14 mesi di et\u00e0. La femmina dominante produce da una a tre cucciolate di 3-7 piccoli ciascuna. I subordinati invece partoriscono meno frequentemente, ogni parto di 1-8 piccoli alla volta. La gestazione \u00e8 di circa 60-70 giorni con intervalli tra due parti di 82-90 giorni. I neonati crescono velocemente nel primo mese e dopo un anno raggiungono il 90% del peso di un adulto. La sopravvivenza della prole dipende dallo stato materno, dal sesso del nascituro, dalla perdita notturna di peso, dalle dimensioni della colonia, dalla temperatura esterna diurna e dalle precipitazioni mensili. Le cucciolate possono essere abbandonate durante la siccit\u00e0 mentre le alluvioni sono un potenziale rischio quando queste sono confinate nelle tane. Tra le tre e le cinque settimane di vita i giovani sono particolarmente vulnerabili all'ipotermia, mentre tra i cinque e le dodici settimane alla predazione. L'aspettativa di vita in natura \u00e8 di 5-15 anni, mentre in cattivit\u00e0 pu\u00f2 raggiungere i 20 anni.\nDistribuzione e habitat.\nQuesta specie \u00e8 diffusa nell'Africa sud-occidentale, dall'estrema parte sud-occidentale dell'Angola attraverso la Namibia e il Botswana fino a tutto il Sudafrica. Potrebbe essere presente anche nelle pianure del Lesotho, sebbene non ci siano osservazioni fino ad oggi.\nVive nelle regioni aride aperte caratterizzate da vegetazione sparsa. Nel Kalahari \u00e8 presente nelle boscaglie di Acacia, karoo, Highveld e associazioni di Fynbos dove la precipitazione media annuale \u00e8 inferiore a 600\u00a0mm, ed anche in ambienti rocciosi lungo letti di fiumi asciutti. \u00c8 invece assente nei deserti veri e propri, nelle aree forestali e nelle zone montane. Sono solitamente associati con terreno duro, spesso con substrato roccioso o calcareo.\nTassonomia.\nSono state riconosciute 3 sottospecie:\nPredatori e malattie.\nI cuccioli sono particolarmente vulnerabili ai predatori sia all'interno delle tane che durante la ricerca di cibo, ma diventano meno vulnerabili dopo il terzo mese di vita. I giovani sono cacciati da serpenti come il cobra del capo, rapaci come l'aquila marziale, l'aquila rapace, il falco giocoliere, il falco lanario e l'astore cantante pallido. Questi predatori sono la causa di circa un quarto di tutti i giovani suricati uccisi. I grandi carnivori, come il leone, la iena macchiata e lo sciacallo dalla gualdrappa sono altre potenziali minacce, come anche il ratele. Tuttavia gruppi di suricati possono aggredire molti predatori come lo stesso cobra del capo, ma anche piccoli rapaci e la volpe del capo.\nNel 2002 \u00e8 stato riscontrata un'epidemia di tubercolosi in alcuni individui nel Sudafrica. Inoltre sono fortemente soggetti a contagio da toxoplasmosi.\nFossili.\nDettagli sull'evoluzione dei Viverridi in generale \u00e8 scarsa, in parte perch\u00e9 la famiglia si \u00e8 sviluppata nelle regioni tropicali del vecchio mondo dove i ritrovamenti di fossili sono inadeguati. Resti di suricati sono stati ritrovati in una grotta del Transvaal, e in depositi calcarei del quaternario presso la Baia di Saldanha. \"S.major\", uno dei primi membri della ramo dei suricati che \u00e8 intermedio tra \"S.suricatta\" e \"Mungos mungo\" e non riferibile a nessuna singola specie moderna, \u00e8 stato ritrovato nei depositi di corniola di Elandsfontein, presso Johannesburg. \"S.major\" assomigliava a \"S.suricatta\" ma era pi\u00f9 grande e possedeva una dentatura differente.\nStato di conservazione.\nLa IUCN Red List, considerato il vasto areale, la presenza in diverse aree protette e l'assenza di minacce importanti, classifica \"S.suricatta\" come specie a rischio minimo (LC).\nNella cultura di massa.\nIl suricato \u00e8 divenuto popolare grazie a Timon, personaggio del film Disney, \"Il re leone\". Un suricato di nome Billy \u00e8 il protagonista del film \"Animals United\".\nUn'inquietante isola oceanica completamente ricoperta di suricati tratta dal libro omonimo di Yann Martel \u00e8 sceneggiata nel film Vita di Pi, di Ang Lee (2012)."}
{"id": "42497", "revid": "767487", "url": "https://it.wikipedia.org/wiki?curid=42497", "title": "L'Intrus", "text": "L'intrus \u00e8 un film del 2004 diretto da Claire Denis e interpretato da Michel Subor, B\u00e9atrice Dalle e Gr\u00e9goire Colin. \u00c8 ispirato del filosofo francese Jean-Luc Nancy.\nTrama.\nPer sfuggire dalla \"pazza folla\", mentre \u00e8 in attesa di un trapianto cardiaco, il protagonista, Louis, parte per un giro del mondo in bicicletta dal versante francese del Giura all'Oceania: riesce cos\u00ec a provare nuove emozioni e a ritrovare un proprio equilibrio interiore in attesa della difficile prova che lo attende."}
{"id": "42499", "revid": "767487", "url": "https://it.wikipedia.org/wiki?curid=42499", "title": "I re e la regina", "text": "I re e la regina (\"Rois et Reine\") \u00e8 un film del 2004 diretto da Arnaud Desplechin, presentato in concorso alla 61\u00aa Mostra internazionale d'arte cinematografica di Venezia.\nTrama.\nLa protagonista, Nora, chiede all'ex marito Isma\u00ebl di adottare il figlio che lei ha avuto fuori dal matrimonio. Isma\u00ebl \u00e8 stato chiuso per un certo periodo in un ospedale psichiatrico, e la soluzione della vicenda non sar\u00e0 facile."}
{"id": "42501", "revid": "574302", "url": "https://it.wikipedia.org/wiki?curid=42501", "title": "Coppa Volpi per la migliore interpretazione maschile", "text": "La Coppa Volpi per la miglior interpretazione maschile \u00e8 un premio della Mostra internazionale d'arte cinematografica di Venezia che viene assegnata in ogni edizione al miglior attore.\nIl primo attore a vincere il premio \u00e8 stato Wallace Beery per \"Viva Villa!\". Jean Gabin, Toshir\u014d Mifune, Sean Penn e Javier Bardem sono gli unici attori ad aver vinto due volte il premio: Gabin per \"La notte \u00e8 il mio regno\" (1951) e \"Aria di Parigi\" e \"Grisb\u00ec\" (1954); Mifune per \"La sfida del samurai\" (1961) e \"Barbarossa\" (1965); Penn per \"Bugie, baci, bambole &amp; bastardi\" (1998) e \"21 grammi\" (2003), mentre Bardem per \"Prima che sia notte\" (2000) e \"Mare dentro\" (2004)."}
{"id": "42507", "revid": "201394", "url": "https://it.wikipedia.org/wiki?curid=42507", "title": "CCCP - Fedeli alla linea", "text": "I CCCP - Fedeli alla Linea sono stati un gruppo musicale punk rock italiano attivo dal 1982 al 1990, considerato tra i pi\u00f9 importanti e influenti nell'Italia degli anni ottanta.\nI loro testi e la loro musica hanno influenzato e ispirato diversi gruppi musicali italiani nei decenni successivi, tra cui Le luci della centrale elettrica, i Linea 77, i Management, i Marlene Kuntz, i Massimo Volume, i Ministri, gli Offlaga Disco Pax e altri artisti del rock alternativo.\nI loro brani sono inoltre stati eseguiti da artisti quali Modena City Ramblers, Subsonica, Nada, Jolaurlo, La Crus, Tre Allegri Ragazzi Morti, Bologna Violenta e Gianna Nannini.\nAutodefinitosi un gruppo di \"musica melodica emiliana\" e di \"punk filosovietico\", vennero fondati nel 1982 a Berlino, dall'incontro tra il chitarrista Massimo Zamboni e il futuro cantante/leader del gruppo Giovanni Lindo Ferretti, entrambi originari della Provincia di Reggio Emilia, e si sciolsero in Italia nel 1990, in contemporanea alla riunificazione tedesca, dopo avere incluso nel gruppo alcuni ex componenti dei Litfiba.\nIl loro nome, CCCP, pronunciato \"ci-ci-ci-p\u00ec\", come si legge apparentemente in italiano, \u00e8 l'equivalente della sigla russa SSSR, in alfabeto cirillico \u0421\u043e\u044e\u0437 \u0421\u043e\u0432\u0435\u0442\u0441\u043a\u0438\u0445 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0438\u0445 \u0420\u0435\u0441\u043f\u0443\u0431\u043b\u0438\u043a, (traslitterato \"Sojuz Sovetskich Socialisti\u010deskich Respublik\"), che designa l'Unione delle Repubbliche Socialiste Sovietiche.\nIl \"secondo nome\" \"Fedeli alla linea\" deriva invece da un locale frequentato da Zamboni e Ferretti a Berlino.\nDopo lo scioglimento avvenuto nel 1990 alcuni ex membri dei CCCP, nel 1992, hanno formato il gruppo CSI.\nStoria.\nLe origini (1981-1983).\nLa storia del gruppo ha inizio a Berlino nel 1981, dove Giovanni Lindo Ferretti e Massimo Zamboni si incontrano per la prima volta. Il primo aveva fatto parte di Lotta Continua ed era stato operatore psichiatrico.\nFerretti e Zamboni, insieme a Zeo Giudici, rispettivamente voce, chitarra e batteria, formano un gruppo chiamato MitropaNK. L'estate successiva la formazione viene completata con l'ingresso di Umberto Negri al basso, gi\u00e0 precedentemente nei Frigo assieme a Zamboni. Con questa formazione, negli ultimi mesi del 1982 vengono fondati i CCCP - Fedeli alla Linea, al ritorno da un altro viaggio a Berlino, e dopo un concerto a Carpi con il nome provvisorio di Ex MitropaNK. Entro pochi mesi per\u00f2 il batterista lascia e viene sostituito con una drum machine.\nIn questo periodo la loro sala prove, il centro di tutta la creativit\u00e0 che dar\u00e0 vita all'immaginario, all'estetica e al suono dei CCCP - Fedeli alla Linea \u00e8 la casa di Giovanni Lindo Ferretti a Fellegara.\nDall'uscita di Zeo Giudici all'arrivo di Ringo De Palma nel 1989, solo una volta i CCCP - Fedeli alla linea suoneranno con un batterista: precisamente al concerto del 1\u00ba maggio 1983, a Castelnovo ne' Monti, in tale occasione la batteria fu suonata da Mirka \"Il Capo\" Morselli, che era allora la presidentessa del Tuwat.\nNel 1983 realizzano il demo \"Demo 1983\", comprendente cinque brani. Il terzetto inizia a suonare nei locali e nelle feste emiliane; tra novembre e dicembre 1983 torna in Germania, soprattutto a Berlino in locali come il Kob e lo Spectrum.\nDurante l'attivit\u00e0 a Berlino, il gruppo subisce l'influenza dalla scena industrial locale, in primis degli Einst\u00fcrzende Neubauten di Blixa Bargeld, e fa conoscenza con la zona orientale e la comunit\u00e0 islamica della citt\u00e0.\nNella primavera-estate del 1984 si allarga con l'entrata della \"benemerita soubrette\" Annarella Giudici (sorella di Zeo) e del performer Danilo Fatur, \"artista del popolo\", insieme costituiranno l'aspetto pi\u00f9 scenico e teatrale dei CCCP. Arriva anche Silvia Bonvicini, voce corista e soubrette, che rimarr\u00e0 nel gruppo fino al 1985.\nLe prime incisioni (1984-1985).\nNel 1984 esce \"Ortodossia\", il primo singolo, prodotto dall'etichetta indipendente bolognese Attack Punk Records. Le tre tracce sono: \"Live in Pankow\", \"Spara Jurij\" e \"Punk islam\". L'anno dopo viene pubblicato l'EP \"Ortodossia II\", contenente le medesime tracce pi\u00f9 una quarta traccia, \"Mi ami?\". Sempre nel 1985 pubblicano un altro EP, \"Compagni, cittadini, fratelli, partigiani\", che comprende quattro nuove canzoni: \"Militanz\", \"Sono come tu mi vuoi\", \"Morire\", \"Emilia paranoica\".\nI due EP vengono prodotti con scarse disponibilit\u00e0 di denaro e strumenti, in una sala d'incisione improvvisata nelle vicinanze di una linea del tram cittadino, il cui rumore al passaggio porter\u00e0 al gruppo notevoli fastidi. \u00c8 in queste difficili condizioni che i CCCP incidono il primo disco.\n\"Affinit\u00e0-divergenze\" e il passaggio alla Virgin (1986-1988).\n\u00c8 il 1986 quando esce il primo album del gruppo: \"1964-1985 Affinit\u00e0-divergenze fra il compagno Togliatti e noi - Del conseguimento della maggiore et\u00e0\". Un disco considerato da alcuni critici tra i massimi capolavori del rock italiano, nonch\u00e9 una pietra miliare del punk a livello europeo. Contiene le versioni remiscelate di \"Mi ami?\" ed \"Emilia paranoica\", e canzoni simbolo della storia del gruppo quali \"Trafitto\", \"Io sto bene\" e \"Morire\", i cui testi sono diventati dei veri e propri slogan del movimento punk, questo per dimostrare quanto la band cominciasse a diventare influente in Italia e in tutta Europa. L'album vende benissimo e poco dopo avviene il passaggio della band a una major: Ferretti e soci infatti firmano un contratto con la Virgin Dischi abbandonando quindi la Attack Punk Records e con le accuse, da parte dei fans, di una eccessiva commercializzazione che va contro le ideologie del punk e che port\u00f2 a definirli \"CCCP Fedeli alla Lira\".\nIntanto nell'autunno del 1985 il bassista Umberto Negri esce dal gruppo e viene rimpiazzato, nel 1986, da Ignazio Orlando, fonico di studio sin dalla registrazione di \"Ortodossia\"\nNel 1987 escono il singolo \"Oh! Battagliero\" e il secondo album, \"Socialismo e barbarie\", quest'ultimo realizzato con un budget certamente pi\u00f9 importante di quello dell'album d'esordio. Il titolo ribalta la frase \"socialismo o barbarie\", diffusa in molti autori comunisti, secondo i quali nel futuro gli unici esiti possibili saranno l'instaurazione della societ\u00e0 socialista o la barbarie. Nell'album si possono notare le forti influenze della cultura filo-sovietica sul gruppo che si manifestano nelle canzoni \"A ja ljublju SSSR\" e \"Manifesto\" dove Ferretti urla la famosa frase \"I soviet pi\u00f9 l'elettricit\u00e0, non fanno il comunismo\", rovesciando il famoso motto di Lenin. La canzone \"Tu menti\" \u00e8 un attacco al punk dei Sex Pistols, nonch\u00e9 un tributo alla massima icona del movimento Sid Vicious. Con il brano \"Per me lo so\" partecipano come ospiti alla trasmissione di Enzo Tortora e Dario Argento intitolata \"Giallo\", esibendosi sulla Via Tiburtina di Roma in una dissacrante performance al fianco della caratterista Franca Scagnetti per poi essere intervistati proprio da Argento: si tratta di una delle pochissime apparizioni televisive promozionali della band.\nNel 1987 i CCCP realizzano il primo, e unico, spettacolo teatrale: \"Allerghia. Atto unico di confusione umana\", con l'esigenza di ridefinire il ruolo di Fatur e Annarella e partendo dai materiali, poesie e monologhi, scritti da Fatur.\nNello spettacolo il brano \"Amandoti\" \u00e8 cantato da Annarella Giudici nella sua versione originale. La canzone sar\u00e0 poi cantata da Ferretti e inclusa nel disco \"Epica Etica Etnica Pathos\" del 1990 nella versione \"Sedicente cover\". Nel 1988 la Virgin ristampa l'intera discografia del gruppo, condensando nella raccolta \"Compagni, cittadini, fratelli, partigiani/Ortodossia II\", i due EP del gruppo. Sempre nello stesso anno il gruppo pubblica il singolo \"Tomorrow (Voulez vous un rendez vous)\". La title-track \u00e8 la cover dell'omonimo brano della cantante Amanda Lear suonato in duetto con la stessa, che presta la sua voce anche all'altra traccia del disco, \"Inch'Allah - \u00c7a va\", canzone completamente in lingua francese.\nIl terzo e quarto album e lo scioglimento (1989-1990).\nIl terzo album, \"Canzoni preghiere danze del II millennio - Sezione Europa\", segna una virata verso sonorit\u00e0 pi\u00f9 elettroniche: le tastiere infatti ora predominano sulle chitarre (comunque molto presenti, curate da Mauro Patelli) e le sonorit\u00e0 dei pezzi sono sempre pi\u00f9 orientaleggianti e tranquille rispetto ai furori degli esordi. Copertina a tema religioso con una Madonna col Bambino. La presenza nell'album della canzone \"Madre\", dedicata alla figura di Maria, fa guadagnare al gruppo anche un'insolita recensione con intervista sulle pagine del settimanale \"Famiglia Cristiana\".\nSempre nel 1989 i CCCP insieme ai fiorentini Litfiba e ai Rats vanno in tour in Unione Sovietica (Mosca e Leningrado). Nella capitale suonano in un palazzetto colmo di militari in divisa che si alzano in piedi quando al termine del concerto i CCCP suonano \"A Ja Ljublju SSSR\", il cui riff di chitarra riprende l'inno sovietico.\nNello stesso periodo le divergenze artistiche nei Litfiba tra il manager Alberto Pirelli e Gianni Maroccolo inducono quest'ultimo a lasciare il gruppo. Maroccolo, Francesco Magnelli e Ringo De Palma entrano quindi nei CCCP portandosi dietro il loro tecnico del suono, Giorgio Canali.\nIl gruppo, ora composto da otto elementi, registra il quarto album in studio, \"Epica Etica Etnica Pathos\", che data la nuova formazione rappresenta una transizione verso le sonorit\u00e0 del nuovo gruppo che nascer\u00e0 nel 1992 dalle ceneri dei CCCP, i CSI (sigla di Consorzio Suonatori Indipendenti). Nell'album le canzoni pi\u00f9 forti e che avranno pi\u00f9 successo sono \"Annarella\", \"Aghia Sophia\" e \"Maciste contro tutti\". Successivamente la canzone \"Amandoti\" verr\u00e0 interpretata in una cover da Gianna Nannini nel 2004.\nI CCCP si sono sciolti il 3 ottobre 1990, lo stesso giorno della riunificazione tedesca.\nDopo lo scioglimento.\nNel 1992 una parte degli ex componenti dei CCCP (a eccezione di Annarella Giudici e Danilo Fatur) si ritrovano in una nuova formazione sempre capeggiata da Giovanni Lindo Ferretti, che prende il nome di CSI, sigla che sta per Consorzio Suonatori Indipendenti, ma che rievoca il nome del nuovo assetto dell'ex Unione Sovietica, allora Comunit\u00e0 degli Stati Indipendenti. Nello stesso anno Danilo Fatur d\u00e0 avvio a una propria carriera solista. Nel 1999 i CSI si sciolgono e una parte dei componenti ed ex CCCP, senza Massimo Zamboni, nel 2001 danno vita ai P.G.R., sigla che sta per Per Grazia Ricevuta.\nNel 2012 una parziale riunione vede alcuni ex-componenti dei CCCP, capeggiati da Massimo Zamboni, tra cui Fatur e Giorgio Canali, cantare i brani del repertorio del gruppo punk emiliano il 29 agosto alla Festa Nazionale dell'Unit\u00e0 di Reggio Emilia, unitamente ad altri musicisti, tra cui la cantante Nada. L'evento viene documentato da Paolo Bonfanti e Massimo Corsini nel film \"30 anni di ortodossia\". Registrazione del concerto e film vengono in seguito pubblicati nell'album dal vivo in CD+DVD \"30 anni di ortodossia - Reggio Emilia 29 agosto 2012\" dalle etichette discografiche Calamari Union, UPR Records e Iperspazio. Dal 24 novembre 2012 l'evento viene ripetuto in un tour di 7 concerti con sul palco Massimo Zamboni, Fatur, Giorgio Canali e Angela Baraldi.\nIl 4 maggio 2014 alcuni componenti storici dei CCCP, cio\u00e8 Giovanni Lindo Ferretti, Massimo Zamboni, Annarella Giudici e Danilo Fatur, si sono ritrovati a Reggio Emilia per rievocare la storia del gruppo e per presentare una mostra degli abiti di scena di Annarella Giudici, foto dei concerti e un libro fotografico contenente scritti di Ferretti e di altri loro amici, oltre alle scalette dei CCCP.\nNel 2017 Massimo Zamboni riunisce nuovamente attorno a s\u00e9 Fatur, Angela Baraldi, Max Collini, Cristiano Roversi, Simone Filippi, Simone Beneventi ed Erik Montanari per un nuovo evento che prevede un tour e la stampa di un LP e di un CD, intitolato \"I soviet+l'elettricit\u00e0 1917-2017 - Un secolo di Rivoluzione Russa\".\nLogo.\nIl gruppo ha sempre usato dei loghi ispirati all'iconografia sovietica o a quelli di societ\u00e0 famose (Coop Italia, FIAT, Coca-Cola):"}
{"id": "42508", "revid": "287204", "url": "https://it.wikipedia.org/wiki?curid=42508", "title": "Claire Denis", "text": "Biografia.\nNasce a Parigi il 21 aprile 1948, ma cresce in Africa fino a 13 anni. Si \u00e8 laureata nel 1972 all'IDHEC, la scuola francese di cinema e ha prima lavorato come assistente di Jacques Rivette, Costa-Gavras, Jim Jarmusch e Wim Wenders. Il suo film d'esordio \"Chocolat\" (1988), una riflessione sul colonialismo, ha conquistato la critica. Seguono \"Al diavolo la morte\" (1990), \"US Go Home\" (1994), \"N\u00e9nette e Boni\" (1996), \"Beau Travail\" (1999) ispirato al racconto \"Billy Budd, marinaio\" di Herman Melville, \"Cannibal Love - Mangiata viva\" (2001) e \"Vendredi Soir\" (2003), che la confermano come regista \"capace di riconciliare il lirismo del cinema francese con l'impulso di catturare la faccia spesso aspra della Francia contemporanea\". Ha anche partecipato come attrice nel film \"Sciampiste &amp; Co.\" (2000) di Tonie Marshall e ha realizzato un documentario su Jacques Rivette per la televisione francese. Il suo film \"L'Intrus\" (2004) \u00e8 ispirato ad un racconto del filosofo francese Jean-Luc Nancy."}
{"id": "42509", "revid": "1543377", "url": "https://it.wikipedia.org/wiki?curid=42509", "title": "Freeware", "text": "Il termine freeware \u00e8 una categoria di software proprietario il cui utilizzo \u00e8 concesso a titolo gratuito.\nEtimologia.\n\"Freeware\" \u00e8 riconducibile al programmatore Andrew Fluegelman, autore di un programma di comunicazione chiamato PC-Talk per il quale non era interessato ad un tradizionale mezzo di distribuzione a causa del costo. Inizialmente Fluegelman aveva registrato il marchio \"freeware\" ma fu presto accantonato (in realt\u00e0 PC-Talk \u00e8 distribuito sotto una licenza shareware).\nDescrizione.\n\"Freeware\" un termine generico che non descrive molte caratteristiche del software in questione, se non quella di avere una licenza che ne preveda la redistribuzione gratuita.\nDi norma l'autore che decide di pubblicare il suo lavoro come \"freeware\", esercitando appieno il suo diritto di scegliere le forme e le modalit\u00e0 di distribuzione che ritiene pi\u00f9 idonee, inserisce esplicitamente delle clausole che impediscono qualsiasi tipo di pagamento per la distribuzione del suo software, fatto salvo un eventuale \"piccolo\" rimborso per supporti e spese di duplicazione, esattamente come avviene per lo shareware.\nCos'\u00e8 e cosa non \u00e8.\nCategorie non Freeware.\nLe seguenti categorie \"non\" rientrano nella categoria di freeware:\nCategorie Freeware.\nLe seguenti categorie, invece, vengono tutte considerate \"freeware\":"}
{"id": "42518", "revid": "1048", "url": "https://it.wikipedia.org/wiki?curid=42518", "title": "Chiesa di Scientology", "text": ""}
{"id": "42523", "revid": "287204", "url": "https://it.wikipedia.org/wiki?curid=42523", "title": "\u014cjin", "text": "\u00c8 un personaggio mitico, , probabilmente egli (o il capitano sulla cui vita \u00e8 basata la leggenda di \u014cjin) regn\u00f2 all'inizio del V secolo. \u014cjin \u00e8 il suo nome postumo secondo lo stile cinese, il suo nome reale fu Homutawake o Hondawake (\u8a89\u7530\u5225).\nSecondo il \"Kojiki\" e il \"Nihongi\" (opere che trattano delle origini storico-mitologiche del Giappone, entrambe completate nell'VIII secolo) \u00e8 il figlio dell'imperatore Ch\u016bai e della sua consorte Jing\u016b. Secondo la leggenda, probabilmente scritta molto tempo dopo, \u014cjin era stato concepito, ma non ancora nato prima della morte di Ch\u016bai, quindi la madre divenne la regnante \"de facto\". La sua vedova trascorse tre anni nella conquista di una terra promessa, che si congettura essere la Corea, ma questa storia viene generalmente scartata dagli studiosi per la mancanza di prove. Quindi dopo essere ritornata in Giappone nacque il bambino. O un periodo di meno di nove mesi contiene questi \"anni\" (alcune stagioni), cio\u00e8 tre raccolti, o la paternit\u00e0 \u00e8 semplicemente mitica e simbolica, piuttosto che reale.\nSecondo tabella tradizionale giapponese \u014cjin nacque nel 200. Comunque realisticamente nacque in qualche momento alla fine del IV secolo in Tsukushi al ritorno della madre dall'invasione della terra promessa e venne chiamato principe Hondawake. Divenne il principe della corona all'et\u00e0 di quattro anni. Venne incoronato nel 270) all'et\u00e0 di settant'anni e regn\u00f2 per quarant'anni fino alla sua morte nel 310, sebbene nessuna delle date della cronologia tradizionale dell'epoca del suo regno possiedano alcuna base storica.\nIl suo palazzo si trovava nella provincia di Kawachi, oggi parte della prefettura di \u014csaka. Fu il padre di vari principi, tra i quali Nintoku, il sedicesimo imperatore.\n\u014cjin e sua madre Jing\u016b divennero \"kami\" (divinit\u00e0) di battaglia (Hachiman) che il clan Minamoto considera come propri dei ancestrali."}
{"id": "42529", "revid": "339392", "url": "https://it.wikipedia.org/wiki?curid=42529", "title": "Yoshihito", "text": ""}
{"id": "42537", "revid": "1590", "url": "https://it.wikipedia.org/wiki?curid=42537", "title": "Pickup", "text": ""}
{"id": "42549", "revid": "307923", "url": "https://it.wikipedia.org/wiki?curid=42549", "title": "Evandro", "text": ""}
{"id": "42554", "revid": "6923", "url": "https://it.wikipedia.org/wiki?curid=42554", "title": "Femtosecondo", "text": "Il femtosecondo (simbolo: fs) \u00e8 un'unit\u00e0 di misura del tempo, sottomultiplo del secondo, pari ad un milionesimo di miliardesimo di secondo, ovvero 10\u221215 s in notazione esponenziale (il prefisso \"femto-\" significa appunto 10\u221215). Assieme allo yocto, allo zepto ed all'attosecondo, il femtosecondo \u00e8 uno degli ordini di grandezza del tempo pi\u00f9 piccoli riportati nella nomenclatura del sistema internazionale di unit\u00e0 di misura. Per via del valore infinitesimale, il femtosecondo non trova di fatto impieghi nella pratica, tuttavia viene utilizzato, pi\u00f9 come \"concetto\" che col significato di unit\u00e0 di misura, per indicare processi fisici o chimici le cui tempistiche rientrano in tale ordine di grandezza. \u00c8 noto, ad esempio, che il tempo stimato necessario ad un elettrone per compiere un trasferimento da un atomo ad un altro \u00e8 di circa 1 fs. Esiste una branca della chimica, la femtochimica, termine coniato negli anni ottanta, che si prefigge di studiare i fenomeni chimici che avvengono a velocit\u00e0 elevatissime, nell'ordine appunto dei femtosecondi."}
{"id": "42556", "revid": "1494169", "url": "https://it.wikipedia.org/wiki?curid=42556", "title": "Bauci", "text": ""}
{"id": "42557", "revid": "838137", "url": "https://it.wikipedia.org/wiki?curid=42557", "title": "78 a.C.", "text": ""}
{"id": "42560", "revid": "767487", "url": "https://it.wikipedia.org/wiki?curid=42560", "title": "Anni 80 a.C.", "text": ""}
{"id": "42562", "revid": "767487", "url": "https://it.wikipedia.org/wiki?curid=42562", "title": "Anni 90 a.C.", "text": ""}
{"id": "42568", "revid": "1305772", "url": "https://it.wikipedia.org/wiki?curid=42568", "title": "Galatea", "text": ""}
{"id": "42569", "revid": "115918420", "url": "https://it.wikipedia.org/wiki?curid=42569", "title": "218 a.C.", "text": "118 a.C."}
{"id": "42571", "revid": "1305772", "url": "https://it.wikipedia.org/wiki?curid=42571", "title": "Crisis", "text": ""}
{"id": "42574", "revid": "767487", "url": "https://it.wikipedia.org/wiki?curid=42574", "title": "Anni 210 a.C.", "text": ""}
{"id": "42580", "revid": "838137", "url": "https://it.wikipedia.org/wiki?curid=42580", "title": "182 a.C.", "text": ""}
{"id": "42587", "revid": "5", "url": "https://it.wikipedia.org/wiki?curid=42587", "title": "Eumenidi", "text": ""}
{"id": "42594", "revid": "1714743", "url": "https://it.wikipedia.org/wiki?curid=42594", "title": "Boleslao II di Polonia", "text": "Si alle\u00f2 con papa Gregorio VII nella sua lotta contro l'imperatore, e condann\u00f2 a morte il Vescovo di Cracovia San Stanislao per tradimento. Il martirio del santo provoc\u00f2 la rivolta nella popolazione, che spinse il re all'esilio. Il fratello Ladislao Herman di Polonia divenne quindi duca di Polonia (1079-1102).\nDopo di lui, due fratelli, Zbigniew e Boleslao, figli di Ladislao Herman, ressero assieme le sorti del ducato dal 1102 al 1107."}
{"id": "42597", "revid": "838137", "url": "https://it.wikipedia.org/wiki?curid=42597", "title": "202 a.C.", "text": ""}
{"id": "42598", "revid": "276306", "url": "https://it.wikipedia.org/wiki?curid=42598", "title": "Galassia vortice", "text": ""}
{"id": "42600", "revid": "838137", "url": "https://it.wikipedia.org/wiki?curid=42600", "title": "216 a.C.", "text": "Eventi.\n2 agosto: Battaglia di Canne: Annibale distrugge l'esercito romano di Lucio Emilio Paolo e Gaio Terenzio Varrone"}
{"id": "42601", "revid": "289247", "url": "https://it.wikipedia.org/wiki?curid=42601", "title": "NGC 5194", "text": ""}
{"id": "42602", "revid": "289247", "url": "https://it.wikipedia.org/wiki?curid=42602", "title": "NGC 5195", "text": ""}
{"id": "42605", "revid": "122187424", "url": "https://it.wikipedia.org/wiki?curid=42605", "title": "Crises", "text": "Crises \u00e8 un album in studio del musicista britannico Mike Oldfield, pubblicato il 27 maggio 1983.\nDescrizione.\nIl disco vede la partecipazione di diversi collaboratori. Oltre all'abituale cantante Maggie Reilly, \u00e8 presente Jon Anderson degli Yes (coautore di una canzone) e Roger Chapman, gi\u00e0 membro della band Family.\nDall'album furono estratti due singoli: \"Shadow on the Wall\" e \"Moonlight Shadow\". Quest'ultimo fu un grandissimo successo e rimane il brano singolo pi\u00f9 venduto e conosciuto di Oldfield.\nL'album fu promosso con un tour europeo fra maggio e giugno del 1983. Un ultimo concerto fu tenuto alla Wembley Arena di Londra il 22 luglio, pubblicizzato come il 10\u00ba anniversario di Tubular Bells. Brani di questo concerto appaiono nelle riedizioni dell'album del 2013.\nI brani.\nLa title track \u00e8 la prima traccia dell'album, \u00e8 una suite di 20 minuti, contenente sezioni vocali, cantate da Oldfield. L'inizio e la fine del brano sono formati da un passaggio di sintetizzatore solista, stilisticamente simile al tema di apertura di Tubular Bells.\n\"Moonlight Shadow\", \"In High Places\", \"Foreign Affair\" e \"Shadow On The Wall\" sono brani cantati e in parte composti da Maggie Reilly (\"Foreign Affair\", \"Moonlight Shadow\"), Jon Anderson (\"In High Places\") e Roger Chapman (\"Shadow On The Wall\").\nL'unico brano interamente strumentale \u00e8 \"Taurus 3,\" la terza parte di un percorso gi\u00e0 intrapreso nei due album precedenti\".\" Si tratta di un breve brano molto movimentato per chitarra a differenza dei precedenti \"Taurus\" (inclusi negli album QE2 e Five Miles Out).\nL'edizione nordamericana dell'album ha un differente ordine dei brani che include anche il brano \"Mistake\", uscito come singolo nel 1982.\nRiedizioni.\nNel l'album \u00e8 stato ristampato dalla Virgin Records in versione rimasterizzata, in formato HDCD.\nNel 2013 \u00e8 uscita una nuova versione rimasterizzata dell'album, questa volta in varie edizioni con tracce bonus, registrazioni dal vivo ed una versione in cofanetto con contenuti video e mix in versione 5.1 surround.\nTracce.\nPrima uscita (1983).\nEdizione UK &amp; Europa.\n- la versione CD riporta gli stessi brani nello stesso ordine.\nEdizione rimasterizzata in HDCD (2000).\nVirgin, MIKECD 10 - tracce come da versione originale UK /Europa.\nRiedizione rimasterizzata con tracce bonus (2013).\nEdizione CD singolo\nEdizione CD doppio\n\"30th anniversary deluxe edition\"\nCD 1 - come sopra\nCD 2 - \"Live At Wembley Arena 22nd July 1983\"\nEdizione cofanetto\n\"30th anniversary box set edition\"\nCD 1 - come edizione CD singolo\nCD 2 - \"Live At Wembley Arena 22nd July 1983 - Disc 1\"\nCD 3 - \"Live At Wembley Arena 22nd July 1983 - Disc 2\"\nDVD 1 - Crises At Wembley / Additional Visual Content\nDVD 2 \nCrises 5.1 Surround Mix By Mike Oldfield - Dolby Digital 5.1\nCrises 5.1 Surround Mix By Mike Oldfield - DTS 5.1\n- tracce come sopra"}
{"id": "42608", "revid": "599013", "url": "https://it.wikipedia.org/wiki?curid=42608", "title": "Autoveicolo", "text": "Per autoveicolo, pi\u00f9 raramente automezzo, si intende la classificazione generica dei veicoli a motore aventi delle ruote e che siano destinati al trasporto di persone o di merci su strada o su terreni di vario genere senza vincolo di rotaia. \nSi noti che il termine \"autoveicolo\" in passato veniva utilizzato come sinonimo di \"veicolo a motore\" e quindi era corretto classificare come autoveicoli dei mezzi come i motocicli o i sidecar che oggi rientrerebbero nella categoria dei motoveicoli.\nStoria.\nLa costruzione a carattere industriale degli autoveicoli risale agli anni fra il XIX e il XX secolo, quando il motore a benzina cominci\u00f2 a funzionare con una discreta regolarit\u00e0. In quel periodo, infatti, nacquero ad esempio alcuni costruttori ancora oggi esistenti come Peugeot (1890), Renault (1898), FIAT (1899), Mercedes-Benz (1900), Ford (1903) e Lancia (1906).\nPer la realizzazione del motore a benzina furono molto importanti le esperienze di Felice Matteucci e Nicol\u00f2 Barsanti. Per il ciclo a quattro tempi, invece, si dimostrarono fondamentali i lavori di Alphonse Eug\u00e8ne Beau de Rochas (l'inventore), Nikolaus August Otto ed Eugen Langen. Il cammino verso l'autoveicolo, inoltre, ricevette un impulso determinante anche grazie a un tipo di motore brevettato da Gottlieb W. Daimler e Carl F. Benz, indipendentemente l'uno dall'altro, nel 1885. La prima vettura interamente italiana con motore a benzina pu\u00f2 essere considerata quella costruita nel 1894 da Enrico Bernardi.\nComponenti principali.\nCaratterizzato da propulsione autonoma, l'autoveicolo ha di solito lo scopo di trasportare su strada persone e cose, in misura diversa a seconda della categoria di appartenenza. D'altra parte, per\u00f2, esso pu\u00f2 anche non essere predisposto per il trasporto: \u00e8 il caso di alcuni autoveicoli per uso speciale, il cui utilizzo \u00e8 determinato dalle attrezzature o apparecchiature permanentemente installate.\nLe parti fondamentali dell'autoveicolo sono:\nLa massa.\nNella tecnica automobilistica, la \"tara\" \u00e8 la massa minima (permanente) che caratterizza l'autoveicolo, mentre la \"massa complessiva a pieno carico\" \u00e8 quella massima raggiungibile.\nLe direttive europee, in base alle quali vengono omologati gli autoveicoli, includono nella tara anche il conducente, il carburante, la ruota di scorta, i lubrificanti e il liquido di raffreddamento. In sostanza, l'autoveicolo \u00e8 considerato in \"ordine di marcia\", cio\u00e8 pronto per partire.\nLa massa complessiva, invece, viene stabilita dal costruttore e confermata in sede di collaudo. Questo valore \u00e8 annotato nel campo F.2 della carta di circolazione (all'interno del secondo riquadro).\nLa differenza fra la massa complessiva e la tara individua la \"portata\", cio\u00e8 la massa massima di persone e cose trasportabili con l'autoveicolo. A parte la massa complessiva, non sempre i dati riportati sulla carta di circolazione permettono di ricavare con sicurezza la portata reale del mezzo. Per determinarla, pertanto, di solito conviene pesare l'autoveicolo a vuoto (senza carico) e sottrarre il valore ottenuto dalla massa complessiva.\nDurante la circolazione stradale il carico e le persone devono essere sistemati nella maniera pi\u00f9 corretta, in base alle caratteristiche costruttive dell'autoveicolo e alle disposizioni dettate dal Codice della strada.\nOgni veicolo riporta sull'omologazione dei dati significativi e caratteristici del veicolo: i pesi massimi ammessi per ogni asse. Questi valori hanno una importanza fondamentale nella fase progettuale dell'allestimento e nella fase di verifica al momento del collaudo in unico esemplare del veicolo.\nIl calcolo del peso massimo per asse.\nIpotizziamo di dover allestire un veicolo a 2 assi, con massa complessiva di 18\u00a0000 kg e pesi massimi ammessi (dati da omologazione) pari a 7\u00a0500\u00a0kg sul 1\u00ba asse e 12\u00a0000\u00a0kg sul 2\u00ba asse. Intendiamo abbinare una gru idraulica dietro alla cabina ed un cassone fisso. Semplifichiamo lo schema ipotizzando il veicolo come una trave su due appoggi posti ad una distanza pari al passo \"p\" (distanza tra 1\u00ba e 2\u00ba asse); applichiamo delle forze in corrispondenza del 1\u00ba e del 2\u00ba appoggio; queste forze sono rispettivamente il peso (riportato sull'omologazione) del veicolo sul 1\u00ba asse e sul 2\u00ba asse (\"T\"1, \"T\"2). La somma dovr\u00e0 essere pari alla tara totale del veicolo a telaio. Applichiamo una gru posta dietro alla cabina di guida; questa avr\u00e0 una tara, \"Tg\", ed un baricentro delle masse ben definiti. Applichiamo pertanto una forza verso il basso (\"Tg\") sulla trave pari alla tara della gru e ad una distanza pari a quella tra il baricentro di questa ed il primo asse (\"xg\"). Ora applichiamo il cassone che fisicamente inizier\u00e0 appena dopo la gru (distanza tra 1\u00ba asse ed inizio cassone, detta \"xd\"), e terminer\u00e0 sullo sbalzo posteriore del veicolo (detta \"z\" distanza tra il 2\u00ba asse e la fine del cassone). Il cassone figurer\u00e0 sul nostro schema come un carico distribuito (un carico cio\u00e8 continuo ed uniforme di intensit\u00e0 \"q\" lungo la trave), avente lunghezza pari alla lunghezza fisica del cassone \"W\", e baricentro posto sulla met\u00e0 della lunghezza \"W\"/2. Il baricentro rispetto al 1\u00ba asse (che utilizzeremo come fulcro) sar\u00e0 ad una distanza (\"xw\") pari alla somma di (\"xd\" + \"W\"/2). Il carico distribuito \"q\" avr\u00e0 un valore pari alla seguente relazione: \"q\" = Massa totale \u2212 (T1 + T2 + Tg).\nLo schema delle forze \u00e8 pertanto completo e composto dalla tara del veicolo nei 2 assi, dalla tara della gru e dalla portata sul cassone (per ora non interessa sapere il peso x metro della carpenteria del cassone). Ponendo pertanto il fulcro sul 1\u00ba asse e risolvendo lo schema di forze con il metodo dell'equilibrio delle forze e dei momenti, si ottengono 2 reazioni sui 2 appoggi; questi valori devono essere inferiori ai pesi massimi ammessi.\nQuesto ci fa capire che, se avessimo scelto una gru troppo pesante avremmo corso il rischio di rendere troppo pesante il 1\u00ba asse. Un cassone troppo corto avrebbe avuto lo stesso effetto. Un cassone troppo lungo con una gru troppo leggera avrebbe probabilmente appesantito eccessivamente il 2\u00ba asse. \u00c8 da notare che questa \u00e8 la verifica del veicolo a pieno carico.\nIl veicolo pu\u00f2 essere fuori norma anche a vuoto, ripartendo pertanto sugli assi tutte le tare (tare assi, gru, cassone) meno la portata residua. Un esempio \u00e8 di un veicolo con una gru troppo pesante dietro alla cabina ed un cassone estremamente lungo con baricentro di carico detto \"negativo\" (quando la met\u00e0 esatta del cassone si trova dietro il 2\u00ba asse; il baricentro positivo \u00e8 quando questo si trova tra gli assi; baricentro neutro quando \u00e8 perfettamente in corrispondenza del 2\u00ba asse). Nel caso di baricentro negativo e gru eccessivamente pesante il veicolo pu\u00f2 sforare il peso massimo ammesso a vuoto, mentre a carico, grazie alla ripartizione della portata che ha l'effetto di alleggerire il 1\u00ba asse, risulta rientrare nel limite. Per tali considerazioni, all'atto del progetto ed all'atto della stesura della relazione tecnica per il collaudo in unico esemplare attraverso la motorizzazione, il veicolo deve rispettare i pesi massimi ammessi a vuoto ed a pieno carico (oltre ad altri parametri quali rapporti minimi a carico ed a vuoto, verifica del telaio, verifica dei contro telai applicati, verifica di tutti gli organi soggetti a sollecitazioni, verifica della sagoma, verifica dei segnalatori luminosi, verifica dei paracicli e della barra paraincastro ed altre verifiche).\nObblighi per la circolazione.\nOgni veicolo, per essere considerato idoneo alla circolazione stradale, deve essere sottoposto a \"visita e prova\" dal Dipartimento dei Trasporti Terrestri o da un Servizio Tecnico designato da una Autorit\u00e0 dell'Unione europea (come T\u00fcv, Dekra, Luxcontrol, ATS, etc.).\nCon l'espressione \"visita e prova\" s'intende un insieme di controlli tecnici e documentali che l'autorit\u00e0 o l'organo competente deve svolgere per garantire la pubblica sicurezza quando il veicolo viene utilizzato.\nQuesti controlli possono essere effettuati\nL'omologazione permette alla casa costruttrice di realizzare una serie di autoveicoli identici al prototipo provato. Ciascuno degli esemplari prodotti potr\u00e0 essere immatricolato direttamente con i documenti forniti dalla fabbrica.\nIl collaudo in unico esemplare comporta dei controlli che, pur essendo rigorosi, normalmente non sono articolati come nell'omologazione. Si ricorre a questa procedura, di solito, quando non c'\u00e8 l'esigenza di produrre in serie degli esemplari identici. Molti autoveicoli industriali e commerciali da lavoro (allestiti con cassoni, furgoni e apparecchiature come gru caricatrici o sponde montacarichi) hanno dovuto sostenere un collaudo di questo tipo, per essere dichiarati idonei alla circolazione.\nCon la revisione, infine, viene periodicamente verificato che l'autoveicolo conservi ancora tutti i requisiti per l'idoneit\u00e0 alla circolazione, stabiliti in precedenza tramite omologazione o collaudo in unico esemplare. Si tratta di una procedura applicabile solo ad autoveicoli non modificati e gi\u00e0 circolanti. Attualmente, la revisione pu\u00f2 essere effettuata sia nelle sedi periferiche del Dipartimento dei Trasporti Terrestri, sia nei centri privati di revisione, per veicoli di massa massima ammessa fino a 3,5\u00a0t o max 16 posti.\nClassificazione normativa.\nLa definizione precisa di quali veicoli possano essere considerati autoveicoli pu\u00f2 variare lievemente nelle diverse legislazioni nazionale; tuttavia la Convenzione di Vienna sul traffico stradale fornisce la seguente definizione di autoveicolo:\nSi noti che, nonostante la definizione fornita nel testo della Convenzione, sono comunque possibili lievi differenze nelle classificazione dei veicoli anche tra gli stati firmatari: ad esempio secondo il codice della strada italiano i filoveicoli non sono considerati autoveicoli.\nClassificazione secondo il diritto dell'Unione Europea.\nSecondo la classificazione utilizzata dall'Unione Europea, che si basa sulla classificazione della Commissione economica per l'Europa delle Nazioni Unite, gli autoveicoli appartengono alla classe M (veicoli per il trasporto di persone) e alle classe N (veicoli per il trasporto di cose). In particolare, a seconda del numero di posti e della massa totale, si ha l'ulteriore seguente classificazione:\nClassificazione secondo la legislazione italiana.\nSecondo l'articolo 54 del Codice della strada sono classificati come i autoveicoli i veicoli a motore aventi almeno quattro ruote che non siano classificati come motoveicoli. Sono suddivisi nelle seguenti categorie:\nNell'articolo 203 del Regolamento, invece, viene fornita una lista pi\u00f9 dettagliata di autoveicoli per trasporto specifico e autoveicoli per uso speciale.\nClassificazione secondo la legislazione svizzera.\nSecondo la legislazione svizzera sono considerati autoveicoli le seguenti categorie di veicoli:\nSono suddivisi in autoveicoli di trasporto (ovvero quelli destinati al trasporti di persone o di cose, anche tramite rimorchio) e in autoveicoli da lavoro (ovvero quelli destinati al compimento di lavori, come ad esempio la rimozione della neve o le operazioni di trebbiatura).\nGli autoveicoli di trasporto vengono classificati come:\nGli autoveicoli di lavoro vengono classificati come:\nEsempi di veicoli di lavoro (o comunque di veicoli parificati ai veicoli di lavoro) sono i veicoli antincendio, i veicoli muniti di benna e i veicoli in grado di accogliere temporaneamente e trattare i materiali."}
{"id": "42609", "revid": "1718925", "url": "https://it.wikipedia.org/wiki?curid=42609", "title": "217 a.C.", "text": ""}
{"id": "42610", "revid": "1543377", "url": "https://it.wikipedia.org/wiki?curid=42610", "title": "Mike Oldfield", "text": "Durante la sua carriera ha spaziato tra vari generi, tra cui rock progressivo, pop rock, new age, musica elettronica, musica classica, musica minimalista e folk rock.\nBiografia.\nGli inizi.\nI genitori di Oldfield erano Maureen Bernardine Liston e Raymond Oldfield. La sorella Sally e il fratello Terry sono anch'essi musicisti di successo e compaiono in molti dei suoi album discografici. Mike e Sally Oldfield debuttano nel 1968 come The Sallyangie con il disco \"Children of the Sun\", pubblicato per la Transatlantic. Dopo lo scioglimento dei Sallyangie, Oldfield forma i Barefoot, un duo con il fratello Terry. Successivamente entra a fare parte di The Whole World, band di Kevin Ayers, ex bassista dei Soft Machine, dove conosce David Bedford che collaborer\u00e0 successivamente in \"Tubular Bells\". L'avventura di The Whole World dura solo un album (\"Shooting at the Moon\" del 1970), anche se Oldfield ha modo di tornare a collaborare per Ayers in \"Whatevershebringswesing\" nel 1972.\nNel 1972 Oldfield registra una versione demo della futura \"Tubular Bells\", ma non trova nessun discografico disposto a pubblicarla. In quel periodo il produttore Richard Branson fonda la casa discografica Virgin e Oldfield sottopone il demo agli ingegneri del suono Tom Newman e Simon Heyworth. Branson si fa convincere a produrre \"Tubular Bells\", che diviene anche l'album inaugurale della Virgin e uno dei pi\u00f9 celebri dell'etichetta. La composizione strumentale viene lanciata il 25 maggio 1973 e Oldfield vi suona pi\u00f9 di venti diversi strumenti. Risulta difficile assegnare una specifica etichetta ai due movimenti di cui si compone l'opera per la moltitudine di temi e di stili presenti. L'album raggiunge velocemente la top 10 nelle vendite in Inghilterra e rimane in classifica per 247 settimane. Anche in America \u00e8 un successo, ingigantito dal suo utilizzo come tema principale nella colonna sonora del film \"L'esorcista\" (\"The exorcist\", del 1973). Nell'autunno del 1974, il successivo LP, \"Hergest Ridge\" arriva al primo posto delle classifiche inglesi per tre settimane e detronizza lo stesso \"Tubular Bells\".\nAnalogamente a \"Tubular Bells\" anche \"Hergest Ridge\" \u00e8 caratterizzato dalla forma suddivisa in due movimenti strumentali che, questa volta, evocano delle scene dal rifugio di campagna di Oldfield nell'Herefordshire. Segue nel 1975 \"Ommadawn\" che, ai due soliti movimenti, fa seguire anche una breve canzone (\"On horseback\", cantata - cosa abbastanza insolita per l'artista - da Oldfield stesso). Spiccano gli interventi di Sally e Terry Oldfield e di una compagnia di percussionisti del Ghana che chiudono la prima facciata.\nNel 1978 esce \"Incantations\", doppio album che introduce massicci interventi vocali e corali di Sally Oldfield, Maddy Prior e del coro femminile del Queen's College di Londra, nonch\u00e9 un'intera orchestra sinfonica. Per la prima volta dal suo debutto solista Oldfield acconsente a promuovere l'album con un \"tour\" al quale parteciperanno tutti i musicisti gi\u00e0 coinvolti in \"Incantations\", orchestra compresa; lo spettacolo venne immortalato nel doppio album dal vivo \"Exposed\" pubblicato nel 1979. Nello stesso anno viene pubblicato su 7\" e 12\" il brano strumentale \"Guilty\", che rappresenta il primo evidente approccio di Oldfield alla disco dance, genere musicale di tendenza di quel momento.\nGli anni ottanta.\nI primi anni ottanta vedono la transizione della musica di Oldfield verso un pop pi\u00f9 fedele al \"mainstream\", con tracce strumentali pi\u00f9 brevi e alcune \"cover\". Gi\u00e0 l'album \"Platinum\" del 1979 conteneva un'interessante versione di \"I Got Rhythm\" di Gershwin, mentre \"QE2\" del 1980 ha una \"cover\" degli ABBA e una degli Shadows. Il successivo \"Five Miles Out\" del 1982 contiene invece tutti brani nuovi tra cui \"Family Man\" che viene pubblicato anche come singolo e vede la prima collaborazione della cantante Maggie Reilly.\nNel 1983 esce \"Crises\", da cui viene tratto il singolo \"Moonlight Shadow\", futura \"hit\" cantata ancora da Maggie Reilly. Si tratta probabilmente del maggiore successo commerciale di Oldfield, sarebbe stato ripreso da molti altri artisti tra cui Aselin Debison (cantante canadese), DJ Mystic (artista di musica elettronica e di techno), i Groove Coverage (band europea di musica \"trance\" che ne ha realizzato una versione acustica quasi \"chill-out\"), dal gruppo power metal Pathfinder e Kokia (cantante J-pop giapponese). Un altro brano di successo proveniente da \"Crises\" \u00e8 \"Foreign Affair\", che viene ripreso anche in una \"medley\" delle Cruisin' Gang dal titolo \"Affair a GoGo\" in cui viene affiancato all'altro brano di successo \"Giddyap A GoGo\" di Ad Visser &amp; Daniel Sahuleka. Nel 1984 Oldfield pubblica \"Discovery\", album dai tratti pop come il precedente, che contiene il singolo \"To France\", nuovamente interpretato da Maggie Reilly.\nOldfield, in seguito, compone colonne sonore, tra cui \"The Killing Fields\" dell'omonimo film di Roland Joff\u00e9, uscito in Italia con il titolo \"Urla del silenzio\". Realizza anche diversi video, fra i quali buona parte di quelli del proprio album \"Islands\" del 1987. Il successivo \"Earth Moving\" esce nel 1989 e vede il conformarsi di Oldfield alla musica commerciale in un periodo di attrito con la Virgin Records che insiste per la realizzazione di un album strumentale dal titolo \"Tubular Bells 2\". Oldfield rifiuta e nel 1990 incide \"Amarok\", un lavoro lungo un'ora, con temi che cambiano molto rapidamente (probabilmente per rendere impossibile l'estrazione di un singolo discografico), scoppi di rumore improvvisi e un insulto ingegnoso nascosto in un Codice Morse diretto a Richard Branson. Nonostante sia indicato da molti \"fan\" come il suo lavoro migliore l'album non riscuote successo commerciale. Il definitivo divorzio dalla Virgin avviene dopo l'uscita del disco \"Heaven's Open\" del 1991, in cui insiste con attacchi velati a Branson. \u00c8 anche il primo album in cui Oldfield canta tutte le parti vocali. Alcuni dicono che dietro a questa scelta ci fosse l'ansia di Oldfield di lasciare la Virgin il pi\u00f9 presto possibile (aveva precedentemente detto che la sua voce non era adatta ai suoi dischi).\nGli anni novanta.\nPer la Warner Oldfield continua a realizzare musica caratterizzata da stili musicali innovativi: \"Tubular Bells II\" \u00e8 una reinterpretazione di \"Tubular Bells\", l'album che gli aveva portato fama e fortuna. Il disco viene presentato in anteprima durante un concerto dal vivo al Castello di Edimburgo. Nel 1994 esce \"The Songs of Distant Earth\", basato sull'omonimo racconto di Arthur C. Clarke e caratterizzato da raffinate sonorit\u00e0 \"New Age\". Due anni dopo esce \"Voyager\", un album basato su sonorit\u00e0 celtiche (include difatti \"cover\" di brani popolari celtici). Segue \"Tubular Bells III\" (anch'esso eseguito in anteprima a un concerto, questa volta all'Horse Guards Parade di Londra), album in qualche modo influenzato dalla musica dance e dalle atmosfere dei dintorni della sua nuova casa a Ibiza.\nNel 1999 escono gli album \"Guitars\", i cui dieci brani sono suonati interamente da chitarre, e \"The Millennium Bell\", dove Oldfield ripercorre la storia della terra dalle sue origini. I brani di \"The Millennium Bell\" vengono suonati a Berlino di fronte a circa centomila persone, subito dopo lo scoccare della mezzanotte che apre il nuovo millennio.\nGli anni duemila.\nNel 2002 esce l'album/videogioco \"Tr3s Lunas\", da cui \u00e8 tratto il singolo \"To be free\", e l'anno successivo \"Tubular Bells 2003\", una nuova registrazione dell'originale \"Tubular Bells\", su CD e DVD-audio. L'album sistema alcune imperfezioni della versione originale causate dalle limitazioni tecnologiche del tempo in cui fu inciso e dallo scarso tempo allora disponibile per registrare. Con questa uscita Oldfield ha celebrato il 30\u00ba anniversario di \"Tubular Bells\" e il proprio 50\u00ba compleanno.\nIl 12 aprile 2004 Oldfield ha lanciato il seguito del suo progetto relativo alla realt\u00e0 virtuale, noto con il nome \"Maestro\", un gioco che contiene musiche tratte dall'album Tubular Bells 2003 e alcune melodie inedite. La versione dimostrativa del gioco \u00e8 reperibile sul sito ufficiale dell'artista.\nIl 26 settembre 2005 esce il doppio album \"Light + Shade\" composto da sedici brani suonati tramite software tra i quali l'innovativo sintetizzatore vocale Vocaloid.\nNel maggio del 2007 viene pubblicata la sua autobiografia intitolata \"Changeling\" (\u00abtrasformista, mutante, facendo riferimento a un'antica leggenda irlandese che racconta di come gli elfi sostituiscano i loro figli malati con figli di umani sani, nome scelto in riferimento ad alcune esperienze dolorose vissute nella famiglia d'origine\u00bb), nella quale l'artista svela fra l'altro i tormenti personali che lo accompagnarono in tutta la giovinezza e che furono appesantiti dall'enorme successo mondiale di \"Tubular Bells\". Non a caso i proventi delle vendite del libro per i primi due anni sono stati interamente devoluti dall'artista alla fondazione inglese per le cure psichiatriche SANE. Il 7 luglio seguente Mike Oldfield riceve un'onorificenza come compositore e chitarrista dopo un concerto al castello di Windsor nella contea inglese del Berkshire. Al talentuoso musicista viene riconosciuto il titolo \"un uomo solo e un'orchestra intera\", per sua abilit\u00e0 nel suonare diversi strumenti musicali.\nIl 3 marzo 2008 \u00e8 stato pubblicato, solo in formato digitale, il singolo \"Spheres\", un demo realizzato prima che Karl Jenkins arrangiasse \"Music of the Spheres\", da cui \u00e8 tratto. Il successivo 7 marzo Mike ha tenuto un concerto a Bilbao presso il Museo Guggenheim, anteprima mondiale del suo album sinfonico \"Music of the Spheres\". Per questa incisione Oldfield si avvale della collaborazione del pianista cinese Lang Lang. Il 31 dicembre dello stesso anno \u00e8 scaduto il contratto trentacinquennale che legava \"Tubular Bells\" alla Virgin. Questo ha consentito a Oldfield, nel 2009, di curare personalmente il nuovo \"remix\" digitale dell'album, pubblicato per la Mercury in edizione di lusso con due CD e un DVD (quest'ultimo contiene un missaggio dell'album in 5.1 Surround, nonch\u00e9 il video di un'esecuzione televisiva della \"part one\" al programma \"Second House\" della BBC, del 1974).\nGli anni 2010.\nNel 2010 e 2011 la Mercury ha pubblicato analoghe edizioni, con l'aggiunta di inediti, anche di \"Hergest Ridge\", \"Ommadawn\" e \"Incantations\", sempre curate dall'autore.\nIl 27 luglio 2012 Oldfield si \u00e8 esibito alla cerimonia di apertura dei Giochi Olimpici di Londra 2012, interpretando, davanti a un'audience di milioni di spettatori, alcuni suoi vecchi successi come \"Tubular Bells\" e \"In Dulci Jubilo\". Tre giorni pi\u00f9 tardi sono state pubblicate la quarta e la quinta ristampa dei dischi Platinum (originariamente pubblicato nel 1979) e QE2 (1980) facenti parte del programma di ristampe di Mike Oldfield. I formati disponibili consistono in un'edizione \"single disc\", un'edizione \"deluxe\" composta da due CD e un'edizione in versione limitata e numerata (2500 esemplari ciascuno) in vinile colorato. Per la realizzazione, come per le versioni precedenti della serie, Mike Oldfield \u00e8 stato coinvolto nella selezione delle tracce. Oltre alle ristampe, \u00e8 stato pubblicato un cofanetto in versione limitata intitolato \"Classic Album Selection\" contenente sei CD in versione \"single disc\" dei suoi album dal 1973 al 1980 L'8 ottobre seguente \u00e8 stato messo in vendita dalla Universal un vinile blu e rosa in edizione limitata a 500 copie intitolato \"Music for the Opening Ceremony of the London 2012 Olympic Games\", registrato appositamente per la cerimonia di apertura dei giochi olimpici ed esaurito il giorno stesso della pubblicazione.\nIl brano \"Nuclear\" dell'album \"Man on the Rocks\" \u00e8 stato utilizzato per la creazione del trailer del videogioco \"\", presentato in occasione della conferenza Sony durante l'Electronic Entertainment Expo 2014.\nStile musicale.\nArtista new age e progressive che ha varcato i confini fra rock, world music e sensibilit\u00e0 classica, Mike Oldfield ha proposto uno stile melodico e orecchiabile che alterna brani strutturati secondo il formato della suite ad altri che seguono il formato canzone. La sua musica ha trovato diversi sbocchi in numerose espressioni sonore quali il folk irlandese, il minimalismo, la musica sinfonica e diverse varianti di musica rock. Album che mostra gi\u00e0 molte delle sue generalit\u00e0 stilistiche \u00e8 \"Tubular Bells\" (1973), pietra miliare del rock strumentale che getta un ponte fra progressive e new age facendo uso di un tessuto ritmico incalzante. L'artista ha anche pubblicato album dal piglio insolitamente drammatico (\"Killing Fields\", 1984), dischi pi\u00f9 rock (\"Man on the Rocks\", 2014), album che flirtano con la disco music (\"QE2\", 1980) nonch\u00e9 alcuni quarantacinque giri che rivisitano arie classiche in chiave leggera. Il sito di \"AllMusic\" considera Oldfield un artista di musica elettronica \"progressiva\" e sperimentale."}
{"id": "42611", "revid": "1658", "url": "https://it.wikipedia.org/wiki?curid=42611", "title": "Michael Gordon Oldfield", "text": ""}
{"id": "42615", "revid": "2128848", "url": "https://it.wikipedia.org/wiki?curid=42615", "title": "Inferno (Divina Commedia)", "text": "LInferno \u00e8 la prima delle tre cantiche della \"Divina Commedia\" di Dante Alighieri, corrispondente al primo dei Tre Regni dell'Oltretomba dove regna Lucifero (che originariamente significava \u00abangelo della luce\u00bb) e il primo visitato da Dante nel suo pellegrinaggio ultraterreno, viaggio destinato a portarlo alla Salvezza. Il mondo dei dannati, suddiviso secondo una precisa logica morale derivante dall\"'Etica Nicomachea\" di Aristotele, \u00e8 frutto della somma e della sintesi del sapere a lui contemporaneo. L'inferno dantesco \u00e8 il luogo della miseria morale in cui versa l'umanit\u00e0 decaduta, privata ormai della Grazia divina capace di illuminare le azioni degli uomini. Le successive cantiche sono il \"Purgatorio\" ed il \"Paradiso\".\nCaratteristiche generali dell'Inferno.\nOrigini dell'Inferno.\nFonti e modelli.\nSecondo la concezione geografica dantesca, basata su fonti greco-arabe (largamente condivise dal mondo cristiano, ebraico e islamico del tempo), il mondo \u00e8 diviso in due distinti emisferi, di cui uno interamente formato dalle terre emerse e l'altro completamente coperto dalle acque. In base al sistema tolemaico, la Terra si trova al centro dell'universo ed il Sole e gli altri pianeti ruotano intorno ad essa.\nLa caduta di Lucifero.\nQuando Lucifero, originariamente uno dei migliori angeli, si ribell\u00f2 a Dio, venne fatto precipitare dal Paradiso, luogo situato oltre il sistema di rotazione geocentrico. Il demone precipit\u00f2 in corrispondenza dell\u2019emisfero australe: inorridite dal contatto con l\u2019essere demoniaco, le terre emerse si ritrassero, raccogliendosi completamente nell'emisfero boreale e lasciando l\u2019emisfero australe completamente sommerso dalle acque. In questo sconvolgimento geologico, una porzione di terra, in corrispondenza del punto in cui sarebbe stata fondata Gerusalemme (sebbene nell'Apocalisse di Giovanni venga descritto che la battaglia tra i diavoli e angeli e la caduta del Drago dell' Apocalisse quindi Lucifero, fossero accadute ad Armageddon quindi sulle colline di Megiddo, e quindi 90 km da Gerusalemme), venne spinta oltre il centro della Terra, dando origine alla voragine infernale, ed emergendo nell'emisfero australe a formare la montagna del Purgatorio, unico punto non sommerso dalle acque. Lucifero \u00e8 quindi conficcato nel centro della Terra, nel punto pi\u00f9 lontano da Dio, immerso fino al busto nel lago sotterraneo di Cocito, il quale \u00e8 perennemente congelato a causa del vento gelido prodotto dal continuo movimento delle sue sei ali. Dal centro della Terra, a partire dai piedi di Lucifero, inizia uno stretto passaggio naturale, detto Burella, che conduce all\u2019altro emisfero, direttamente alla Montagna del Purgatorio (Inferno XXXIV, 106-126).\nCom'\u00e8 formato.\nL'Inferno \u00e8, dunque, una profonda cavit\u00e0 a forma di imbuto che si apre sotto Gerusalemme e raggiunge il centro della Terra. \u00c8 composta da nove cerchi. Dante e Virgilio infatti percorrono il loro cammino girando lungo i nove cerchi che pian piano si spingono a spirale gi\u00f9 in profondit\u00e0. Man mano che si scende, i cerchi si restringono; infatti minore \u00e8 il numero dei peccatori puniti nei cerchi, che via via sono pi\u00f9 lontani dalla superficie. I cerchi pi\u00f9 grandi si trovano pi\u00f9 in alto perch\u00e9 pi\u00f9 diffuso \u00e8 il peccato che in essi \u00e8 punito e maggiore \u00e8 il numero dei peccatori condannati. Pi\u00f9 si scende, pi\u00f9 si \u00e8 lontani da Dio e maggiore \u00e8 la gravit\u00e0 del peccato punito.\nL'ordinamento delle pene, come dice Virgilio nel canto XI, \u00e8 riferibile all\"'Etica Nicomachea\" di Aristotele rivista dalla teologia tomista medievale, e poggia sull'uso della ragione. La scelta delle pene segue la legge del contrappasso: i peccatori sono colpiti da una punizione che \u00e8 in opposizione o in analogia alla loro colpa.\nLa \"summa divisio\" del concetto di peccato \u00e8 rappresentata, come detto, dalla Ragione. Tralasciando l'Antinferno e il Limbo, i cerchi dal secondo al quinto vedono punite le anime dannate di coloro che in vita commisero peccato di Incontinenza. Vale a dire che la loro Ragione, il senno, ha ceduto di fronte agli istinti primordiali (necessari comunque per ogni essere umano) e alle pulsioni, la Mente non ha saputo dominare il corpo e non ha resistito alle tentazioni. I peccati di Incontinenza corrispondono ai sette Vizi capitali, anche se la superbia e l'invidia non trovano una collocazione precisa ed autonoma all'interno dei cerchi.\nIl quinto cerchio \u00e8 separato dal sesto dalle mura della Citt\u00e0 di Dite (abbreviazione latina con cui si indicava il Dio degli Inferi Plutone). Al di l\u00e0 delle Mura si trovano i peccatori che hanno commesso la colpa pi\u00f9 grave: i fraudolenti non hanno perso la Ragione, bens\u00ec l'hanno sapientemente usata come supporto per commettere del male. La loro \u00e8 una scelta consapevole e malvagia: il loro intelletto \u00e8 stato posto al servizio del male per costruire un'azione peccaminosa con la consapevolezza di quello che si stava facendo.\nLucifero \u00e8 l'origine di ogni male. Egli maciulla con le fauci dei suoi tre volti i corpi di Giuda, Bruto e Cassio. Secondo la teoria dei Due Soli, vale a dire il Papato e l'Impero, che erano i due Poteri dominanti, i tre peccatori rappresenterebbero i traditori dei fondatori di tali due poteri.\nGiuda \u00e8 il traditore di Cristo, fondatore del potere papale, mentre Bruto e Cassio sono i traditori di Cesare, che nella medievale concezione dantesca veniva indicato come il fondatore del potere imperiale e quindi del potere laico e politico in generale. La pena di Cassio e Bruto, traditori della Maest\u00e0 Terrena, \u00e8 quella di essere stritolati dal Diavolo nella met\u00e0 inferiore del corpo nelle fauci (sono quindi stritolati le gambe e la parte bassa del ventre). Giuda, invece, traditore della Maest\u00e0 Divina, \u00e8 stritolato alla parte superiore (\u00e8 quindi stritolato l'intero corpo, tranne le gambe). Dopo l'ultima parte dell'Inferno, al di sotto di Lucifero, si estende la burella, un corridoio lungo e stretto che attraversa le viscere dell'emisfero australe e arriva fino al Purgatorio.\nSchema.\nIn grassetto i nomi dei personaggi effettivamente presenti in quel cerchio (incontrati da Dante o semplicemente citati da qualcuno come presenti o nominati nelle frasi), esclusi quelli dei quali si profetizza una venuta futura; gli altri sono solo oggetto di varie perifrasi, citazioni e descrizioni. I luoghi citati tra parentesi sono in genere non nominati direttamente ma presentati da perifrasi.\nTematiche e contenuti: la demonologia.\nLa demonologia in Dante ha diverse fonti, principalmente la mitologia greca e romana, la Bibbia e anche le tradizioni medievali. Sono evidentemente di origine classica figure mostruose come Caronte, Minosse, Cerbero, Pluto, il Minotauro, Flegias, le Furie, i Centauri, le arpie, ecc. Esse vengono reinterpretate e inserite in un poema cristiano, tant'\u00e8 vero che i teologi cristiani non ne negavano l'esistenza ma la divinit\u00e0. Dante presenta in vari modi questi mostri, che hanno la funzione di strumenti della giustizia divina: sono giudici (Minosse), guardiani (Pluto, le Furie, il Minotauro, le arpie), nocchieri (Caronte sull'Acheronte, Flegias sulla palude dello Stige) e nel contempo rappresentazione simbolica dei peccati puniti nei cerchi da essi controllati.\nIl mostruoso \u00e8 un modo di rappresentare il peccato che \u00e8 una degradazione della natura umana secondo le tre disposizioni condannate nell'Etica a Nicomaco di Aristotele: \"incontinenza\" (mancanza di misura), \"malizia\" e \"matta bestialitade\" come Virgilio ricorda a Dante nel VII cerchio (XI, 79-83).\nLo studioso Arturo Graf dedica una vasta analisi alle varie origini della demonologia dantesca nel suo fondamentale saggio \"Miti, leggende e superstizioni del Medio Evo\". Graf individua innanzitutto nella teologia della Scolastica una fonte fondamentale (le elaborazioni dottrinali di Alberto Magno, Tommaso d'Aquino, San Bonaventura). Varie sono poi le fonti medievali, quali per esempio le figure mostruose e i d\u00e8moni presenti nelle \"chansons de geste\", nelle irlandesi \"Visione di Tundalo\" e \"Navigazione di san Brandano\", nei testi sull'Inferno di Giacomino da Verona e Bonvesin de la Riva, nella demonologia popolare come narra Jacopo da Varazze nella Legenda aurea (la gatta, il rospo, il cane, ecc.), nelle \"Visioni\" come quella di Alberico, in svariati altri testi medievali, nonch\u00e9 nelle figure mostruose e diaboliche di animali presenti nell'Inferno musulmano e indiano, quali serpenti e scorpioni smisurati, lupi, leoni e altre fiere selvagge e voraci. Alcuni d\u00e8moni sono creati dalla fantasia del poeta come le cagne \"bramose e correnti\" (Inferno, XIII, 125), i serpenti (\"Inferno\" XXIV, 82 e sgg.), ecc. Sulla terra essi tentano l'uomo, s'impossessano della sua anima dopo la morte (\"Inferno\" XXVII, 113; Purg. V, 104). Possono produrre morbi nel corpo umano da loro invaso (\"Inferno\" XXIV, 112-114) e possono animare corpi morti dando loro l'apparenza della vita (\"Inferno\" XXXIII, 124-132).\nL'immagine di Lucifero conficcato al centro della Terra richiama certamente quella dell'Apocalisse di Giovanni (12) in cui si parla del dragone incatenato per mille anni dall'arcangelo Michele. Degli angeli ribelli a Dio fu scritto nella Bibbia dal profeta Ezechiele (28, 14-19), dall'apostolo san Paolo (\"Romani\", 8, 38; \"Efesini\" 6,12). Come evidenziato da Arturo Graf, nel Medioevo se ne occuparono i teologi della Scolastica: Tommaso d'Aquino nella Summa theologica, Alberto Magno, san Bernardo nel \"Tractatus de gradibus superbiae\", san Bonaventura.\nI teologi, specie Alberto Magno, fondandosi su alcune espressioni evangeliche (Matteo 17, 14-20; Luca 9, 39-40; Marco 9, 13-28) dove si parla di demoni pi\u00f9 o meno potenti, ammettono che, per meglio svolgere i propri compiti assegnati dalla Provvidenza, i diavoli sono distinti in graduazioni gerarchiche. Questo motivo \u00e8 sviluppato nell'Inferno dantesco: Chirone e Malacoda (gerarchia \"militare\"); Lucifero \"imperador del doloroso regno\" (\"Inf.\" XXXIV, 28), Proserpina \"regina de l'etterno pianto\" (\"Inf.\" IX, 44), le Furie sue ancelle, ecc. (gerarchia \"feudale\"). Questo principio era comunque presente nella mitologia antica, nei testi e nell'iconografia religiosa, nonch\u00e9 nel Nuovo Testamento dove Satana, principe delle potenze dell'aria, ha l'impero della Morte, ecc.\nIl drago dell'Apocalisse, immagine diffusa nel Medio evo, si ritrova nel drago alato posto sul dorso del centauro Caco (\"Inferno\", XXV, 22-24), mentre mostro triforme (uomo, serpente e scorpione) \u00e8 Gerione (\"Inferno\" XVI-XVII). Se l'angelo \u00e8 l'idealizzazione e spiritualizzazione dell'essere umano, il diavolo ne rappresenta la deformazione grottesca e degradazione bestiale. Il Lucifero dantesco \u00e8 l'antitesi di Cristo ed ha tre facce (\"Inf\". XXXIV, 37-45): vermiglia (\"odio\"), \"tra bianca e gialla\" (\"impotenza\"), nera (\"ignoranza\"). Queste tre facce si oppongono a \"potenza\", \"sapienza\" e \"amore\" della Trinit\u00e0 divina (\"la divina potestade, / la somma sap\u00efenza e 'l primo amore; Inf.\" III, 5-6).\nIl messaggio che Dante vuole trasmettere al lettore \u00e8 che il mondo classico ha avuto valore non in s\u00e9 e per s\u00e9, ma in quanto fase preparatoria dell'epoca cristiana, l'unica nella quale l'uomo ha davvero la possibilit\u00e0 di una piena realizzazione e di una vera finalizzazione della sua esistenza, tesa al perseguimento del pi\u00f9 vasto disegno divino.\nVersioni videoludiche.\nEsistono due videogame ispirati alla cantica dell\"'Inferno\" della \"Divina Commedia\" di Dante Alighieri:"}
{"id": "42616", "revid": "125887079", "url": "https://it.wikipedia.org/wiki?curid=42616", "title": "Bomba all'idrogeno", "text": "La bomba all'idrogeno, o arma termonucleare, \u00e8 un ordigno esplosivo la cui energia \u00e8 in gran parte prodotta da una reazione a catena di fusione nucleare, ovvero quel processo di reazione nucleare per il quale due nuclei di elementi leggeri, come l'idrogeno, ai quali viene fornita sufficiente energia, possono fondersi formando un unico nucleo pi\u00f9 pesante ed emettendo a loro volta una notevole quantit\u00e0 di energia. \nAppartiene al gruppo delle armi nucleari e costituisce, sul piano costruttivo, una evoluzione della bomba atomica, l'ordigno basato sul principio della fissione nucleare dei nuclei pesanti. La bomba a fusione \u00e8 un ordigno a due stadi: contiene al suo interno una bomba a fissione, la quale fornisce l'altissima temperatura e pressione istantanee necessarie per innescare la reazione catena di fusione nucleare in una massa di idrogeno (solitamente in forma di trizio) contenuta entro l'involucro dell'ordigno. L'aggettivo \"termonucleare\" si riferisce al fatto che l'innesco della reazione a catena di fusione dell'elemento leggero \u00e8 appunto \"termico\" (non \u00e8 perci\u00f2 spontaneo e non dipende dal raggiungimento di una massa critica, a differenza di quanto avviene per il materiale fissile in una bomba atomica)\".\" \nUna caratteristica preminente dell'arma termonucleare \u00e8 che, a differenza delle bombe a fissione, non esiste un limite teorico alla sua potenza, poich\u00e9, non essendoci una soglia di massa critica per la fusione, \u00e8 teoricamente possibile utilizzare una quantit\u00e0 di idrogeno grande a piacimento.\nLa prima bomba a fusione nucleare fu prodotta dagli Stati Uniti all'inizio degli anni '50, il suo schema di funzionamento \u00e8 noto come schema \"Teller-Ulam\" (dal nome dei due fisici che lo idearono). Al tempo delle prime sperimentazioni quest'arma divenne nota al pubblico come 'bomba all'idrogeno' o 'bomba H' (o chiamata, in gergo mediatico, la \"superbomba\"), enfatizzando le sue spaventose caratteristiche di potenza, superiore a quella delle bombe a fissione e virtualmente illimitata. Nel linguaggio di oggi si usa di solito il termine proprio \"arma termonucleare\". Questo tipo di ordigni, negli arsenali militari di oggi in genere non hanno pi\u00f9 quelle caratteristiche di immensa potenza che avevano le bombe costruite negli anni '50 e '60: la tecnologia termonucleare \u00e8 quella utilizzata oggi per costruire tutte le armi nucleari, anche quelle di potenza pi\u00f9 ridotta. Questo tipo di arma costituisce la grande maggioranza di tutte le testate che compongono gli arsenali nucleari moderni. \nL'arma termonucleare \u00e8 un'arma di distruzione di massa; il trattato di non proliferazione nucleare ne limita il possesso e la produzione da parte degli stati.\nStoria.\nNell'aprile del 1946, nel corso di un incontro scientifico a Los Alamos, Edward Teller sostenne la fattibilit\u00e0 della bomba all'idrogeno e si dichiar\u00f2 favorevole alla sua realizzazione; altri scienziati manifestarono invece il loro scetticismo sulla possibilit\u00e0 di realizzare l'arma o, come Robert Oppenheimer, si dichiararono contrari alla sua costruzione per motivi etici. Nel gennaio del 1950, qualche mese dopo il test positivo della prima bomba atomica sovietica, il presidente statunitense Harry Truman ordin\u00f2 di realizzare un programma per la costruzione della bomba all'idrogeno. Sotto la guida di Teller, un gruppo di scienziati comprendente il matematico Stanislaw Ulam si radun\u00f2 a Los Alamos per lavorare al programma.\nLa prima bomba H degli Stati Uniti d'America fu sperimentata nel novembre del 1952, mentre l'Unione Sovietica speriment\u00f2 il suo primo ordigno (alla cui realizzazione contribu\u00ec molto Andrej Dmitrievi\u010d Sacharov) nell'agosto del 1953. Seguirono il Regno Unito, la Cina, la Francia e l'India rispettivamente nel 1957, 1967, 1968 e 1998. Nel 1961, in una serie di test nucleari, l'Unione Sovietica fece esplodere la pi\u00f9 potente bomba mai realizzata che liber\u00f2 un'energia pari a 3.125 volte la bomba a fissione Little Boy lanciata su Hiroshima. \nIl 3 settembre 2017 la Corea del Nord ha annunciato di aver fatto esplodere una bomba termonucleare, fatto verificato dai sismografi che hanno percepito un terremoto di 6.8 gradi della scala Richter nella penisola coreana.\nDescrizione.\nIn questo tipo di bomba l'energia liberata deriva oltre che dalla fissione nucleare anche dalla fusione termonucleare fra nuclei di isotopi diversi dell'idrogeno: il deuterio e il trizio. Nel caso della bomba al deuterio e trizio, tale processo avviene secondo una reazione nucleare del tipo:\nIl trizio non \u00e8 di per s\u00e9 presente nella composizione iniziale della bomba ma viene prodotto dall'urto di neutroni veloci contro nuclei dell'isotopo del litio avente numero di massa 6 e nuclei di deuterio secondo queste due reazioni nucleari:\ne\nLa temperatura e la pressione elevatissime necessarie affinch\u00e9 avvenga la fusione termonucleare nonch\u00e9 i neutroni veloci indispensabili per generare l'idrogeno 3 vengono forniti, come gi\u00e0 detto, da una bomba A.\nA differenza della bomba atomica, per la quale le dimensioni massime sono vincolate dal fatto che le singole masse di uranio o plutonio prima dell'innesco devono essere tutte inferiori alla massa critica, con quella H non vi \u00e8 alcuna limitazione teorica di potenza: tale potenza \u00e8 una funzione a scalino di un certo numero di variabili. Inoltre la bomba termonucleare non necessita di una massa critica a differenza della bomba A, anche se, essendo necessaria quest'ultima per attivare il processo di fusione termonucleare, rimane ugualmente la necessit\u00e0 a monte di una massa critica.\nAnalogamente alla bomba A, la bomba H pu\u00f2 essere installata su diversi sistemi d'arma: aerei, missili balistici, missili lanciati da sottomarini, ma a differenza della bomba A la bomba H non \u00e8 mai stata impiegata in operazioni belliche.\nCaratteristiche.\nLa bomba all'idrogeno \u00e8 un ordigno esplosivo a due stadi, cio\u00e8 un assemblaggio che contiene una bomba a fissione montata insieme a un fusto contenente un preparato a base di un isotopo dell'idrogeno (solitamente trizio). La bomba atomica fornisce l'energia necessaria all'innesco della fusione nucleare della massa di idrogeno presente nel contenitore, la cui geometria costruttiva di solito include all'interno ulteriori elementi di materiale fissile (come cilindri cavi di uranio). La fusione nucleare, infatti, \u00e8 un processo che pu\u00f2 essere innescato solo portando l'idrogeno a temperature dell'ordine di molti milioni di gradi centigradi e da pressioni altissime, e la bomba atomica \u00e8 l'unico dispositivo in grado di fornire tale energia in modo istantaneo. L'innesco della fusione nucleare \u00e8 \"termico\", da ci\u00f2 deriva il nome dell'ordigno.\nL'ideazione e la realizzazione di questo tipo di arma, che furono affidate al fisico statunitense Edward Teller tra la fine degli anni quaranta e l'inizio degli anni cinquanta, all'epoca erano motivate dall'intenzione di produrre un tipo di ordigno di potenza superiore alla bomba atomica, poich\u00e9 a differenza di ci\u00f2 che avviene con una bomba a fissione, non c'\u00e8 un limite di progettazione intrinseco alla potenza di una bomba a fusione. Le bombe all'idrogeno per\u00f2 non sono necessariamente progettate per essere ordigni pi\u00f9 potenti delle bombe atomiche, in effetti le armi termonucleari presenti negli arsenali moderni sono per la maggior parte ordigni con una potenza contenuta che si potrebbe ottenere anche utilizzando la sola fissione. Il principale motivo per cui si sceglie di produrre testate termonucleari anzich\u00e9 a semplice fissione, al giorno d'oggi, \u00e8 che ci\u00f2 consente di utilizzare meno materiale fissile per ottenere la stessa potenza, e perch\u00e9 ci\u00f2 favorisce l'efficienza e la miniaturizzazione delle testate.\nBombe di tipo Teller-Ulam.\nIl classico tipo di bombe a fusione fu progettato da Edward Teller e Stanislaw Ulam impiegando un'esplosione a tre stadi (fissione-fusione-fissione): viene spesso applicato ai missili balistici intercontinentali con testata nucleare di elevato potenziale. In questo tipo di ordigno la fissione \u00e8 provocata da una bomba ad implosione e in pi\u00f9 \u00e8 presente un involucro esterno (detto \"tamper\") costituito da un cilindro di uranio 238 contenente il solido composto da litio e deuterio (deuteruro di litio) oltre a una canna vuota di plutonio 239 posta al centro del cilindro. La necessaria separazione tra la bomba a fissione e il cilindro \u00e8 permessa da uno scudo in uranio 238 e da una schiuma che riempie in sicurezza gli spazi vuoti rimasti.\nUna volta che la bomba a fissione viene fatta brillare si verifica una serie complessa di eventi:\nL'intero processo dura .\nDanni.\nSono quattro i fattori distruttivi dovuti all'esplosione di un ordigno nucleare:\nLe esplosioni nucleari possono essere a loro volta classificate in cinque tipi:"}
{"id": "42617", "revid": "9", "url": "https://it.wikipedia.org/wiki?curid=42617", "title": "Bomba H", "text": ""}
{"id": "42618", "revid": "9", "url": "https://it.wikipedia.org/wiki?curid=42618", "title": "Bomba termonucleare", "text": ""}
{"id": "42619", "revid": "436907", "url": "https://it.wikipedia.org/wiki?curid=42619", "title": "Tubular Bells", "text": "Tubular Bells \u00e8 il primo album in studio del musicista britannico Mike Oldfield, pubblicato nel 1973 dalla Virgin Records.\nDescrizione.\n\u00c8 stato il primo album pubblicato dall'etichetta Virgin Records nel 1973. Una versione remix \u00e8 uscita nel cofanetto \"Mike Oldfield Boxed\", con il brano \"Sailor's Hornpipe\" di maggiore durata e una parte finale con un racconto comico narrato da Viv Stanshall.\nUna parte del tema iniziale ed un altro brevissimo estratto dalla prima parte furono utilizzati dal regista William Friedkin nel celebre film \"L'esorcista\", il che diede all'album una notevole pubblicit\u00e0, sino a farlo balzare al primo posto nelle classifiche di vendita britanniche.\nOldfield \u00e8 tornato frequentemente a \"Tubular Bells\" per un'ispirazione, a partire da una versione dal vivo dell'opera, registrata durante il tour del 1979 e pubblicata nell'album \"Exposed\". La parte iniziale di \"Crises\" dall'omonimo album \u00e8 di chiara derivazione dell'inizio di \"Tubular Bells Part One\", e Oldfield ha utilizzato nuovamente la voce del \"Piltdown Man\" nel brano \"Five Miles Out\".\nGli anni novanta hanno visto l'uscita di \"Tubular Bells II\" (1992), \"Tubular Bells III\" (1998) e \"The Millennium Bell\" (1999). Infine, nel 2003 Oldfield ha pubblicato \"Tubular Bells 2003\", una nuova registrazione, realizzata con tecnologia interamente digitale, utilizzando la versione originale solo come riferimento, rispettandone fedelmente la partitura.\nUn filmato con una versione live di studio della prima parte della suite \u00e8 stato inoltre pubblicato nel DVD \"Elements\": si tratta di una registrazione effettuata negli studi della BBC per il programma \"Second House\", con la presenza - oltre che dello stesso Oldfield - di vari musicisti legati all'entourage della Virgin o comunque della scena musicale di Oldfield, tra cui Steve Hillage e Pierre Moerlen dei Gong, Fred Frith, Geoff Leigh, John Greaves e Tim Hodgkinson degli Henry Cow, Mick Taylor dei The Rolling Stones, Mike Rutledge e Karl Jenkins dei Soft Machine.\nPubblicazione.\nL'album \u00e8 stato pubblicato nel 1973 dalla Virgin Records in vari formati, compresi LP, musicassetta, Stereo8 e bobina magnetica aperta (\"reel-to-reel\"). La prima edizione in vinile (V2001) si caratterizza per l'etichetta Virgin bianca; in seguito \u00e8 stata ripubblicata con il medesimo numero di catalogo, ma con l'etichetta Virgin colorata. Un'edizione da collezione, su picture disc riportante l'immagine della copertina, venne pubblicata alla fine degli anni settanta (VP 2001).\nAgli inizi degli anni ottanta \u00e8 stata edita sempre su etichetta Virgin con un diverso numero di catalogo (OVED 97) e l'etichetta verde e rossa. Nel 1997 la EMI ha ripubblicato \"Tubular Bells\" in una collana dedicata al centenario della casa editrice inglese, con un'edizione su vinile a 180\u00a0g incisa da master originale metallico. Pi\u00f9 recentemente, la casa discografica statunitense Classic Records ha edito l'LP, ancora in versione a 180 grammi.\nIn CD l'album \u00e8 stato pubblicato una prima volta nel 1983; in seguito, \u00e8 stata pubblicata un'edizione rimasterizzata nel cofanetto quadruplo \"Elements\"; una successiva rimasterizzazione operata da Simon Heyworth \u00e8 stata pubblicata in occasione del venticinquennale dell'uscita, con una lussuosa confezione a libretto. Una successiva rimasterizzazione \u00e8 stata pubblicata in Super Audio CD, in CD ibrido. Agli inizi del 2000 ne \u00e8 stata presentata un'ulteriore rimasterizzazione con la tecnologia HDCD. Quest'ultima \u00e8 stata pubblicata anche in Giappone (VJCP-68665, 2004 e quindi 2007), con una pregevole copertina in cartone che riproduce fedelmente in miniatura l'artwork originale.\nInfine, nel 2009, scaduti i diritti della Virgin sull'opera, Oldfield ha presentato una \"Definitive Edition\" di Tubular Bells, con un nuovo missaggio che rivela tutti i complessi intrecci strumentali della suite.\nIn anni pi\u00f9 recenti \u00e8 stato inoltre reso disponibile anche in download digitale.\nUna versione orchestrale dell'opera venne registrata dal vivo alla Royal Albert Hall e pubblicata nel 1974 dalla Virgin con il titolo \"The Orchestral Tubular Bells\". Questa versione venne interpretata dalla Royal Philharmonic Orchestra diretta da David Bedford e con Oldfield stesso impegnato nelle parti di chitarra solista. L'incisione venne pubblicata in LP, musicassetta e Stereo8 e, successivamente, in varie versioni in CD.\nRiconoscimenti.\nNel giugno del 2015 la rivista \"Rolling Stone\" ha collocato l'album alla diciassettesima posizione dei 50 migliori album progressive di tutti i tempi."}
{"id": "42622", "revid": "767487", "url": "https://it.wikipedia.org/wiki?curid=42622", "title": "Memento", "text": "Memento \u00e8 un film del 2000 scritto e diretto da Christopher Nolan.\nLa sceneggiatura \u00e8 basata sul racconto del fratello del regista, Jonathan Nolan, \"Memento Mori\", pubblicato per\u00f2 successivamente alla realizzazione del film. Il film \u00e8 stato candidato ai Premi Oscar 2002 come migliore sceneggiatura originale e miglior montaggio.\nLa pellicola \u00e8 ampiamente considerata uno dei migliori lavori di Nolan e tra i film pi\u00f9 significativi degli anni 2000, tant'\u00e8 che nel 2017 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTitolo.\nLa parola \"memento\" (parola latina, letteralmente \"ricordati\", imperativo futuro, seconda persona singolare) in inglese indica comunemente qualsiasi oggetto utilizzato per ricordarsi di qualcosa, compresi i foglietti con note e appunti come quelli che si vedono nel film stesso.\nTrama.\nIn seguito a un attacco subito da due uomini con il volto coperto, che avevano stuprato e ucciso la moglie, Leonard Shelby \u00e8 affetto da un disturbo della memoria per i fatti recenti (amnesia anterograda); non \u00e8 quindi in grado di immagazzinare nuove informazioni per pi\u00f9 di una quindicina di minuti. Per cercare di sopperire a questa mancanza cerca di scrivere e prendere appunti il pi\u00f9 possibile su post-it, foto e perfino sulla propria pelle. Il suo corpo \u00e8 infatti ricoperto da numerosi tatuaggi che gli forniscono indicazioni su cosa \u00e8 successo e cosa dovr\u00e0 fare.\nSi impone questo metodo mnemonico in seguito a un caso di lavoro affrontato prima dell'incidente, quando era investigatore in una compagnia di assicurazioni e si occupava di scovare gli impostori nei casi di false denunce di risarcimento. Il suo caso pi\u00f9 complesso era stato quello con l'ex commercialista cinquantottenne Sammy Jankis: analogamente a lui - in seguito a un incidente - Jankis aveva perso la possibilit\u00e0 di immagazzinare nuove informazioni attraverso la memoria a lungo termine. Leonard, dopo numerose visite e test, aveva concluso la perizia dichiarando un problema mentale e non fisico, ed escludendo quindi Jankis dal risarcimento assicurativo. La moglie di Jankis non si era data pace, non tanto per la conclusione della perizia, bens\u00ec per la mancanza di un vero futuro a fianco del marito. Il presente era vissuto semplicemente nella quotidianit\u00e0 di gesti ripetitivi, che Jankis eseguiva senza problemi poich\u00e9 antecedenti all'incidente, come le iniezioni di insulina necessarie per il diabete della consorte.\nLa storia di Jankis si concludeva tristemente con un fatale test compiuto direttamente dalla moglie: ella si era fatta iniettare dal marito numerose dosi di insulina a brevissima distanza di tempo al fine di mettere alla prova la sua buona fede e capire se ricordasse quanto accadeva, attivit\u00e0 che il marito aveva provveduto ad espletare senza ricordarsi di quanto somministrato poco prima. Entrata in coma la moglie, il signor Jankis era stato internato in una clinica psichiatrica, senza avere ricordo di quello che era avvenuto alla moglie. A quel punto Leonard aveva capito che il commercialista non aveva mai finto di non riconoscerlo: quella strana microespressione, il lampo di riconoscimento nel suo sguardo, era motivata dal desiderio automatico di non deludere l'interlocutore, mostrandogli lo sguardo di uno sconosciuto. Pertanto il tatuaggio sul polso, il pi\u00f9 visibile, scrutato e citato da Leonard alle persone che incontra \u00e8 \"Ricordati di Sammy Jankis\".\nLeonard ha una missione da compiere: il tatuaggio pi\u00f9 in evidenza, sul petto, gli rivela che sua moglie \u00e8 stata stuprata e uccisa da John G., che \u00e8 anche la stessa persona che, colpendolo alla testa, gli ha provocato il disturbo della memoria. Leonard vuole a tutti i costi trovarlo per ucciderlo. Nella sua missione di vendetta viene in contatto con alcune persone, tra cui Teddy, che si definisce suo caro amico, e Natalie, che ha da poco perso il marito e lo aiuta per compassione. Leonard, a causa del suo disturbo, non pu\u00f2 ricordare nemmeno i volti delle persone n\u00e9 sapere se le conosca, e per decidere di chi pu\u00f2 fidarsi porta sempre con s\u00e9 delle foto polaroid con l'indicazione del nome della persona ritratta e l'impressione che ne ha ricevuto, annotando in tal modo preziose informazioni sugli sconosciuti che gli si parano davanti qualora dovesse incontrarli un'altra volta.\nTeddy viene ucciso all'inizio del film e presentato quindi come colui che Leonard ritiene il vero John G., e la pellicola intera \u00e8 la ricostruzione del modo in cui Leonard ha raccolto le informazioni e della sua interazione con il mondo esterno, che lo hanno portato improvvisamente ad assassinarlo fidandosi unicamente di quanto c'era scritto sulle foto che usava come punto di riferimento. Tuttavia, alla fine del film (che poi si scoprir\u00e0 essere solo il punto di svolta di una storia iniziata cronologicamente da circa 25 minuti), Teddy prova a spiegare a Leonard quello che sta accadendo. Teddy gli rivela infatti di essere il poliziotto a cui assegnarono il caso dell'aggressione di Leonard e della moglie; la moglie di Leonard sopravvisse, ma non accett\u00f2 il fatto che il marito soffrisse di un disturbo di memoria provocato dall'aggressione. Nel tentativo di testare la memoria di Leonard, si fece somministrare da lui pi\u00f9 volte la dose di insulina, fino a farsi uccidere.\nTeddy spiega a Leonard che, in realt\u00e0, era proprio lui il Sammy Jankis che uccise involontariamente la propria moglie. La sovrapposizione dei due personaggi (Leonard e Jankins) \u00e8 rivelata infatti in un'inquadratura in cui le figure dei due si sovrappongono nella stessa situazione per pochi secondi. Secondo Teddy, Leonard conservava una parte della memoria dell'accaduto ma, non riuscendo a ricordare bene e spinto dal suo desiderio di vendetta, la ricostru\u00ec come una storia che non riguardasse se stesso. Teddy continua il racconto dicendo che, dopo averla uccisa, Leonard aveva iniziato erroneamente a collegare la morte della moglie all'ultima cosa che ricordasse bene: l'aggressione. Teddy, allora, provando compassione per Leonard, lo aiut\u00f2 a trovare e ad uccidere il vero John G., un anno prima. Tuttavia Leonard, dimenticando di averlo gi\u00e0 fatto, ogni volta decideva di tornare a cercare e ad uccidere \"l'assassino di sua moglie\" e Teddy, avendo compassione per lui e approfittando della situazione per guadagnare anche qualche soldo, gli dava degli indizi per cercare un nuovo John G. da uccidere. Teddy, per\u00f2, raccontando a Leonard queste cose, commette un grave errore: dice a Leonard di chiamarsi John anche lui e di avere un cognome che inizia per G. \u00c8 da quel momento che Leonard decide di non fidarsi nemmeno di lui.\nProduzione.\nMontaggio.\nIl montaggio del film \u00e8 la rappresentazione visiva della mente del protagonista, ogni scena del film \u00e8 interrotta dopo 15 minuti e riparte con un'altra scena di 15 minuti cronologicamente opposta a quella di prima; e il film prosegue cos\u00ec, alternando questi apparenti mini film senza logica continua ma mano mano che si arriva alla parte centrale del film, che secondo un ordine cronologico lineare, sarebbe la scena finale, lo spettatore inizia a collegare tutti i pezzi del puzzle insieme al protagonista. Lo spettatore cos\u00ec \u00e8 come il protagonista, poich\u00e9 vedendo eventi di cui ancora non ha visto i precedenti, si trova nella stessa condizione di spaesamento.\nMa al di l\u00e0 della trama, il film \u00e8 incentrato sulla necessit\u00e0 umana di ancorare la vita a una successione temporale di eventi. Nel momento in cui ci\u00f2 non \u00e8 possibile, essa stessa diventa qualcosa di non gestibile. Il protagonista non sa neppure quanto tempo \u00e8 passato dall'incidente e ogni volta che si risveglia scopre di nuovo tutto da capo, cos\u00ec come dopo pochi minuti non ricorda assolutamente ci\u00f2 che stava facendo. Ciononostante, la necessit\u00e0 di avere uno scopo \u00e8 cos\u00ec forte da spingerlo a continuare a vivere grazie \"all'istinto, all'urto e al metodo\".\nNella versione distribuita in DVD e Blu-ray Disc in Europa \u00e8 inclusa una copia del film con le scene montate in ordine cronologico, ovvero in maniera linearmente sequenziale. Tuttavia non \u00e8 una vera e propria versione alternativa del film, ma un semplice contenuto extra predisposto dallo studio di distribuzione, in quanto il regista considera quella cinematografica come sua unica visione.\nAccoglienza.\nCritica.\nUn'\u00abinquietante favola\u00bb che si basa sulla forza del protagonista, che interagisce inutilmente di fronte ai due tempi del racconto (presente e futuro) scrivendo, ma sopravvive agli eventi in maniera passiva.\nIl film, nonostante abbia avuto un successo appena discreto al botteghino, \u00e8 stato col tempo rivalutato dalla critica ed \u00e8 inevitabilmente divenuto un cult fra gli appassionati di cinema.\nSu Metacritic il film ha ricevuto un punteggio di 80 su 100 basato su 34 recensioni, su Rotten Tomatoes ha un indice di gradimento del 92% mentre su IMDB riporta un punteggio di 8.5/10.\nIl film viene anche considerato un classico del cinema \"mindfuck\" degli anni novanta e duemila.\nIncassi.\nIl film ha incassato dollari negli Stati Uniti e dollari negli altri paesi, fra cui in Australia e in Germania.\nDistribuzione.\nData di uscita.\nIl film \u00e8 stato distribuito in molti paesi fra cui:\nCuriosit\u00e0.\nAlla fine del film vi \u00e8 una breve inquadratura che mostra Leonard a letto con la moglie, con un tatuaggio sul petto su cui si legge \"I'VE DONE IT\", come se lui avesse gi\u00e0 ucciso John G. Questa scena potrebbe essere immaginaria, in quanto tale tatuaggio non \u00e8 presente sul corpo di Leonard durante il film, oppure potrebbe essersi tatuato tale scritta dopo l'uccisione di Teddy, riuscendo poi a tornare a casa dove trova la moglie, che credeva erroneamente morta non potendo ricordarsi che invece era sopravvissuta all'aggressione (apparentemente impossibile, visto che l'uccisione di Teddy \u00e8 l'ultima scena a livello cronologico). Anche nella Polaroid dove lui ride a torso nudo, mostratagli da Teddy, Leonard sta indicando la stessa zona del tatuaggio, come se avesse appena ucciso John G. e anticipando quindi l'intenzione di farsi tatuare la scritta una volta completata la sua missione.\nSia nella scena in cui Sammy Jankis guarda la TV a casa sua, sia in quella in cui Leonard guarda la TV a casa di Natalie, sta andando in onda lo spot di una concessionaria di auto usate, quella di Cal Worthington, un venditore californiano divenuto personaggio pubblico amatissimo negli USA proprio grazie alle pubblicit\u00e0 con cui promuoveva la sua attivit\u00e0 negli anni settanta e ottanta sulle reti locali di Los Angeles e Sacramento. Nelle r\u00e9clame, Worthington presentava le auto in vendita mentre si intratteneva in divertenti sketch con diversi animali esotici (inseriva la testa nelle fauci di una tigre, si presentava davanti alle telecamere a dorso di un elefante etc.) e proprio questa particolarit\u00e0 lo far\u00e0 diventare famoso in tutti gli States nel giro di poco tempo. Oggi le pubblicit\u00e0 di Cal (chiamate in inglese \"Dog spot\", ossia \"Spot animaleschi\") fanno parte della cultura di massa americana come, in Italia, le vecchie r\u00e9clame del mobilificio Aiazzone.\nAltri media.\nLa pellicola \u00e8 stata citata in numerosi brani musicali: viene citata dal rapper italiano Emis Killa nella canzone \"Parole di ghiaccio\", dall\u2019album \"L'erba cattiva\" (2012), e dal collettivo italiano Il Terzo Segreto di Satira nel video \"Dimemento\", montato alternando scene del film con immagini reali, in cui il protagonista della pellicola \u00e8 paragonato a Luigi Di Maio a causa di alcune dichiarazioni contraddittorie di quest'ultimo durante la campagna elettorale delle elezioni politiche del 2018, come se fosse affetto dalla medesima patologia del protagonista."}
{"id": "42623", "revid": "838137", "url": "https://it.wikipedia.org/wiki?curid=42623", "title": "201 a.C.", "text": ""}
{"id": "42625", "revid": "4327", "url": "https://it.wikipedia.org/wiki?curid=42625", "title": "Mar adentro", "text": ""}
{"id": "42626", "revid": "15756", "url": "https://it.wikipedia.org/wiki?curid=42626", "title": "Ossi di seppia", "text": "Ossi di seppia \u00e8 una raccolta poetica di Eugenio Montale pubblicata a giugno del 1925 da Piero Gobetti.\nGenesi.\n\"Ossi di seppia\" \u00e8 un libro sulla cui nascita non esistono documenti formali e testimonianze dirette da parte dell'autore. Realizzato in origine col nome provvisorio di \"Rottami\", . Quando la raccolta viene pubblicata, nel 1925, a Torino, dalla Piero Gobetti editore, essa \u00e8 gi\u00e0 frutto di una selezione piuttosto severa - il volume infatti \u00e8 assai esile - operata dal poeta tra le liriche giovanili, quelle che lui stesso definir\u00e0 \"proto-montaliane\". Siamo lontani, con Montale, dai progetti letterari dei maestri della letteratura: il progetto strutturato, sullo stile del canzoniere lirico, appartiene alla stagione pi\u00f9 matura di questo poeta. Con ci\u00f2, non mancano elementi di coesione interna tra i componimenti di questa raccolta.\nNel 1983 viene pubblicato, postumo, il diario degli anni di studio di Montale, col titolo di \"Quaderno genovese\", documento utile per la chiarificazione delle origini poetiche di Montale. In esso compaiono infatti riflessioni e rielaborazioni giovanili sui grandi temi della letteratura europea che poi formeranno la struttura semantica della sua poesia: la maschera decadente del disadattato (il Peer Gynt di Ibsen); l'impotenza dell'inetto di fronte allo scorrere del tempo (Svevo); la vena futurista ed espressionista di un Govoni.\nUtile, accanto alle suggestioni emotive delle ore di lettura, anche l'educazione musicale ricevuta fra il 1915 e il 1923. Un gruppo di liriche - di cui negli \"Ossi di seppia\" rimarr\u00e0 solo \"Corno inglese\" - \u00e8 dedicato infatti all'intenzione di imitare la musica con le parole.\nPer ultimo vanno annotate, nella cornice della genesi poetica di Montale, le lezioni private di filosofia della sorella a cui partecip\u00f2 come osservatore, e da cui trasse spunto per la lettura di spiritualisti francesi, tra cui Boutroux e Amiel. Modelli, spunti e suggestioni dei suoi studi entrano dunque a far parte della sua poetica come un residuo di forme, simboli e ritmi, che costituisce la struttura profonda della sua lingua.\nStruttura.\n\"Ossi di seppia\" comprende ventitr\u00e9 liriche, ed \u00e8 una delle otto sezioni della prima raccolta di poesie di Montale: \"Movimenti\", \"Poesie per Camillo Sbarbaro\", \"Sarcofaghi\", \"Altri versi\", \"Ossi di seppia\", \"Mediterraneo\", \"Meriggi e ombre\"; a questi fanno da cornice un'introduzione (\"In limine\") e una conclusione (\"Riviere\"). Alcuni critici (per esempio Mengaldo) hanno notato, nella struttura delle raccolte montaliane, un alternarsi di serie di liriche brevi e di testi pi\u00f9 diffusi. Questo negli \"Ossi\" vale relativamente: pi\u00f9 che di un susseguirsi di forme definite, si potrebbe parlare di un alternarsi musicale di movimenti pi\u00f9 distesi e meditativi (come l'\"adagio\" di una sonata) e di sprazzi fulminei di immagini simboliche (come il \"presto\" o lo \"scherzo\"). Ecco l'indice completo della raccolta (i titoli in corsivo costituiscono in realt\u00e0 il primo verso del componimento):\nIn limine\nMovimenti\nPoesie per Camillo Sbarbaro\nSarcofaghi\nAltri versi\nOssi di seppia\nMediterraneo\nMeriggi e ombre\nI\nII\nIII\nRiviere\nTemi.\nTematicamente, la raccolta appare come la risposta negativa e parodistica all\"'Alcyone\" dannunziano, ovvero il diario di un'estate alle Cinque Terre (Riviera Ligure). Il rovesciamento \u00e8 centrato sulla figura del mare e sul rapporto ambiguo di attrazione/repulsione che il poeta ne intesse. Il titolo \"Ossi di seppia\" allude infatti allo scheletro dell'animale marino che dopo la morte galleggia sulle onde ed \u00e8 trascinato a riva tra gli scarti delle profondit\u00e0 acquatiche, come \"inutile maceria\". Simbolo della maturit\u00e0 (profondit\u00e0; orizzonte lontano e indefinibile), il mare rigetta spolpato di senso colui (l'adolescente) che esso ha assorbito nella sua fascinazione. Montale dunque affronta il tema del tempo \u2013 il tempo della vita \u2013 riducendolo a simbolo dell'alienazione e del male (\"il male di vivere\"), mentre D'Annunzio lo ferma in un gesto panico di ricreazione mitologica, dialogando con le divine manifestazioni del vitalismo naturale.\nIl male diventa cos\u00ec il controcanto (quasi leopardiano) dell'ispirazione del primo Montale: il male della \"necessit\u00e0\" che ci stringe e la cui unica alternativa \u00e8 il caso, o il \"miracolo\" di un'apparizione (la figura femminile) che non \u00e8 comunque riservato a noi. La critica parla, a questo proposito, di posizioni pre-esistenzialiste. Ma l'impressione di chi legge non \u00e8 mai l'angoscia e la negativit\u00e0 emotiva: ci\u00f2 che si percepisce \u00e8 soprattutto la ricchezza \u2013 ancora una volta \"musicale\" \u2013 di cose e di termini. Scrive Pier Vincenzo Mengaldo: \u00ab\u2026 l'individuo che non riesce a vivere, a rigore neppure ad essere, proprio per ci\u00f2 \u00e8 massimamente capace di vedere e registrare; e la vita che non d\u00e0 senso globale proprio per ci\u00f2 \u00e8 aggredita, non solo catalogata nei suoi aspetti fenomenici con una straordinaria aderenza al pullulare dei dati concreti e una vera e propria furia di nominazione. Ecco allora che contenuti dominati dal senso della negativit\u00e0 e della disgregazione vengono detti in uno stile niente affatto disgregato e smozzicato, anzi quanto mai compatto, assertivo, deciso, insomma eloquente: la compresenza di uno spirito che nega e di una pronuncia fortemente asseverativa e rotonda, che gi\u00e0 si era data in altri modi nei padri fondatori quali Leopardi e Baudelaire, torna negli \"Ossi\" ed \u00e8 uno dei motivi primi della loro importanza, permanente.\u00bb \nMentre \"Movimenti\" appartiene ancora al \"protomontale\" - con la comparsa di suggestioni filosofiche di tipo contingentista (\"I limoni\" e \"Falsetto\") \u2013 nei \"Sarcofaghi\" domina il tema dell'infanzia e dell'adolescenza, e dei loro miti dai quali \u00e8 necessario staccarsi, anche se l'esito \u00e8 la condizione dolorosa di una maturit\u00e0 alienante (\"Dove se ne vanno le ricciute donzelle\"). Fondamentale \u00e8 la sezione \"Ossi di seppia\": tra le allucinanti apparizioni di un universo in crisi che \u00e8 sempre sul punto di dissolversi, Montale attua una costruzione filosofica di significato fenomenologico ed esistenziale (\"Non chiederci la parola\"; \"Meriggiare pallido e assorto\"; \"Spesso il male di vivere ho incontrato\"; \"Cigola la carrucola del pozzo\"). In \"Mediterraneo\" viene in piena luce il tema del mare, sviluppato sul piano del rapporto esistenziale tra adolescenza e maturit\u00e0 (\"Scendendo qualche volta\"). Con \"Meriggi e ombre\" Montale \"ripercorre idealmente la storia della propria vita\" (A. Marchese) da \"Fine dell'infanzia\" ad \"Arsenio\", che rappresenta il contributo montaliano alla figura novecentesca dell'antieroe e per la cui comprensione la critica rimanda alla lettura del \"Consalvo\" di Leopardi.\nStruttura metrica.\nIl tempo in cui furono scritti gli \"Ossi di seppia\" fu quello di futuristi e vociani, con la rottura del ritmo, della forma, della stessa struttura sintattica nei suoi componenti elementari. L'apparente distacco di Montale dagli eventi esterni - apparente in quanto egli seppe fare i conti con essi, trasformandoli alla luce delle proprie esigenze - si traduce in questa raccolta in una consapevole e misurata ricostruzione del verso nella sua forma \"classica\". Montale sembra dirci che una poetica che abbia come oggetto la disgregazione del senso e della vita pu\u00f2 servirsi con pi\u00f9 utilit\u00e0, per raggiungere i suoi scopi, di una forma chiara e semplice nella sua rigorosit\u00e0 costruttiva.\nSi pu\u00f2 notare in questa preferenza per lo stile classico del verso un parallelo con l'atteggiamento dannunziano, che va tuttavia distinto: in D'Annunzio il recupero del passato \u00e8 funzionale ad un \"messaggio\" ideologico, ad un \"programma\" poetico che intende agganciare un'idea di cultura gi\u00e0 presente nella memoria storica con il suo bagaglio di simboli e significati. Nel nostro, il classico \u00e8 uno strumento linguistico-formale, al contrario dello sperimentalismo delle avanguardie. Si \u00e8 infatti talvolta paragonata la struttura ritmica degli \"Ossi di seppia\" a quella delle Myricae di Pascoli.\nLa semplice classicit\u00e0 di Montale \u00e8 arricchita dall'uso della musicalit\u00e0 della lingua: rime, assonanze e consonanze, nonch\u00e9 l'uso raffinato della sintassi poetica, e altri effetti sonori.\nEcco un quadro metrico dei componimenti pi\u00f9 importanti della raccolta, da cui \u00e8 facile ricavare una chiara immagine complessiva dello stile metrico dell'opera:\nLingua.\nNella lingua di Montale ritroviamo musica e pittura, e in buona misura la lingua di Dante, di D'Annunzio e di Pascoli.\nIl \"dantismo\" di Montale \u00e8 generalmente considerato un fenomeno unico nel Novecento italiano per intensit\u00e0 e attualizzazione delle situazioni: la lingua pietrosa e aspra e il fascino della condizione umana \"infernali\" hanno trovato in Montale un'eco di grande forza. Come per le scelte metriche della raccolta, anche le citazioni non hanno lo scopo di istituire un collegamento con un passato idealizzato - quasi una sorta di passaggio di testimone tra poeti \"incoronati\" -, ma quello puramente strumentale di arricchire la lingua di apporti espressivi, anche se la citazione di un classico trascina sempre con s\u00e9 i risvolti profondi del suo mondo di riferimento (\"Meriggiare\"). \nInvece la lezione di Pascoli, perfettamente assorbita da Montale, fu la scelta di una terminologia esatta e specifica, soprattutto per gli elementi della flora e della fauna: la scientificit\u00e0 di una lingua trasformata in lente di ingrandimento per tutto ci\u00f2 che \u00e8 piccolo e comune, cos\u00ec comune da non avere nome (almeno in letteratura); il senso di una natura ostile e minacciosa; un certo \"impressionismo interiore\" (Mengaldo) caratterizzato dall'associazione quasi sinestesica tra eventi naturali e situazioni emotive (\"Mediterraneo\", \"Scendendo qualche volta\").\nA D'Annunzio, infine, va ricondotta - come gi\u00e0 detto - la ricerca metrico-ritmica, e il gusto per l'invenzione delle parole, che si pu\u00f2 far risalire al rapporto privilegiato con la natura, in alcuni momenti deformata allo sguardo del poeta dalla sua stessa forza vitale - non pi\u00f9 positiva come in Alcyone ma negativa.\nEsiste un nesso tra l'\"aura\" fenomenologica della poetica degli \"Ossi di seppia\" e le scelte linguistiche del loro autore; seguendo la lezione critica di Pier Vincenzo Mengaldo, cos\u00ec si individua:\nIl soggettivismo linguistico di Montale (che consiste in un'assoluta libert\u00e0 di scelta nel repertorio lessicale \u2013 dalla lingua storica a quella scientifica) diviene cos\u00ec strumento per denotare le cose di una forte oggettivit\u00e0."}
{"id": "42628", "revid": "729019", "url": "https://it.wikipedia.org/wiki?curid=42628", "title": "Quinto Fufio Caleno", "text": "Biografia.\nNel 61 a.C. fu tribuno della plebe e riusc\u00ec a far assolvere Publio Clodio Pulcro, che aveva profanato i riti della Bona Dea e di ci\u00f2 fu in seguito accusato da Cicerone.\nQuindi come pretore prese parte nel 59 a.C. per Cesare. Fece approvare la \"lex Fufia de comitiis\", che di fatto permetteva il controllo delle giurie.\nNel 51 a.C. combatt\u00e9 in Gallia come legato di Cesare. Lo stesso fece nella guerra contro Pompeo ed in Spagna nel 49 a.C.\nNel ritorno dall'Hispania perdette trenta navi della flotta affidatagli a causa di un colpo di mano di Marco Calpurnio Bibulo. Ciononostante assoggett\u00f2 parte della Grecia, ma non partecip\u00f2 alla battaglia di Farsalo. In seguito prese parte alla guerra civile alessandrina.\nNel 47 a.C. fu eletto console con P. Vatinio grazie all'influenza di Cesare. Dopo la morte di Cesare si schierer\u00e0 con i triumviri e poi si un\u00ec a Marco Antonio, quando questi ruppe con Ottaviano.\nFu avversario di Cicerone, che lo odiava. Nel 43 a.C. si oppose in senato alla proposta di Cicerone di iniziare una guerra contro Marco Antonio.\nMor\u00ec nel giugno del 40 a.C., mentre si trovava ai piedi delle Alpi con le sue truppe, pronto a marciare contro Ottaviano. Il figlio, che prese il suo posto, schier\u00f2 invece le truppe contro Marco Antonio parteggiando per il nipote di Cesare."}
{"id": "42632", "revid": "287204", "url": "https://it.wikipedia.org/wiki?curid=42632", "title": "Bunraku", "text": "Il Bunraku (\u6587\u697d) o Ningy\u014d j\u014druri (\u4eba\u5f62\u6d44\u7460\u7483) \u00e8 un tipo di teatro giapponese caratterizzato dalla combinazione di tre pratiche: la manipolazione dei burattini (\"Ningy\u014d\"\u4eba\u5f62), la recitazione del testo e l\u2019accompagnamento della recitazione con la musica prodotta da un liuto a tre corde chiamato \"shamisen\". Queste tre componenti sono il risultato di una fusione avvenuta nel XVI secolo di due arti ben distinte: la narrazione dei testi epici (\"j\u014druri\") accompagnati dalla musica dello \"shamisen,\" e la manipolazione dei burattini da parte di artisti itineranti. Con il Kabuki, il Teatro N\u014d e il Ky\u014dgen, \u00e8 una delle maggiori espressioni artistiche del Giappone nell'ambito delle arti performative.\nStoria.\nSignificato del nome.\nIl termine \u201cJ\u014druri\u201d (letteralmente \u201cpuro cristallo\u201d, \"lapislazzuli\"), deriverebbe dalla \"Storia di Joruri\" (J\u014druri-j\u016b-ni-dan-z\u014dshi) diffusa nel XV-XVI secolo e largamente recitata in pubblico nei villaggi dell'epoca. Essa narrava l\u2019amore sbocciato tra il giovane Ushiwakamaru (il nome da ragazzo di Yoshitsune, l\u2019eroe del clan Minamoto) e la bellissima J\u014druri, figlia di un rispettato samurai, chiamata cos\u00ec dal padre perch\u00e9 nata a seguito di lunghe preghiere rivolte al dio J\u014druri K\u014d. La fama raggiunta da questa storia avrebbe portato all'uso del termine \"j\u014druri\" per definire ogni composizione, dalle storie d'amore ai racconti epici, declamata da narratori di professione, chiamati a loro volta \"j\u014druri-katari\"ame.\nVerso il 1600 uno dei famosi cantori del tempo, Menukiya Ch\u014dzabur\u014d, rappresent\u00f2 la storia d'amore di Joruri, conosciuta come \"J\u016bnidanz\u014dshi\", accompagnando per la prima volta la musica dello \"shamisen\" con la manipolazione di un burattinaio (\"ebisukaki\") allora famoso, tal Hikita\".\" Questa rappresentazione (detta \"ayatsuri-j\u014druri\" \"j\u014druri di marionette\", da ayatsuru, \"manovrare le marionette\")\",\" acquist\u00f2 molta fama, e da quel momento il nome della dama sarebbe stato utilizzato per indicare anche, pi\u00f9 in generale, il teatro dei burattini.\nIl secondo nome \u201cBunraku\u201d deriva dal famoso burattinaio Uemura Bunrakuken (1751-1811), che nel primo decennio del XIX secolo intraprese ad \u014csaka un importante progetto per rilanciare il teatro dei burattini, aprendo il primo teatro chiamato Bunraku-za. Il termine \u201cBunraku\u201d \u00e8 molto pi\u00f9 usato rispetto ai nomi J\u014druri, Ningy\u014d J\u014druri e Ningy\u014d shibai (letteralmente \u201cspettacolo di burattini\u201d).\nSviluppo del Bunraku.\nOrigini.\nL'uso del burattino in Giappone \u00e8 molto antico, e diverse sono le interpretazioni sulle sue origini. Gli studiosi hanno ipotizzato che nell\u2019epoca arcaica i burattini venissero usati con scopi religiosi durante le cerimonie sciamaniche, come mezzo per trasmettere preghiere agli d\u00e8i, oppure con funzione di cura delle malattie dei bambini. Dal X secolo si hanno testimonianze di una comunit\u00e0 nomade di origine continentale, i cui componenti, chiamati \"\"kugutsu\"\" (\u5080\u5121\u56de), erano dediti alla manipolazione di pupazzi. I \"kugutsu-mawashi\" erano molto simili agli zingari, girovagavano per le province e si accampavano vicino ai villaggi, dove mettevano in scena uno spettacolo piuttosto semplice con un solo burattino dall\u2019aspetto primitivo, azionato su un \u201cpalcoscenico\u201d composto da una scatola che essi portavano appesa al collo. Le loro donne erano conosciute per l\u2019arte della divinazione, delle danze, degli intrattenimenti e per la prostituzione. Il fatto che i burattini fossero legati a un gruppo di persone considerate fuoricasta non \u00e8 una novit\u00e0: sono stati ritrovati recentemente dei burattini in quartieri dove attori e prostitute convivevano.\nDal periodo Heian (794-1185) in poi, la manipolazione dei burattini acquista un valore ludico e di intrattenimento. Intorno al XII secolo si ha notizia di gruppi di monaci ciechi che, suonando uno strumento a corda chiamato \"biwa,\" cantavano le gesta epiche della battaglia tra i clan Heike e Minamoto, le morti di eroi valorosi, i tumultuosi anni che segnano la fine di un'epoca e le storie buddhiste su templi e santuari. Tali rappresentazioni si diffondono fino al periodo Muromachi, quando l'introduzione di un nuovo strumento musicale a tre corde, lo \"shamisen\", proveniente dalle isole Ry\u016bky\u016b, permetter\u00e0 di introdurre nei racconti nuove sonorit\u00e0.\nDa questo momento in poi, il recitatore e il suonatore sarebbero diventate due persone distinte, favorendo lo sviluppo di tecniche specifiche, e riservando alla musica non pi\u00f9 solo il ruolo di accompagnare, ma anche quello di cadenzare la narrazione, indicando il suono della pioggia o guidando la recitazione del cantore per far risaltare l\u2019atmosfera.\nPi\u00f9 tardi, alla melodia e alla narrazione, sarebbero stati aggiunti i movimenti dei burattini, elementi costitutivi del \"Ningy\u014d J\u014druri\". Secondo la tradizione, la prima commistione di queste tre pratiche avrebbe avuto luogo nelle rappresentazioni che si svolgevano intorno alle baracche costruite sul letto asciutto del fiume Kamo a Ky\u014dto, dove si radunavano attori, cantori e marionettisti giravaghi, e il primo narratore a farne uso sarebbe stato Menukiya Ch\u014dzabur\u014d (\u76ee\u8cab\u5c4b\u9577\u4e09\u90ce), con la recitazione di un testo dal titolo \"J\u016bnidanz\u014dshi\" \u5341\u4e8c\u6bb5\u8349\u5b50 (Volume in dodici sezioni), attribuito ad una dama di Corte dello shogun Ono-no-Otsu.\nIl Bunraku fu riconosciuto definitivamente nel periodo Tokugawa (1603-1868) e venne rappresentato nelle platee di Edo, \u014csaka e Ky\u014dto.\n\"K\u014dj\u014druri\" o J\u014druri Antichi e le avventure di Kinpira.\nUn primo grande passo per lo sviluppo del teatro dei burattini \u00e8 dato dal passaggio da una letteratura tramandata oralmente, a una scritta, realizzatosi grazie alla stampa dei testi, destinati anche alla lettura.\nIl periodo dei J\u014druri, dalle origini fino alla svolta operata dal drammaturgo Chikamatsu Monzaemon (1653-1724), \u00e8 documentato negli \"shohon\", testi originali di drammi stampati tra il 1620 e i 1686. Un particolare molto interessante \u00e8 la presenza di cantori donne tra i nomi citati in questi testi: prima dell\"onna daigaku\" (un documento in cui venivano elencate le proibizioni e i doveri delle donne) del 1629, le donne ricoprivano il ruolo di cantori a Ky\u014dto esibendosi apertamente sul palcoscenico. Il cantore pi\u00f9 importante di questo periodo fu Satsumaday\u016b J\u014dun che si conquist\u00f2 il favore del pubblico di Edo con drammi dalle azioni violente, molto popolari tra i samurai. Fino al Seicento, le storie tratte dall\"Heike Monogatari\", i miracoli buddhisti o shintoisti e gli O\"ie s\u014dd\u014d\", racconti che descrivevano le sofferenze di grandi famiglie samuraiche, rappresentano i temi prediletti nella brulicante Edo. Molte opere includono anche storie di schiavit\u00f9 che evocavano la compassione degli spettatori.\nDalla met\u00e0 del Seicento, un gruppo consistente di opere vede come protagonista Sakata no Kinpira con i quattro cavalieri discendenti dagli Shitenn\u014d che avevano accompagnato Minamoto no Raiko, cantate a Edo dalla voce possente di Izumiday\u016b. Le avventure di Kinpira presentano personaggi semplici e prevedibili, con molti colpi di scena e un piccolo accenno ai sentimenti : i guerrieri sono i protagonisti e le trame si allontanano dalla struttura classica dei \"monogatari\". I racconti iniziano con la sconfitta, l\u2019esilio o la peregrinazione dei personaggi principali e si concludono, grazie alle gesta sovraumane dei guerrieri, con il ristabilimento dell'ordine dell'impero e della pace. Il cantore pi\u00f9 famoso dei Kinpira-j\u014druri fu Sakurai Tamba che incalzava l\u2019azione con la foga del suo canto.\nDopo l\u2019incendio del 1651, molti burattinai si spostarono da Edo all\u2019area di Ky\u014dto-\u014csaka, mentre rimasero i burattinai legati a Kinpira, che grazie alla loro attivit\u00e0 divennero una fonte di svago e di intrattenimento molto apprezzata dalla popolazione, stressata e stremata dalle fatiche della ricostruzione della citt\u00e0.\nNegli stessi anni, nell\u2019area di Ky\u014dto-\u014csaka si affermano i cantori Inoue Harimanoj\u014d, Uji Kaganoj\u014d e Yamamoto Kakuday\u016b, chiamato anche Tosanoj\u014d. Kakuday\u016b divenne famoso per lo stile del suo canto ricco di pathos, dolore e mestizia e per l\u2019uso molto abile di marionette e bambole meccaniche in scene piuttosto complesse e coinvolgenti, come trasformazioni, miracoli di Buddha e Bodhisattva, e raggiungimento della buddhit\u00e0. Inoue Harimanoj\u014d (1632-1685) \u00e8 noto per aver introdotto nel J\u014druri un aspetto pi\u00f9 realistico della rappresentazione. Prendendo spunto dalle tematiche del teatro N\u014d, egli elimin\u00f2 la maggior parte degli interventi di mostri o miracoli, accompagnando il tutto con una voce molto potente.\nL\u2019ultimo cantautore famoso dei Ko-J\u014druri \u00e8 Kaganoj\u014d che, come Harimanoj\u014d, studi\u00f2 il teatro N\u014d, ma non pot\u00e9 diventarne un attore in quanto non discendente di una famiglia di attori N\u014d. Divenne noto per la recitazione dolce e delicata, ispirata alla classicit\u00e0 e all'eleganza, con richiami all\"Eiga Monogatari\" e all\"Ise Monogatari\", accompagnata da atmosfere degli scenari, dalla scelta di personaggi femminili come le cortigiane, e dalla collocazione di canti melodici con danze nei momenti di apertura, di suspense o di chiusura. Kaganoj\u014d introdusse cambiamenti nei testi e nel canto, avvicinandoli a quelli del teatro N\u014d, adattato all\u2019accompagnamento con lo \"shamisen\". Apport\u00f2 anche mutamenti nell\u2019estetica, con l'introduzione della corrente di pensiero di Zeami, per elevare il J\u014druri allo stesso livello del teatro N\u014d. Fu un drammaturgo molto prolifico nella scrittura di drammi familiari e testi a tema storico, e apport\u00f2 innovazioni alla struttura stessa del dramma: fu il primo ad introdurre la struttura a cinque \"dan,\" tipica del teatro N\u014d. Rispetto alla libert\u00e0 concessa al J\u014druri nei dodici \"dan\" precedenti, questo cambiamento favor\u00ec una migliore organizzazione dello svolgimento della storia con un inizio, uno sviluppo e una fine. Mentre Tosanoj\u014d inaugura uno stile piangente, ricco di dolore e di pathos , Kaganoj\u014d fu l\u2019ultimo dei cantori del teatro J\u014druri a scrivere i drammi o a presenziare durante la loro scrittura.\nLa figura pi\u00f9 importante nella recitazione \u00e8 quella di Takemoto Giday\u016b (1650-1714), un allievo di Harimanoj\u014d. Nel 1685 fond\u00f2 ad Osaka un teatro di marionette chiamato Gidayu-Takemoto-za, nel quale recit\u00f2 per diversi anni le opere di Chikamatsu Monzaemont. Egli introdusse un nuovo tipo di canto chiamato \u201c\"Giday\u016bbushi\"\u201d che donava umanit\u00e0 ai burattini, con uno stile moderno, sensibile e drammatico nel rappresentare la psicologia e i sentimenti delle bambole: ancora oggi, lo stile di canto di \"Giday\u016b\" \u00e8 praticato nei J\u014druri moderni.\nUn allievo molto famoso di Takemoto fu Toyotake Wakatay\u016b che fond\u00f2 il \"Toyotake-za\". In aperta competizione con il \"Takemoto-za\", diede luogo a una gara vivace tra i due teatri, tanto che nel XVIII secolo il teatro dei burattini oscurer\u00e0 la fama del teatro Kabuki.\nChikamatsu Monzaemon.\nUna nuova fase del teatro J\u014druri si apre con Chikamatsu Monzaemon, riconosciuto come il maestro della composizione di testi per J\u014druri e Kabuki. Chikamatsu visse nel periodo Tokugawa, e compose testi per divertire la popolazione che risiedeva nei quartieri di piacere. Il suo luogo di nascita non \u00e8 noto, e si conosce poco della sua infanzia. Era il secondogenito di una famiglia di origine samuraica e si sa che in giovinezza trascorse un periodo in un tempio buddhista chiamato Chikamatsu, dal quale deriverebbe il suo nome d'arte. Qui avrebbe appreso le dottrine buddhiste che permeano i suoi scritti. Fino al suo diciannovesimo anno fu al servizio di Ogimaki Kimmochi, un nobiluomo di corte molto colto che scriveva testi per il cantore Kaganoj\u014d: pare che la cultura del suo padrone e questi primi contatti con il mondo J\u014druri abbiano influenzato molto il giovane Chikamatsu. Alla morte del suo protettore, dovette trovare lavoro e si un\u00ec a una compagnia teatrale come drammaturgo, entrando in contatto con le classi inferiori della popolazione. Avendo avuto l'occasione di osservare il mondo ecclesiastico, il mondo nobile e quello popolare, Chikamatsu acquis\u00ec un bagaglio di conoscenze che rivers\u00f2 nelle sue opere. La caratteristica fondamentale dei testi di Chikamatsu \u00e8 la comprensione della psicologia e dei sentimenti umani, riflessa nell\u2019azione, nel lessico e nella struttura. Egli elimin\u00f2 tutti gli appesantimenti del verso poetico con l\u2019alternanza di 5-7 sillabe, sostituendoli con il ritmo e la melodia della recitazione.\nL\u2019opera di Chikamatsu di solito viene divisa in quattro periodi: il periodo iniziale, in cui scrisse per lo pi\u00f9 testi dedicati al Kabuki, fino al 1648, l'anno del suo debutto. Il secondo periodo coincide con il successo ottenuto dall'opera \"Shusse Kagekiyo\" (\"Kagekiyo, il Trionfatore\", 1684), che segna l\u2019avvio dello \"Shin J\u014druri\", un nuovo genere di J\u014druri che otterr\u00e0 talmente tanto successo da competere con il Kabuki, e l\u2019inizio della scrittura di opere per il J\u014druri, nelle quali Chikamatsu introdurr\u00e0 una struttura vivace, simile al Kabuki, con un dialogo vivo. Nel terzo periodo Chimatsu realizzer\u00e0 soprattutto opere kabuki. Dal 1705 in poi, con il trasferimento a Osaka, si dedicher\u00e0 alla sola stesura di opere per il J\u014druri, allargando gli orizzonti del teatro delle marionette con i \"jidaimono\" (storie in cinque atti che rielaborano personaggi, scene e temi delle pi\u00f9 grandi opere letterarie) e i \"sewamono\" (drammi in tre atti che attingono le loto tematiche direttamente dall\u2019esperienza presente).\nChikamatsu divenne famoso per gli \"shinjumono\", ovvero drammi che prendevano spunto da fatti di cronaca e raccontavano di doppi suicidi d\u2019amore: una delle opere pi\u00f9 famose di questo genere fu \"Sonezaki Shinj\u016b\" (\u201cGli amanti suicidi di Sonezaki\u201d) del 1703.\nL'epoca d'oro.\nL\u2019apogeo del teatro dei burattini viene raggiunto nel XVIII secolo, tanto che le rappresentazioni J\u014druri competeranno sempre di pi\u00f9 con il kabuki, introducendo innovazioni sia nella sceneggiatura che nella drammaturgia. In questo periodo, i successori di Chikamatsu Takeda Izumo II e Namiki Senry\u016b (sotto l\u2019appellativo di Namiki S\u014dsuke quando scriveva per il Toyotake-za) produrranno l\u2019opera pi\u00f9 famosa chiamata \"Kanadehon Ch\u016bshingura\" (letteralmente \"Il manuale sillabico, magazzino dei vassalli fedeli\")\",\" composto da 11 atti. Il filo cardine dell\u2019opera \u00e8 la lealt\u00e0 dei 47 \"ronin\" samurai al loro padrone anche dopo la sua morte, e il tema del denaro che i seguaci fedeli devono accumulare per partecipare alla vendetta contro l\u2019assassino. Quest\u2019opera presenta una commistione tra elementi dei \"jidaimono\" - per la presenza di samurai - ed elementi dei \"sewamono\", poich\u00e9 alcune scene sono situate in quartieri del piacere. La trama di base \u00e8 un fatto realmente accaduto in epoca Tokugawa, naturalmente rielaborato con nomi modificati di persone e luoghi per evitare la censura.\nSuccessivi a Takeda Izumo II e a Namiki Senry\u016b, furono Chikamatsu Hanji al Takemotoza e Suga Sensuke al Toyotakeza. Hanji prende il suo nome da Chikamatsu Monzaemon e rinnova l\u2019arte J\u014druri con scene e strategie di grande effetto sul palco, trame complesse con esito quasi sempre tragico, personaggi maschili ribelli che attentano all'impero stesso, o personaggi femminili che fedelmente seguono il loro amore.\nPoich\u00e9 il J\u014druri \u00e8 una forma di teatro che si basa sull'approvazione popolare, lontana dalla protezione del potere politico in fase di crisi, lo spostamento del favore popolare al Kabuki, nonostante la presenza di brillanti drammaturghi, port\u00f2 a una fase di declino che culmin\u00f2 nel 1765 con la chiusura del Toyotakeza e nel 1767 del Takemotoza. Successivamente, nel tardo periodo Tokugawa la mancanza di figure brillanti sia nella composizione che nel canto condusse a un inaridimento della creativit\u00e0 nella scrittura, e ad una tendenza generale al rimaneggiamento dei testi di Chikamatsu Monzaemon. Inoltre, le austere misure adottate nell'era Tenp\u014d (1830-1844) non migliorarono la gi\u00e0 precaria situazione del teatro: il confinamento nei quartieri pi\u00f9 malfamati e la frugalit\u00e0 imposta alle sceneggiature e ai costumi rappresentarono un'ulteriore umiliazione per gli artisti.\nIl Bunraku dopo la Restaurazione Meiji.\nNel XIX secolo, i ripetuti sforzi di Uemura Bunrakuken vennero ripagati con un ritrovato apprezzamento popolare del J\u014druri nella zona di \u014csaka, tanto che riaprirono due teatri: il Bunraku-za nel 1805 e lo Hikoroku-za nel 1884.\nCon la comparsa di nuovi generi teatrali come lo \"shinpa\" e lo \"shingeki\" e di altre attrattive nel campo delle arti, il Bunraku attraversa per\u00f2 un'ulteriore fase di declino. L'incendio del 1926, nel quale andarono distrutti sia il Bunraku-za che preziosi burattini, assesta a questo genere teatrale un altro duro colpo. Il Bunraku, privato della sede, diventa itinerante. Grazie al talento di artisti di grande valore come Toyotake Kotsubodayu, Yoshida Bungoro e Yoshida Eiza, conquista il favore del popolo di T\u014dky\u014d che apprezza molto le trame vivaci. Nel 1929 viene aperto un nuovo teatro a \u014csaka ma, in questa fase, il J\u014druri non riesce a ottenere un grande successo: nel 1933, infatti, ricevette un sussidio dal governo Meiji attraverso un decreto di legge istituito per preservare le forme di cultura popolare considerate tesori culturali nazionali.\nNel 1945 il teatro fu di nuovo distrutto nel bombardamento di \u014csaka e nel 1946 ne fu fondato uno provvisorio che nel 1956 sar\u00e0 sostituito da quello ufficiale. In questo periodo, si manifest\u00f2 la volont\u00e0 di rinnovare l\u2019ambiente molto conservatore dei cantori e, in generale, del Bunraku che divenne molto apprezzato per l'abilit\u00e0 dei maestri succedutisi negli anni: per lo \"shamisen\", Toyozawa Danpei II che port\u00f2 l'accompagnamento musicale a livelli molto alti, per i burattini Yoshida Tamaz\u014d, abile manovratore di personaggi sia maschili che femminili che animali e per il canto Takemoto Nagatotay\u016b.\nNell'immediato dopoguerra, gli artisti, a causa di questioni sindacali, si divisero in due fazioni: il \"Chinamikai\", una corrente pi\u00f9 conservatrice, e il \"Mitsuwakai\" pi\u00f9 progressista. Nel 1963 finalmente le due fazioni si riunirono e diedero vita alla \"Bunraku\" \"Ky\u014dkai\". Questa associazione port\u00f2 un periodo di stabilit\u00e0, culminato nella recente apertura del Teatro Nazionale Bunraku di \u014csaka e all'installazione di una piccola sala attrezzata per il Bunraku anche nel Teatro Nazionale di T\u014dky\u014d.\nInoltre, il governo ha deciso di conferire ai protagonisti della messa in scena degli spettacoli J\u014druri, il titolo di \u201cTesori culturali viventi\u201d, prima riservato solo agli attori N\u014d e Kabuki.\nIl palcoscenico.\nIl palcoscenico del Bunraku \u00e8 diverso dagli altri teatri poich\u00e9 la sua funzione principale \u00e8 quella di ospitare i movimenti dei manipolatori di burattini. Ha preso in prestito dal Kabuki diversi elementi, modificandoli a seconda delle esigenze del genere. Nei teatri moderni \u00e8 presente un\u2019apertura di scena molto ampia e un \"hanamichi\", ovvero un passaggio rialzato che passa dal pubblico al palco, tipico del Kabuki, ma con un pavimento pi\u00f9 profondo per nascondere i burattinai. Inoltre, sono presenti diverse tavole di legno dipinte di nero, sistemate secondo le varie scenografie, che devono creare la divisione tra avanscena, centro e retro del palco. La maggior parte del dramma si svolge nella parte centrale, la parte anteriore invece presenta tutto ci\u00f2 che richiede la scena (cancelli, palazzi, interni di case, ecc...), mentre dietro \u00e8 sistemato il \"funazoko\", ovvero una parte del palco pi\u00f9 bassa rispetto al palco principale, usata per i movimenti dei burattinai. Per quanto riguarda la scenografia, non vengono usate macchine complesse: di solito, lo sfondo \u00e8 attaccato alle pareti di legno ed \u00e8 prospettivamente adattato al pupazzo.\nBurattini e burattinai.\nL\u2019origine precisa dei burattini non si conosce, si sa solo che erano usati per scopi religiosi e curativi e che furono importati dall\u2019Asia Orientale poich\u00e9 il nome \"kugutsu\" assomiglia molto al termine usato in altri Paesi per indicare generalmente le marionette. Il loro uso comincia a mutare verso l\u2019VIII secolo, passando da una funzione religiosa/curativa a intrattenitiva: a differenza della complessa struttura che mostrano i burattini del XVIII secolo, quelli di questo periodo sono molto semplici, azionati da una sola persona e molto distanti dalle complesse marionette meccaniche che affascinavano molto la Corte cinese.\nAlcuni attribuiscono le origini di queste rappresentazioni in Giappone a un sacerdote del tempio di Ebisu, chiamato Momodayu. Il nome attribuito ai burattinai, \"Ebisu-kaki\" (lett. : del recinto di Ebisu) farebbe riferimento a questo luogo di culto.\nIn Giappone, a seconda delle epoche, erano presenti varie tipologie di burattini: marionette con i fili, altri mossi da un bastone su un palcoscenico portatile con il burattinaio nascosto, o mossi su un palcoscenico pi\u00f9 grande con il burattinaio completamente esposto e fantocci a guanto. Le marionette odierne hanno una struttura di legno che forma le spalle, sulla quale \u00e8 sostenuta la testa, la parte pi\u00f9 importante. Le gambe e le braccia sono dei cordoni imbottiti di cotone posti alle estremit\u00e0 dell\u2019asse di legno e tutta la struttura \u00e8 coperta dai vestiti: nei rari casi in cui sono presenti delle parti del corpo scoperte, sono dipinte in modo molto realistico con tanto di tatuaggi se il personaggio li prevede. I burattini maschili sono alti fino a un metro e venti con una struttura pi\u00f9 pesante, un asse piatto per le spalle e un anello di bamb\u00f9 che collega il tronco alle gambe. I fantocci per le donne invece presentano una struttura pi\u00f9 leggera e una sacca di cotone per modellare le gambe quando il personaggio si siede.\nLa testa della marionetta \u00e8 la parte pi\u00f9 importante: \u00e8 attaccata all\u2019asse delle spalle e ci sono molle e congegni per muovere bocca, occhi e sopracciglia, per dare l'effetto di una naturalezza espressiva che arriva a competere con quella propria degli attori umani del Kabuki. Alcune teste vengono usate per pi\u00f9 personaggi, adattandosi alla funzione e al carattere del nuovo pupazzo, mentre invece altre sono specifiche in base al ruolo svolto nel dramma. Anche le capigliature sono particolarmente curate e i vestiti rappresentano le alti classi della corte, dei samurai e dei commercianti con decorazioni molto elaborate e sontuose.\nL\u2019addestramento dei burattinai \u00e8 molto severo: nella tradizione si dice che ci vogliano almeno 30 anni prima di poter muovere un burattino sul palcoscenico, di cui 10 per muovere le gambe, 10 per il braccio sinistro e altri 10 per il braccio destro e la testa. Quando cominciarono a diffondersi i burattini mossi da tre persone (anche chiamata arte del \"gassaku\"), si divisero i ruoli in: \"omozukai\", ovvero l\u2019operatore pi\u00f9 importante che muove testa e braccio destro, \"hidarizukai\", il secondo operatore che muove il braccio sinistro e, infine, il terzo operatore \"ashizukai\" assegnato al movimento dei piedi. L\"omozukai\" inserisce il braccio sinistro sotto l\"obi\" per giungere all'intelaiatura del fantoccio e muove testa e braccio destro come se fossero unici, suggerendo diversi movimenti e azionando i meccanismi che rendono realistiche le espressioni facciali con le sopracciglia, la bocca e gli occhi, mentre con il braccio destro sistema una leva complessa sopra il braccio del burattino che regola le corde. L\"hidarizukai\" non \u00e8 vicino al burattino ma con una stecca munita di perno muove le corde del braccio sinistro, mentre l\"ashizukai\" ha il compito di sincronizzare le gambe con i movimenti del torso.\nOltre al ruolo, anche i vestiti sono differsi a seconda del burattinaio: mentre il secondo e il terzo operatore hanno costumi neri con il cappuccio e un velo sul volto, l\u2019operatore principale ha un kimono tradizionale del XII secolo chiamato \"kamishimo,\" e indossa sandali alti in legno per essere pi\u00f9 alto degli altri due manipolatori. Egli non si nasconde e mostra apertamente la sua abilit\u00e0 nel muovere i pupazzi."}
{"id": "42638", "revid": "1543377", "url": "https://it.wikipedia.org/wiki?curid=42638", "title": "Nebulosa Anello", "text": "La Nebulosa Anello (nota anche come M 57 o NGC 6720) \u00e8 una nebulosa planetaria visibile nella costellazione boreale della Lira; dista circa 2000 anni luce dalla Terra e ha un diametro di circa due anni luce. \u00c8 una delle nebulose pi\u00f9 famose.\nLa forma ad anello \u00e8 in realt\u00e0 un effetto prospettico poich\u00e9 dalla Terra possiamo osservarla da uno dei poli. Se potessimo osservarla dal piano equatoriale avrebbe l'aspetto della Nebulosa Manubrio (M27).\nNella foto a lato, del Telescopio Spaziale Hubble, i diversi colori mostrano le differenti temperature dei gas espulsi dalla stella morente. Dal blu centrale dei gas caldi vicino alla nana bianca, ai pi\u00f9 freddi gas rossi delle regioni periferiche.\nOsservazione.\nM57 si osserva nella costellazione della Lira, a sud della brillantissima stella Vega; questa stella costituisce il vertice nord-est di un asterismo ben noto come Triangolo Estivo. M57 si trova a circa il 40% della distanza angolare fra e .\nLa nebulosa non pu\u00f2 essere scorta con un binocolo come un 10x50 e difficilmente anche con modelli superiori come i 20x80.\nPiccoli telescopi possono individuarla facilmente se in condizioni adatte, mostrandola come un piccolo dischetto; con strumenti attorno i 10\u00a0cm di diametro la figura anulare e la forma ellissoidale cominciano a notarsi.\nStrumenti maggiori mostrano alcune zone oscure ad est e ad ovest dell'anello, pi\u00f9 alcune aree debolmente nebulose all'interno del disco.\nIl periodo migliore per la sua osservazione ricade nei mesi dell'estate boreale, fra giugno e ottobre, tenendo comunque conto che dalla fascia temperata dell'emisfero boreale \u00e8 comunque presente in gran parte delle notti dell'anno. Dall'emisfero australe la sua osservazione pu\u00f2 risultarne pi\u00f9 difficoltosa, specialmente dalla fascia temperata pi\u00f9 meridionale; risulta essere qui un oggetto tipico dell'inverno australe.\nStoria delle osservazioni.\nQuesta nebulosa fu scoperta da Antoine Darquier de Pellepoix, nel gennaio del 1779, il quale la descrisse come \"larga come Giove e dall'aspetto simile ad un pianeta sbiadito\". Nello stesso mese, ma pi\u00f9 tardi, Charles Messier la riscopr\u00ec indipendentemente mentre compiva degli studi sulla ricerca di comete; fu cos\u00ec che la inser\u00ec nel suo celebre catalogo, come il suo 57\u00b0 oggetto. Sia lui che William Herschel specularono sul fatto che la nebulosa potesse essere un sistema multiplo di stelle deboli impossibili da risolvere con il loro telescopio.\nNel 1800, il conte Friedrich von Hahn scopr\u00ec la debole stella centrale della nebulosa; in seguito, nel 1864, William Huggins esamin\u00f2 lo spettro delle nebulose multiple, scoprendo che alcuni di questi oggetti, fra i quali M57, mostravano uno spettro con brillanti linee di emissione caratteristiche dei gas caldi fluorescenti. Huggins concluse che la gran parte delle nebulose planetarie non fossero composte da stelle non risolvibili come prima immaginato, ma che si trattava effettivamente di oggetti nebulosi.\nEvoluzione.\nLe nebulose planetarie si formano quando delle stelle di piccola o media grandezza, come il Sole, esauriscono la loro riserva di idrogeno nel loro nucleo; in questa fase le strutture della stella cambiano per raggiungere un nuovo equilibrio in cui \u00e8 possibile continuare ad avere le reazioni di fusione nucleare: gli strati esterni cos\u00ec si espandono e la stella diventa una gigante rossa. Quando la temperatura interna aumenta di instabilit\u00e0, gli strati pi\u00f9 esterni possono venir espulsi sia in maniera continua che tramite alcune violente pulsazioni. Questo involucro di gas in espansione forma la nebulosa sferica, illuminata dall'energia ultravioletta della stella centrale.\nPropriet\u00e0.\nLa nebulosa si trova a circa 2300 anni luce dalla Terra. Possiede una magnitudine apparente di 8,8 e una magnitudine fotografica di 9,7. In un periodo di 50 anni, il tasso di espansione \u00e8 stato di circa 1 secondo d'arco/secolo, che corrisponde alle osservazioni spettroscopiche di 20\u201330\u00a0km/s. M57 \u00e8 illuminata da una nana bianca centrale di magnitudine 15,75 (variabile), la cui massa \u00e8 circa 1,2 M\u2609.\nTutte le parti interne di questa nebulosa hanno una colorazione tendente al blu-verdastro, causata dall'ossigeno doppiamente ionizzato (O III) alle linee di emissione di 495,7 e 500,7 nm. Queste linee si riscontrano solo in condizioni di densit\u00e0 molto bassa, equivalente ad appena pochi atomi per centimetro cubo. Nelle regioni pi\u00f9 esterne dell'anello, parte della colorazione rossa \u00e8 causata dalle linee di emissione dell'idrogeno a 656,3\u00a0nm, che fanno parte delle linee della serie di Balmer. Le linee dell'azoto ionizzato (N II) contribuiscono al colore rossastro a 654,8 e 658,3\u00a0nm.\nStruttura della nebulosa.\nM57 \u00e8 un esempio di quella classe di nebulose planetarie note come nebulose bipolari, caratterizzate da una simmetria assiale bilobata, mostrando cos\u00ec una struttura ad anello se osservata lungo il suo asse maggiore di simmetria. Appare essere uno sferoide molto allungato con forti concentrazioni di materiale lungo l'equatore; dalla Terra l'asse di simmetria si osserva a circa 30\u00b0. Si stima che la nebulosit\u00e0 osservata si stia espandendo da circa 1.610 \u00b1 240 anni.\nStudi sulla struttura mostrano che questa nebulosa planetaria presenta dei nodi caratterizzati da una simmetria ben sviluppata. Tuttavia, questi nodi sono visibili solo avendo come sfondo l'emissione di fondo dell'anello equatoriale della nebulosa. M57 potrebbe includere al suo interno delle linee di emissione dell'N II situate nei vertici dei nodi di fronte alla stella centrale; tuttavia, molti di questi nodi sono neutri e appaiono solo nelle linee di estinzione. La loro esistenza mostra che sono probabilmente situati molto pi\u00f9 vicino al fronte di emissione rispetto a quanto avviene nella nebulosa IC 4406, visibile nella costellazione del Lupo. Alcuni di questi nodi mostrano delle code ben sviluppate, talvolta osservabili pure direttamente nello spettro visibile. Immagini profonde a largo campo hanno evidenziato la presenza di almeno quattro lobi che emettono principalmente in OIII. \nLa stella centrale.\nLa stella centrale della nebulosa fu identificata dall'astronomo ungherese Jen\u0151 Gothard il 1\u00ba settembre del 1886, attraverso delle immagini prese col suo telescopio a Her\u00e9ny, allora posta nelle vicinanze della citt\u00e0 ungherese di Szombathely e ora inclusa nella stessa citt\u00e0.\nNegli ultimi duemila anni, la stella centrale della Nebulosa Anello ha lasciato il ramo asintotico delle giganti dopo aver esaurito quel poco che rimaneva della sua riserva di idrogeno. Questa stella non potr\u00e0 dunque pi\u00f9 produrre energia attraverso la fusione nucleare e in termini di evoluzione stellare si avvicina alla fase di conversione in una nana bianca compatta. Questa stella ora \u00e8 formata soprattutto da carbonio e ossigeno, con un sottile involucro esterno composto da elementi pi\u00f9 leggeri. La sua massa \u00e8 di circa 0,61 - 0,62 masse solari, con una temperatura superficiale di circa 125.000 K. Attualmente la stella \u00e8 200 volte pi\u00f9 luminosa del Sole, anche se la sua magnitudine apparente \u00e8 di 15,75."}
{"id": "42639", "revid": "183483", "url": "https://it.wikipedia.org/wiki?curid=42639", "title": "Nebulosa anello", "text": ""}
{"id": "42641", "revid": "78273", "url": "https://it.wikipedia.org/wiki?curid=42641", "title": "NGC 6720", "text": ""}
{"id": "42653", "revid": "154893", "url": "https://it.wikipedia.org/wiki?curid=42653", "title": "Cubano", "text": "Il cubano \u00e8 un idrocarburo policiclico alifatico avente formula C8H8. Deve il suo nome al fatto che gli 8 atomi di carbonio sono disposti ai vertici di un cubo.\nA temperatura e pressione ambiente \u00e8 un solido cristallino.\nLa molecola del cubano \u00e8 stata sintetizzata nel 1964 dal Dr. Philip Eaton, dell'Universit\u00e0 di Chicago. La sintesi include l'utilizzo di due riarrangiamenti di Favorskii. Fino ad allora si era pensato che l'esistenza di molecole del genere potesse essere solo teorica e che la loro sintesi fosse impossibile per via dell'instabilit\u00e0 indotta dal forzare atomi di carbonio \"sp3\" (vedi: cicloalcani) a formare legami ad angolo retto.\nIl cubano ed i suoi derivati, proprio a causa dell'elevata energia dei legami in tensione, trovano applicazione come additivo per carburanti ed esplosivi ad elevata densit\u00e0.\nUno degli esplosivi di ultima generazione \u00e8 l'ottanitrocubano ed ha una velocit\u00e0 di esplosione di circa 10.000 m/s.\nSono anche oggetto di ricerca in medicina e nelle nanotecnologie.\nUna possibile sintesi del cubano \u00e8 illustrata nello schema seguente:"}
{"id": "42656", "revid": "15756", "url": "https://it.wikipedia.org/wiki?curid=42656", "title": "Galassia Occhio Nero", "text": "La Galassia Occhio Nero (anche nota come Galassia occhio del Diavolo, M 64 o NGC 4826), \u00e8 molto ben conosciuta tra gli astronomi amatoriali poich\u00e9 \u00e8 ben visibile anche con piccoli telescopi; \u00e8 una galassia a spirale, dalla forma a girandola, visibile nella costellazione della Chioma di Berenice.\nDi fronte al luminoso centro galattico c'\u00e8 una vistosa banda scura di polvere che assorbe la luce, da cui deriva il soprannome \"Occhio nero\".\nOsservazione.\nM64 pu\u00f2 essere reperita con discreta facilit\u00e0; si trova circa 3\u00b0 a sud-est del bordo del grande ammasso stellare della Chioma, o in alternativa 10\u00b0 a nord della stella Vindemiatrix (). La galassia \u00e8 al limite della visibilit\u00e0 con un binocolo 10x50 nelle notti pi\u00f9 limpide e buie, mentre per iniziare a distinguere una traccia di struttura, come il nucleo brillante, occorre un telescopio amatoriale da 80mm di apertura; strumenti da 150mm sono sufficienti per mostrarla come una chiazza ovaleggiante di 9' x 5' di diametro, con un lato del nucleo oscurato al bordo da una banda oscura e un alone debole e di aspetto nebuloso.\nM64 pu\u00f2 essere osservata con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alta nel cielo nelle notti di primavera, mentre dall'emisfero australe resta sempre relativamente bassa, ad eccezione delle aree prossime all'equatore, sebbene sia comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nCharles Messier osserva questa galassia nel marzo del 1780, descrivendola come una nebulosa la cui luminosit\u00e0 \u00e8 due volte inferiore di quella di M53; ne riporta la posizione nella carta disegnata per la cometa del 1779. William Herschel \u00e8 convinto che quest'oggetto sia in realt\u00e0 un gruppo di stelle, cos\u00ec pass\u00f2 molte serate nel tentativo di risolverla: egli era infatti convinto che il nucleo fosse in realt\u00e0 composto da una stella doppia molto stretta e la sua idea veniva rafforzata dall'osservazione a forti ingrandimenti; anche il figlio John \u00e8 della stessa opinione. Sia Padre Heinrich Ludwig d'Arrest che Lord Rosse furono convinti essere riusciti a risolverla in stelle, in particolare la regione del nucleo, che venne descritto come un ammasso di deboli stelle.\nCaratteristiche.\nA prima vista M64 sembra assomigliare alle normali galassie girandola a spirale, oscurata in pi\u00f9 punti da fitte nebulose oscure; tuttavia, recenti analisi dettagliate hanno portato alla scoperta che i gas interstellari delle regioni esterne ruotano in direzione contraria rispetto ai gas e le stelle nelle regioni interne.\nAlcuni astronomi ritengono che la rotazione contraria avrebbe avuto inizio quando M64 assorb\u00ec una propria galassia satellite, che sarebbe entrata in collisione con essa probabilmente pi\u00f9 di un miliardo di anni fa. Nelle regioni di contatto tra le opposte rotazioni, i gas collisero, si compressero contraendosi, dando vita pertanto a una zona di formazione stellare molto attiva. Della piccola galassia che avrebbe impattato con M64 ora non resta quasi pi\u00f9 nulla; le sue stelle o sono state assimilate dalla galassia principale o sono state disperse nello spazio come stelle iperveloci, ma i segni della collisione sarebbero visibili nel moto contrario dei gas nelle regioni esterne di M64.\nNell'immagine sono di particolare interesse le calde e giovani stelle blu appena formatesi, insieme alle nubi rosa di idrogeno incandescente, che diventa fluorescente quando colpito dai raggi ultravioletti delle stelle appena formate.\nLa distanza di M64 \u00e8 stimata essere di circa 17 milioni di anni luce dalla Terra (5.2 megaparsec), dunque molto in primo piano rispetto alla gran parte delle galassie osservabili in questa regione di cielo, in particolare quelle pi\u00f9 a sud, del grande Ammasso della Vergine; nelle sue spire non sono mai state osservate supernovae. La sua distanza da noi aumenta di 377 km/s."}
{"id": "42658", "revid": "834", "url": "https://it.wikipedia.org/wiki?curid=42658", "title": "Galassia occhio del Diavolo", "text": ""}
{"id": "42659", "revid": "834", "url": "https://it.wikipedia.org/wiki?curid=42659", "title": "NGC 4826", "text": ""}
{"id": "42660", "revid": "767487", "url": "https://it.wikipedia.org/wiki?curid=42660", "title": "Ovunque sei", "text": "Ovunque sei \u00e8 un film del 2004 diretto da Michele Placido, con Stefano Accorsi, Violante Placido, Barbora Bobu\u013eov\u00e1 e Stefano Dionisi.\nIl film ha partecipato alla 61\u00aa Mostra internazionale d'arte cinematografica di Venezia, ed ha per la scena in cui Stefano Accorsi e Violante Placido, figlia del regista, appaiono completamente nudi.\nTrama.\nStoria d'amore nel mondo ospedaliero con protagonisti due medici, un'allieva e un primario, che in seguito a un incidente sconfina in una crisi di identit\u00e0."}
{"id": "42663", "revid": "399", "url": "https://it.wikipedia.org/wiki?curid=42663", "title": "Sette meraviglie del mondo antico", "text": ""}
{"id": "42665", "revid": "767487", "url": "https://it.wikipedia.org/wiki?curid=42665", "title": "The Terminal", "text": "The Terminal \u00e8 un film del 2004 diretto da Steven Spielberg ed interpretato da Tom Hanks, Catherine Zeta Jones e Stanley Tucci.\n\u00c8 stato presentato fuori concorso e come \"evento speciale\" (nonch\u00e9 come film d'apertura) alla 61\u00aa Mostra internazionale d'arte cinematografica di Venezia.\nTrama.\nNew York, Stati Uniti. Viktor Navorski \u00e8 un cittadino di uno stato (immaginario) dell'Europa orientale, la \"Krakozhia\". Quando atterra a New York, scopre che nel suo Paese \u00e8 avvenuto un feroce colpo di Stato proprio mentre si trovava in aereo diretto verso l'ambita America. Costretto a sostare nell'aeroporto internazionale \"John Fitzgerald Kennedy\", con un passaporto ormai privo di validit\u00e0, Viktor si vede negato il visto d'ingresso per gli Stati Uniti e impedita, da parte del capo della sicurezza Frank Dixon, la possibilit\u00e0 di far ritorno a casa, dovendo quindi restare all'interno del terminale dedicato ai voli internazionali, senza possibilit\u00e0 di varcare la frontiera (formalmente il timbro \"DENIED\" viene apposto sulla documentazione aeroportuale il 17 giugno 2004, ossia il giorno prima dell'uscita del film in USA). Col passare dei mesi, Viktor scoprir\u00e0 a poco a poco il mondo del terminale, pieno di personaggi originali e inaspettate manifestazioni di generosit\u00e0, divertimento e perfino romanticismo. Si sviluppa quindi la storia di una persona che si adatta a vivere in un nonluogo, che per la maggior parte delle persone \u00e8 solo un punto di passaggio, imparando l'inglese, facendosi accettare e stringendo delle relazioni con le persone che lavorano nell'aeroporto.\nInizialmente trattenuto per soltanto un giorno, Viktor si ritrova a dover vivere per giorni, e poi mesi, in aeroporto, con la necessit\u00e0 di dormire e mangiare. Inizia a stendersi su alcune sedie in un'area abbandonata, che smonta per poter dormire pi\u00f9 comodamente. Per quanto riguarda il cibo, inizialmente si arrabatta con i cracker e le salsine distribuiti gratuitamente, per poi scoprire di poter guadagnare qualche moneta risistemando i carrelli, denaro che spende al ristorante dell'aeroporto. Dixon lo osteggia assumendo un addetto ai carrelli, ma in suo aiuto arriva il giovane addetto alla mensa Enrique Cruz. Quest'ultimo \u00e8 innamorato della bella agente Torres, da cui Viktor va quotidianamente per farsi timbrare i documenti e per tentare, invano, di entrare a New York. Enrique, troppo timido per dichiararsi, offre a Viktor del cibo in cambio di informazioni sulla donna. Grazie all'operato di Viktor, i due si innamoreranno e convoleranno a nozze.\nViktor diventa famoso in tutto l'aeroporto quando un viaggiatore russo viene trattenuto per possesso di farmaci senza ricetta. L'uomo doveva portarli dal Canada al padre malato ed \u00e8 visibilmente disperato, ma si scontra con l'inflessibilit\u00e0 di Dixon. Viktor viene convocato in quanto l'unico a sapere il russo (o un dialetto simile) e, capendo la situazione drammatica dell'uomo, traduce che le medicine sono per la capra, e non per il padre; questo perch\u00e9 non \u00e8 necessaria la ricetta per farmaci destinati ad animali.\nAll'inizio della storia, Viktor conosce la bella hostess Amelia Warren, che per\u00f2 \u00e8 l'amante di un uomo, Max. Tra un viaggio della donna e l'altro, Viktor ha pi\u00f9 occasioni per poterla rivedere, scoprire che ha lasciato Max e poterla invitare a cena, sempre in aeroporto. Amelia, dal canto suo, capisce molto tardi la condizione particolare di Viktor, avendolo creduto un viaggiatore abituale.\nDixon, che gi\u00e0 durante l'obbligata permanenza di Viktor nel terminale neg\u00f2 qualsiasi richiesta di aiuto da parte di quest'ultimo (vedendolo inizialmente come un fastidioso \"problema burocratico\"), decide di scoprire cosa l'uomo nasconde nel suo misterioso barattolo di noccioline e perch\u00e9 sia venuto a New York, mistero che Viktor riveler\u00e0 inizialmente solo ad Amelia. Il barattolo contiene ci\u00f2 che lui chiama \"jazz\", cio\u00e8 una raccolta di autografi e locandine dei jazzisti pi\u00f9 famosi, e il vero motivo del suo viaggio a New York \u00e8 proprio per ottenere l'ultimo autografo della collezione del padre, grande appassionato di jazz, morto prima di riuscire a completarla.\nQuando finalmente torna la pace in Krakozhia, Viktor riesce ad ottenere i documenti validi, ma Dixon arriva perfino a minacciarlo: se Viktor non prende immediatamente l'aereo per tornare nel suo paese, egli far\u00e0 licenziare i membri dello staff che durante la sua permanenza lo hanno aiutato, fra cui anche l'addetto alle pulizie Gupta (fuggito dal suo paese d'origine, l'India, anni prima, dove gestiva una piccola attivit\u00e0, per aver accoltellato un poliziotto corrotto che lo vessava estorcendogli denaro).\nSar\u00e0 proprio Gupta ad aiutarlo, praticamente \"autolicenziandosi\" e facendogli capire che non deve arrendersi e che la sua missione nella Grande Mela \u00e8 pi\u00f9 importante di qualsiasi cosa. Giunto all'uscita del terminale, Viktor incontra per l'ultima volta Amelia, la quale per\u00f2 alla fine decider\u00e0 di non seguirlo, per tornare da Max.\nUna volta uscito, Viktor finalmente riesce a ottenere l'autografo di Benny Golson, l'ultimo jazzista, e si prepara per fare ritorno a casa.\nIspirazione.\nIl film \u00e8 ispirato alla storia vera del rifugiato iraniano Mehran Karimi Nasseri: giunto nel 1988 all'aeroporto di Parigi \"Charles de Gaulle\", dopo essersi visto rifiutare il visto di ingresso dal Regno Unito a seguito del furto del suo passaporto, le opportunit\u00e0 offerte dalle autorit\u00e0 francesi furono due: il rimpatrio o la permanenza in Francia. Mehran Karimi Nasseri ha vissuto nel terminale 1 dell'aeroporto della capitale francese sino ad agosto 2006. Sembra che Steven Spielberg abbia versato all'iraniano circa dollari per poter portare sulla scena la sua storia.\nProduzione.\nIl film prevedeva un finale differente (nel quale Amelia andava a New York con Viktor), ma le anteprime presso il pubblico convinsero Spielberg a girarne un altro. Il ritardo nella lavorazione ha fatto slittare il successivo progetto di Spielberg, \"Munich\", ma gli ha dato la possibilit\u00e0 di iniziare prima le riprese de \"La guerra dei mondi\".\nRiprese.\nL'aeroporto in cui \u00e8 stato girato il film \u00e8 il Mirabel International Airport di Montr\u00e9al, in Canada. La maggior parte delle scene in interno \u00e8 stata girata in un set realizzato appositamente all'interno di un hangar a Palmdale.\nKrakozhia.\nLa Krakozhia (\"\u041a\u0440\u0430\u043a\u043e\u0437\u0438\u044f\" o \"\u041a\u0440\u0430\u043a\u043e\u0436\u0438\u044f\") \u00e8 una nazione immaginaria, patria del protagonista, le cui caratteristiche ricordano una ex Repubblica Federata Sovietica o un Paese dell'ex Blocco orientale.\nNel film l'esatta localizzazione geografica della Krakozhia \u00e8 intenzionalmente taciuta e mantenuta sul vago, lasciando soltanto intendere che Viktor provenga da un Paese dell'Europa orientale o da una ex Repubblica Sovietica. Comunque, in una scena, \u00e8 brevemente mostrata una mappa della Krakozhia su uno degli schermi televisivi dell'aeroporto, durante uno dei notiziari relativi al conflitto civile scoppiato nel Paese: i suoi confini sono quelli della Repubblica della Macedonia del Nord. In un'altra scena il protagonista mostra la sua patente di guida, che appare essere stata rilasciata in Bielorussia.\nJohn Williams, il compositore della colonna sonora del film, ha scritto anche un inno nazionale della Krakozhia.\nNella scena del dialogo tra Viktor e il suo connazionale, la lingua adoperata \u00e8 il bulgaro. In un'altra scena il protagonista parla una fittizia lingua slava, che mescola elementi del bulgaro e del russo.\nQuando invece Viktor acquista presso un negozio dell'aeroporto una guida turistica di New York in inglese e una nella sua lingua per confrontarle e imparare meglio l'inglese, il libro su cui studia \u00e8 scritto in russo."}
{"id": "42669", "revid": "2225", "url": "https://it.wikipedia.org/wiki?curid=42669", "title": "John Forbes Nash jr.", "text": ""}
{"id": "42672", "revid": "125725985", "url": "https://it.wikipedia.org/wiki?curid=42672", "title": "Michelangelo Antonioni", "text": "Autore di riferimento del cinema moderno, fin dall'esordio nel 1950 con \"Cronaca di un amore\", pellicola che \u00absegna la fine del neorealismo e la nascita di una nuova stagione del cinema italiano\u00bb, Antonioni ha firmato alcune delle pagine pi\u00f9 intense e profonde del cinema degli anni sessanta e settanta.\nIn particolare, tra il 1960 e il 1962, grazie alla sua celebre \"trilogia dell'incomunicabilit\u00e0\", composta dai tre film in bianco e nero \"L'avventura\", \"La notte\" e \"L'eclisse\" (con protagonista la giovane Monica Vitti, al tempo compagna di Antonioni anche nella vita), considerati a buon diritto le prime opere cinematografiche che affrontano i moderni temi dell'incomunicabilit\u00e0, dell'alienazione e del disagio esistenziale, Antonioni riesce a \u00abrinnovare la drammaturgia filmica\u00bb e a creare un forte \u00absmarrimento\u00bb tra pubblico e critica, che accolgono queste opere \u00abformalmente molto innovative\u00bb in \u00abmaniera contrastante\u00bb.\nCon i successivi \"Il deserto rosso\" (1964, Leone d'oro al miglior film alla Mostra di Venezia) e \"Blow-Up\" (1966, Palma d'oro al Festival di Cannes del 1967) si consacra definitivamente all'attenzione internazionale vincendo i pi\u00f9 prestigiosi Festival cinematografici. Negli anni settanta prosegue la sua ricerca sulla \u00abcrisi della modernit\u00e0\u00bb, con opere discusse e innovative quali \"Zabriskie Point\" del 1970 (un atipico road movie di grande originalit\u00e0 formale e narrativa e di forte critica al consumismo) e \"\" del 1975.\nBiografia.\nFormazione.\nDi famiglia medio borghese, si iscrive al Regio Liceo Ginnasio \"L. Ariosto\" di Ferrara poi cambia istituto superiore, consegue il diploma di ragioniere e in seguito si laurea in Economia e Commercio presso l'Universit\u00e0 degli Studi di Bologna.\nDurante il periodo universitario vince un Littoriale della cultura e dell'arte. Sempre in questo periodo persegue alcune esperienze teatrali mettendo in scena alcuni lavori di Pirandello, Ibsen e Cechov con la compagnia studentesca universitaria, e inizia ad interessarsi di cinema. Alla fine degli anni trenta inizia a scrivere articoli nella rubrica cinematografica del \"Corriere Padano\" di Nello Quilici e pi\u00f9 tardi, dopo essersi trasferito a Roma nel 1940, sulla rivista \"Cinema\", nella cui redazione incontra intellettuali come Cesare Zavattini, Umberto Barbaro, Massimo Mida.\nIn questi anni frequenta il Centro Sperimentale di Cinematografia e nel 1942 collabora alla stesura della sceneggiatura di \"Un pilota ritorna\" di Roberto Rossellini. Dopo essere stato aiuto regista di Marcel Carn\u00e9 in Francia, nel film \"Les visiteurs du soir\", nel 1943 rientra in patria a causa degli eventi bellici e inizia a girare il suo primo cortometraggio, \"Gente del Po\", che riesce a terminare soltanto nel dopoguerra. Nel 1945 mette a punto con Luchino Visconti due progetti che non saranno mai tradotti in film e l'anno successivo scrive, con Carlo Lizzani, Cesare Zavattini e altri, la sceneggiatura di \"Caccia tragica\" di Giuseppe De Santis, a cui fa seguito la regia del suo secondo documentario, \"N. U. - Nettezza urbana\".\nPrimi lungometraggi (anni 1950).\nDopo altri cortometraggi, superate varie difficolt\u00e0, nel 1950 riesce finalmente a dirigere il suo primo lungometraggio: \"Cronaca di un amore\", restaurato nel 2004, opera gi\u00e0 personalissima in cui, all'interno di un solido intreccio noir, descrive la storia di un adulterio ambientata nel mondo dell'alta borghesia industriale lombarda. La scelta della descrizione di una torbida crisi di coppia rappresentativa di una certa societ\u00e0 borghese del dopoguerra, \u00e8 un'emblematica presa di distanza dai \"soggetti populisti e pauperistici\" del neorealismo per avvicinarsi ad un mondo rimasto fuori dall'obiettivo cinematografico degli anni quaranta.\nNegli anni seguenti dirige tre lungometraggi di assoluto valore, tutti ben accolti dalla critica ma non altrettanto apprezzati dal grande pubblico: \"I vinti\", del 1953, sulla violenza nel mondo giovanile; \"La signora senza camelie\", ancora del 1953, sui meccanismi sconcertanti che regolano il divismo cinematografico; \"Le amiche\", del 1955, film tratto dal romanzo di Cesare Pavese \"Tra donne sole\". Con \"Il grido\", film del 1957 tenta di superare stili e tematiche dei precedenti lavori per concentrare l'attenzione sull'individuo, sulle sue crisi esistenziali, sul suo vivere in una societ\u00e0 che sente estranea. L'insuccesso commerciale del film costringe il regista a collaborare pi\u00f9 o meno anonimamente e comunque con scarso interesse a film altrui, spesso di irrilevante valore artistico. Ma sar\u00e0 anche l'occasione per lui di tornare a una passione di giovent\u00f9, il teatro.\nUna breve parentesi teatrale (1957).\nNel 1957, Antonioni si dedica con tutte le forze a un'avventura teatrale tanto intensa quanto breve. Durante la post-produzione de \"il grido\" ha fatto la conoscenza di Monica Vitti (che era doppiatrice) e l'associa alla troupe che stanno creando con altri giovani attori italiani gi\u00e0 confermati o promettenti (in particolare Giancarlo Sbragia e Virna Lisi allora agli albori della carriera). Antonioni \u00e8 incaricato della direzione artistica della troupe, di cui metter\u00e0 in scena i primi due spettacoli su un programma di tre, due traduzioni dall'inglese e una commedia scritta a quattro mani con il suo sceneggiatore dell'epoca, Elio Bartolini, dal titolo \"Scandali segreti\". Gli spettacoli saranno presentati al Teatro Eliseo. Ma dissapori interni alla troupe indeboliranno quest'esperienza che sar\u00e0 poi spazzata via dal successo internazionale de \"L'avventura\". La scrittura e la messa in scena di \"Scandali segreti\" restano comunque la prima collaborazione artistica tra Antonioni e la Vitti.\nLa tetralogia esistenziale (1960-1964).\nRitorna al cinema nel 1960, con la sua celeberrima tetralogia:\n\"L'avventura\", del 1960 (che nell'ottobre 1960 sar\u00e0 sequestrato per qualche giorno dalla magistratura per oscenit\u00e0),\n\"La notte\", del 1961,\n\"L'eclisse\", del 1962 (questi primi tre film sono a volte citati come la \"trilogia della malattia dei sentimenti\")\ne \"Deserto rosso\", del 1964 (il suo primo film a colori);\ndove seziona compiutamente la tematica dell'alienazione e dell'incomunicabilit\u00e0, i grandi mali dell'uomo del Novecento, in autentici capolavori nei quali l'universalit\u00e0 del discorso intrapreso si fonde alla perfezione col rigore stilistico e la grande tecnica.\nI lungometraggi girati in lingua inglese (1966-1974).\nDopo la cosiddetta \"tetralogia\", Antonioni intraprende un'avventura decennale all'estero, girando in lingua inglese e con attori protagonisti stranieri, tre lungometraggi per il produttore Carlo Ponti: \"Blow-Up\", del 1966, \"Zabriskie Point\", del 1970 e \"\" (The Passenger), del 1975. Con \"Blow-Up\" (anch'esso sequestrato dalla magistratura per oscenit\u00e0 nell'ottobre 1967) il suo pessimismo angoscioso si trasforma nel totale rifiuto della realt\u00e0 in cui l'uomo vive: egli non \u00e8 pi\u00f9 in grado di stabilire alcun rapporto con ci\u00f2 che lo circonda e anche le certezze pi\u00f9 elementari sono messe in discussione. Sulla stessa falsariga \"Zabriskie Point\", incentrato sulla contestazione giovanile, sviluppa in maniera pi\u00f9 spettacolare del consueto, una feroce critica alla societ\u00e0 dei consumi. \"Professione: reporter\", opera interessante dal punto di vista narrativo e straordinaria da quello figurativo col lungo e celebre piano sequenza finale, affronta l'impenetrabilit\u00e0 della realt\u00e0 attraverso un repentino cambio di identit\u00e0 del protagonista.\nNuove produzioni italiane (anni 1980).\nDopo cinque anni di silenzio creativo, torna alla regia con un film sperimentale per la televisione, \"Il mistero di Oberwald\", del 1980, girato con innovativi e anomali mezzi elettronici. Nel 1982 torna al cinema vero e proprio con \"Identificazione di una donna\", dove mette in risalto la crisi sentimentale e comportamentale pi\u00f9 di quella esistenziale. Dopo la lavorazione di questo film, Antonioni, assistito dalla compagna Enrica Fico, si limita a dirigere qualche documentario e accetta di dirigere il videoclip di \"Fotoromanza\" per Gianna Nannini e uno spot pubblicitario per la Renault. Sfuma invece il progetto di portare sullo schermo \"Sotto il vestito niente\", un libro di Marco Parma sul mondo della moda che aveva avuto molto successo in quegli anni; la produzione affider\u00e0 poi la regia del film a Carlo Vanzina.\nIl 20 dicembre 1985 (ma la notizia sar\u00e0 resa nota solo il 4 febbraio 1986) il regista viene colpito da un ictus che lo priva quasi completamente dell'uso della parola e che lo lascia paralizzato dal lato destro. Nel novembre 1986 Antonioni sposa la Fico alla quale era sentimentalmente legato da 14 anni.\nNel 1988 il progetto del suo film \"La ciurma\", una coproduzione internazionale che avrebbe dovuto essere girata a Miami e in Messico con Matt Dilloncome protagonista, viene definitivamente annullato dopo una gestazione di diversi anni.\nMichelangelo Antonioni riapparir\u00e0 in pubblico solo il 22 maggio 1989 al festival di Cannes per presentare materiale vecchio e inedito.\nUltimi film e morte (1990-2007).\nNel 1995, nello stesso anno in cui gli viene assegnato il tardivo riconoscimento dell'Oscar alla carriera, torna dopo pi\u00f9 di dodici anni dietro la macchina da presa assistito alla regia da Wim Wenders, suo grande ammiratore, con il film \"Al di l\u00e0 delle nuvole\", dove traduce in immagini alcuni racconti del suo libro \"Quel bowling sul Tevere\". In occasione dell'Oscar alla carriera fu aperto nella citt\u00e0 natale del regista, Ferrara, il Museo Michelangelo Antonioni. Tale museo cinematografico avrebbe dovuto contenere alcuni documenti e materiali preziosi appartenuti al maestro e assurgere a luogo culturale di divulgazione della sua opera, ma dopo varie traversie dovute all'esiguit\u00e0 della collezione e alle condizioni precarie dell'edificio, il Comune di Ferrara ha deciso di chiuderlo definitivamente nel 2006. \nFra i vari progetti che non giungeranno a termine, nel 1999 sfuma anche \"Destinazione Verna\", un kolossal fantascientifico con Sophia Loren come protagonista e, fra gli altri, Jack Nicholson e Naomi Campbell. Nel 2004, il cortometraggio \"Il filo pericoloso delle cose\", tratto da un altro episodio del libro \"Quel bowling sul Tevere\", sar\u00e0 inserito assieme ad altri due cortometraggi firmati da Wong Kar Wai e Steven Soderbergh, nel film \"Eros\"; rester\u00e0 l'ultimo lavoro del regista ferrarese per il grande schermo.\nNello stesso anno dirige il suo ultimo documentario \"Lo sguardo di Michelangelo\", film sul risultato del restauro atto a ripristinare l'aspetto e l'illuminazione originaria della Tomba di Giulio II e del Mos\u00e8 della Basilica di San Pietro in Vincoli di Michelangelo Buonarroti. Ormai estremamente limitato dalla malattia nella capacit\u00e0 di comunicare, si dedica negli ultimi anni alla pittura, esponendo in diverse mostre. Muore a 94 anni il 30 luglio 2007 nella sua casa romana, assistito dalla moglie, nello stesso giorno in cui scompare anche il regista svedese Ingmar Bergman. Viene sepolto, per sua espressa volont\u00e0, nel cimitero monumentale della Certosa di Ferrara.\nDopo la sua morte.\nNell'ultima intervista prima dell'ictus che lo colpisce nel 1985, Maurizio Costanzo gli domanda se ha fede in Dio e lui rispose di credere. L'ateismo di Antonioni per\u00f2 \u00e8 dimostrato nel volume \"Michelangelo Antonioni - Comincio a capire\" (edito a Catania per Il Girasole nel 1999) dichiar\u00f2: \u00abSe voi cristiani vi preoccupaste di Dio tanto quanto me ne preoccupo io che sono ateo, sareste tutti santi\u00bb.\nA Busto Arsizio, dove ricevette l'ultimo premio alla carriera (BA Film Festival 2006), nacque nel 2008 l'Istituto Cinematografico Michelangelo Antonioni (ICMA), per la formazione di nuove leve della cinematografia. A partire dal 2010 il BIF&amp;ST di Bari assegna al \"miglior cortometraggio\" \u2013 tra tutti quelli prodotti nell'anno che precede il festival - un premio intitolato a \"Michelangelo Antonioni\".\nNel marzo 2011 la nipote Elisabetta Antonioni ha fondato l\"'Associazione Michelangelo Antonioni\" che ha lo scopo di favorire lo studio dell'attivit\u00e0 artistica e culturale del grande maestro del cinema italiano e internazionale e diffondere il materiale acquisito dal Fondo Antonioni del Comune di Ferrara.\nIl 29 settembre 2012 il Comune di Ferrara ha promosso una grande festa per il centesimo compleanno di Antonioni, nato a Ferrara.\nTributi.\nNel 1995 a Ferrara venne inaugurato il Museo Michelangelo Antonioni che tuttavia, per diverse problematiche, venne chiuso nel 2006.\nA partire dal 2009 il Bif&amp;st di Bari assegna un Premio intitolato a Michelangelo Antonioni per il \"miglior film di cortometraggio\" tra i film del festival. Ferrara Arte organizza la prima mostra sulla sua opera: \"Lo sguardo di Michelangelo. Antonioni e le arti\", Palazzo dei Diamanti, dal 10 marzo al 9 giugno 2013.\nOnorificenze.\nPremio Feltrinelli per il Cinema, conferito nel 1998 dall'Accademia dei Lincei."}
{"id": "42673", "revid": "125667521", "url": "https://it.wikipedia.org/wiki?curid=42673", "title": "Makoto Yukimura", "text": "Si trasferisce a Tokyo da bambino e sin dalle scuole elementari ama disegnare. Tra i suoi autori preferiti ci sono Akira Toriyama, Masami Y\u016bki, Rumiko Takahashi, Hitoshi Iwaaki e Hisashi Sakaguchi. A vent'anni inizia la carriera di assistente presso il maestro Shin Morimura, autore del settimanale \"Morning\". Lo stesso Morimura lo incoraggia al debutto come autore completo e a disegnare il primo episodio di Planetes, la sua opera di debutto, poi divenuto anche un anime."}
{"id": "42677", "revid": "767487", "url": "https://it.wikipedia.org/wiki?curid=42677", "title": "CinquePerDue - Frammenti di vita amorosa", "text": "CinquePerDue - Frammenti di vita amorosa (\"5x2\" o \"Cinq fois deux\") \u00e8 un film del 2004 diretto da Fran\u00e7ois Ozon.\nLa pellicola \u00e8 stata presentata in concorso alla 61\u00aa Mostra internazionale d'arte cinematografica di Venezia.\nStoria d'amore raccontata \"au contraire\" (in cinque momenti) a partire dalla rottura fino all'incontro della coppia. Fanno parte della colonna sonora canzoni di Paolo Conte (\"Sparring partner\"), Gino Paoli (tra cui \"Sapore di sale\"), Luigi Tenco, Bobby Solo, Nico Fidenco e altri.\nTrama.\nLa vita di una coppia attraverso 5 momenti della loro storia visti in ordine cronologico invertito: il divorzio, una serata intima, la nascita del figlio, il matrimonio, il primo incontro."}
{"id": "42678", "revid": "2207", "url": "https://it.wikipedia.org/wiki?curid=42678", "title": "5x2", "text": ""}
{"id": "42680", "revid": "2207", "url": "https://it.wikipedia.org/wiki?curid=42680", "title": "Cinq fois deux", "text": ""}
{"id": "42681", "revid": "599013", "url": "https://it.wikipedia.org/wiki?curid=42681", "title": "Sedna", "text": ""}
{"id": "42684", "revid": "767487", "url": "https://it.wikipedia.org/wiki?curid=42684", "title": "Delivery (film)", "text": "Delivery \u00e8 un film del 2004 diretto da Nikos Panayotopoulos.\nPellicola di produzione greca, venne presentata in concorso alla 61\u00aa Mostra internazionale d'arte cinematografica di Venezia.\nIl film \u00e8 una sorta di \"favola nera\" trattata per\u00f2 in maniera delicata e ironica.\nIl regista lo ha definito \u00abun film povero, sulla povera gente\u00bb.\nTrama.\nLe avventure, nella citt\u00e0 di Atene, di un pigro ragazzo addetto alla consegna delle pizze chiamato \"Pizza Boy\" o \"Gagarin\" o ancora \"Suleiman\"."}
{"id": "42687", "revid": "767487", "url": "https://it.wikipedia.org/wiki?curid=42687", "title": "La terra dell'abbondanza", "text": "La terra dell'abbondanza (\"Land of Plenty\") \u00e8 un film dell'autore regista tedesco Wim Wenders. Prodotto nel 2004, \u00e8 stato presentato nella sezione in concorso alla 61\u00aa Mostra internazionale d'arte cinematografica di Venezia. Richiama, nel titolo, una conosciuta lirica dell'autore e cantante statunitense Leonard Cohen.\nTrama.\nLos Angeles, 2003. Paul \u00e8 un reduce dalla guerra del Vietnam e fa parte di un corpo speciale per la sicurezza e la difesa contro gli attentati; Lanna, figlia di un missionario, ha vissuto in Africa e torna dopo lungo tempo nel suo paese a lavorare per una comunit\u00e0 di senzatetto. Entrambi hanno per\u00f2 qualcosa in comune. Paul \u00e8 lo zio della ragazza, con la quale ha perso i contatti da molti anni.\nIncontratisi nuovamente, sono testimoni della morte di un uomo mediorientale, che consentir\u00e0 loro di avvicinarsi l'un l'altro e di esprimere opposte visioni del mondo."}
{"id": "42688", "revid": "2128848", "url": "https://it.wikipedia.org/wiki?curid=42688", "title": "Legge di gravitazione universale", "text": "In fisica la legge di gravitazione universale \u00e8 una legge fisica fondamentale che afferma che nell'Universo due corpi si attraggono in modo direttamente proporzionale al prodotto delle loro masse e inversamente proporzionale alla loro distanza elevata al quadrato. Formulata da Isaac Newton nell'opera \"Philosophiae Naturalis Principia Mathematica\" (\"Principia\") e pubblicata il 5 luglio 1687, fa parte della meccanica classica e si tratta di una legge fisica generale derivata per induzione da osservazioni empiriche.\nStoria.\nL'opera di Hooke.\nUna recente valutazione (di Ofer Gal) sulla storia iniziale della legge dell'inverso del quadrato sottolinea che \"verso la fine degli anni 1660\", l'ipotesi di una \"proporzionalit\u00e0 inversa tra gravit\u00e0 e il quadrato della distanza era abbastanza comune ed era stata avanzata da un certo numero di persone per motivi diversi\". Lo stesso autore accredita Robert Hooke di un contributo significativo, anche seminale, ma tratta come poco interessante la pretesa di priorit\u00e0 di Hooke sulla questione dell'inverso del quadrato, dal momento che diverse persone oltre a Newton e Hooke l'avevano almeno accennata, e sottolinea invece, come contributi significativi di Hooke, l'idea della \"composizione dei moti celesti\" e l'aver convertito il pensiero di Newton dalla 'forza centrifuga' alla 'forza centripeta'.\nNel 1686, quando il primo libro di Newton \"Principia\" fu presentato alla Royal Society, Robert Hooke accus\u00f2 Newton di plagio, sostenendo che egli aveva preso da lui la \"nozione\" de \"la regola della diminuzione della Gravit\u00e0, agendo essa in modo reciproco come i quadrati delle distanze dal Centro\". Allo stesso tempo (secondo un resoconto dell'epoca di Edmond Halley) Hooke ammetteva che \"la Dimostrazione delle Curve con ci\u00f2 generate\" era completamente di Newton.\nRobert Hooke pubblic\u00f2 le sue idee sul \"Sistema del Mondo\" negli anni 1660, quando lesse alla Royal Society il 21 marzo 1666 un documento \"Sulla gravit\u00e0\", \"riguardante la flessione di un moto diretto in una curva da parte di una sopravveniente azione di attrazione\", e le pubblic\u00f2 nuovamente sotto forma pi\u00f9 sviluppata nel 1674, come \"Tentativo di Dimostrare il Moto della Terra dalle Osservazioni\". Hooke annunci\u00f2 nel 1674 che aveva progettato di \"spiegare un sistema del mondo diverso sotto vari aspetti da qualsiasi altro fino allora conosciuto\", basato su tre \"Supposizioni\": che \"tutti i corpi celesti indistintamente hanno un'attrazione o forza che gravita verso i propri Centri\" e che \"essi attirano anche tutti gli altri Corpi Celesti che si trovano nella sfera della loro influenza\"; che \"tutti i corpi di qualsiasi tipo che vengono messi in un moto diretto e semplice, continueranno il loro moto rettilineo e uniforme, fino a quando non verranno deviati e piegati da qualche altra forza efficace...\" e che \"queste forze attraenti sono tanto pi\u00f9 potenti nell'operare, quanto pi\u00f9 vicino ai propri Centri si trova il corpo sul quale agiscono\". Cos\u00ec Hooke postulava chiaramente mutue attrazioni tra il Sole e i pianeti, in un modo che aumentava con la vicinanza al corpo attraente, insieme con un principio di inerzia lineare.\nLe dichiarazioni di Hooke fino al 1674 non facevano menzione, tuttavia, a una legge dell'inverso del quadrato che si applica, o potrebbe applicarsi, a queste attrazioni. Inoltre, la gravitazione di Hooke non era ancora universale, anche se si avvicinava all'universalit\u00e0 pi\u00f9 da vicino delle ipotesi precedenti. Egli inoltre non forn\u00ec ulteriori prove o dimostrazioni matematiche. Su questi ultimi due aspetti, Hooke stesso dichiar\u00f2 nel 1674: \"Finora, ci\u00f2 che questi diversi gradi [di attrazione] sono, non ho ancora verificato sperimentalmente\", e per tutta la sua proposta: \"Al momento questo \u00e8 solo un accenno\", \"avendo io sottomano molte altre cose che vorrei prima completare, e pertanto non posso troppo prendermi cura\" (cio\u00e8 \"proseguire questa indagine\"). Fu in seguito, il 6 gennaio 1679 in uno scritto a Newton, che Hooke comunic\u00f2 la sua \"ipotesi... che l'Attrazione \u00e8 sempre in una proporzione duplicata alla Distanza dal Centro Reciproco, e che di Conseguenza la Velocit\u00e0 sar\u00e0 a sua volta in proporzione duplicata all'Attrazione e di Conseguenza, come Keplero Suppone, Reciproca alla Distanza.\" (La deduzione sulla velocit\u00e0 non era corretta.)\nNel carteggio con Newton del 1679-1680, Hooke cit\u00f2 non solo la supposizione sull'inverso del quadrato per la diminuzione dell'attrazione con l'aumentare della distanza, ma anche, nella sua lettera a Newton del 24 novembre 1679 a proposito del moto celeste dei pianeti, un approccio alla \"composizione di un moto diretto per la tangente con un moto di attrazione verso il corpo centrale\".\nL'opera di Newton.\nNel maggio 1686 Newton, a fronte della rivendicazione di Hooke sulla legge dell'inverso del quadrato, neg\u00f2 che questi dovesse essere accreditato come autore dell'idea. Tra le ragioni addotte, Newton ricord\u00f2 che l'idea era stata discussa con Sir Christopher Wren precedentemente alla lettera di Hooke del 1679. Inoltre Newton sottoline\u00f2 e riconobbe la priorit\u00e0 del lavoro di altri, tra cui Bullialdus, (che sugger\u00ec, senza peraltro dimostrarlo, che ci fosse una forza attrattiva dal Sole in proporzione inversa al quadrato della distanza), e Borelli (il quale sugger\u00ec, anch'egli senza dimostrarlo, che c'era una tendenza centrifuga a controbilanciare un'attrazione gravitazionale verso il Sole, cos\u00ec da far muovere i pianeti lungo ellissi). Whiteside ha descritto il contributo al pensiero di Newton derivato dal libro di Borelli, una copia del quale era nella libreria di Newton alla sua scomparsa.\nNewton inoltre difese il suo lavoro sostenendo che se anche avesse sentito Hooke parlare di proporzione inversa del quadrato, egli avrebbe ancora dei diritti derivanti dalle sue dimostrazioni circa l'accuratezza dell'idea. Hooke, senza prove a favore della supposizione, poteva solo immaginare che la legge dell'inverso del quadrato a grandi distanze dal centro fosse valida in modo approssimativo. Secondo Newton, mentre i 'Principia' non erano ancora stati pubblicati, c'erano a priori tante ragioni per dubitare della precisione della legge (specialmente nei pressi di un corpo sferico) che \"senza le mie (di Newton) Dimostrazioni, alle quali il signor Hooke \u00e8 estraneo, un Filosofo giudizioso non poteva credere che fosse precisa dappertutto\".\nQuesta osservazione si riferisce tra l'altro alla scoperta di Newton, supportata da dimostrazione matematica, che se la legge dell'inverso del quadrato si applica a piccole particelle, allora anche una grande massa sferica simmetrica attrae masse esterne alla sua superficie, anche da molto vicino, proprio come se tutta la propria massa fosse concentrata nel suo centro. Cos\u00ec Newton dava una giustificazione, altrimenti mancante, per applicare la legge dell'inverso del quadrato a grandi masse sferiche planetarie come se fossero minuscole particelle. Inoltre, Newton aveva elaborato nelle proposizioni 43-45 del Libro 1, e le relative tre sezioni del libro 3, un complesso esame sulla precisione della legge dell'inverso del quadrato, in cui egli dimostr\u00f2 che soltanto quando la forza \u00e8 esattamente come l'inverso del quadrato della distanza che le direzioni di orientamento delle orbite ellittiche dei pianeti rimangono costanti, come si \u00e8 osservato che fanno, a parte piccoli effetti attribuibili a perturbazioni interplanetarie.\nAlcuni manoscritti di Newton degli anni 1660 dimostrano che egli era arrivato a provare che, nel caso di moto planetario circolare, 'il tentativo di recedere' (chiamato in seguito forza centrifuga) aveva un rapporto di inverso del quadrato con la distanza dal centro. Dopo il suo carteggio con Hooke degli anni 1679-1680, Newton adott\u00f2 il linguaggio di forza verso l'interno o forza centripeta. Secondo lo studioso di Newton J Bruce Brackenridge, anche se molto \u00e8 stato fatto nel cambiamento di linguaggio e di punti di vista, tra forza centrifuga e centripeta, i calcoli reali e le prove sono rimasti gli stessi in entrambi i modi. Esse implicavano anche la combinazione di spostamenti tangenziali e radiali, a cui Newton stava lavorando negli anni 1660. La lezione offerta da Hooke a Newton qui, anche se significativa, era di prospettiva e non cambiava l'analisi. Questo sottofondo dimostra che per Newton c'erano validi motivi per negare la paternit\u00e0 di Hooke sulla legge dell'inverso del quadrato.\nI riconoscimenti di Newton.\nD'altra parte, Newton accett\u00f2 e riconobbe, in tutte le edizioni dei 'Principia', che Hooke (ma non soltanto lui) aveva per proprio conto mostrato apprezzamento per la legge dell'inverso del quadrato nel sistema solare. A questo proposito, Newton ebbe riconoscimenti anche per Wren e Halley alla Proposizione 4 del Libro 1. Ad Halley disse che il suo carteggio con Hooke del 1679-80 aveva risvegliato in lui un latente interesse in campo astronomico, ma ci\u00f2 non significava che Hooke gli avesse detto qualcosa di nuovo o di originale: \"non gli sono grato per avermi illuminato in questo lavoro, ma solo per avermi distolto da altri miei studi per riflettere su queste cose; \u00e8 l'arroganza dei suoi scritti, come se avesse scoperto il moto nell'Ellisse, che mi ha spinto a studiarlo...\"\nPolemiche moderne.\nDai tempi di Newton e Hooke, gli studiosi si sono chiesti se l'accenno di Hooke del 1679 alla 'composizione dei moti' avesse fornito a Newton qualcosa di nuovo e di valido, anche se, all'epoca, questa in realt\u00e0 non era una rivendicazione avanzata da Hooke. Come descritto sopra, i manoscritti di Newton degli anni 1660 mostrano che egli effettivamente combina il moto tangenziale con gli effetti della forza diretta radialmente, per esempio nel ricavare la relazione di inverso del quadrato nel caso di moto circolare. Essi mostrano inoltre che Newton esprime chiaramente il concetto di inerzia lineare per la quale era in obbligo verso un'opera di Cartesio pubblicata nel 1644, come probabilmente lo era lo stesso Hooke. Non sembra che Newton avesse appreso questi argomenti da Hooke.\nTuttavia, alcuni autori hanno avuto altro da dire su ci\u00f2 che Newton aveva acquisito da Hooke, cos\u00ec qualche aspetto rimane controverso. Il fatto che la maggior parte degli scritti privati di Hooke sia scomparsa non aiuta a stabilire la verit\u00e0.\nIl ruolo di Newton in relazione alla legge dell'inverso del quadrato non fu come talvolta viene rappresentato. Egli non la concep\u00ec come una semplice idea. Ci\u00f2 che Newton fece fu di dimostrare come la legge di attrazione dell'inverso del quadrato avesse diverse e indispensabili connessioni matematiche con le caratteristiche osservabili dei moti dei corpi del sistema solare, e che la correlazione era tale per cui le evidenze osservative e le dimostrazioni matematiche, considerate nel loro insieme, davano motivo di credere che la legge non era soltanto approssimativamente vera, ma lo era in modo esatto (con la precisione raggiungibile ai tempi di Newton e per i due secoli successivi, e con alcuni punti non risolti che allora non potevano certamente essere presi in esame, le cui implicazioni teoriche non erano ancora state adeguatamente identificate o calcolate).\nCirca trenta anni dopo la morte di Newton nel 1727, Alexis Clairaut, un eminente astronomo matematico a pieno titolo nel campo degli studi gravitazionali, dopo aver esaminato ci\u00f2 che Hooke aveva pubblicato, scrisse che \"Non si deve pensare che questa idea... di Hooke diminuisca il merito di Newton\"; e che \" l'esempio di Hooke \"serve\" a mettere in evidenza che distanza c'\u00e8 tra una verit\u00e0 solo intravista e una verit\u00e0 dimostrata\".\nDefinizione.\nIn linguaggio moderno, la legge afferma quanto segue:\nConsiderando le unit\u00e0 di misura SI, \"F\" \u00e8 misurata in newton (N), \"m\"1 e \"m\"2 in chilogrammi (kg), \"r\" in metri (m), e la costante \"G\" \u00e8 approssimativamente uguale a 6,674 x 10-11 N m2 kg\u22122.\nIl valore della costante \"G\" \u00e8 stato accuratamente determinato dai risultati dell'esperimento di Cavendish condotto dallo scienziato britannico Henry Cavendish nel 1798, anche se non fu proprio Cavendish a calcolare il valore numerico di \"G\".\nQuesto esperimento fu anche la prima verifica della teoria della gravitazione di Newton tra masse in laboratorio. Ebbe luogo 111 anni dopo la pubblicazione dei \"Principia\" di Newton e 71 anni dopo la sua morte, quindi nessuno dei calcoli di Newton poteva utilizzare il valore di \"G\"; egli poteva soltanto calcolare il valore di una forza rispetto ad un'altra.\nIl teorema del guscio sferico dimostra che corpi rigidi con distribuzioni di massa sfericamente simmetriche attraggono e sono attratti come punti materiali con tutta la massa situata nei loro centri.\nLa legge della gravitazione di Newton assomiglia alla legge di Coulomb delle forze elettriche, usata per calcolare la grandezza della forza elettrica tra due corpi elettricamente carichi. Entrambe sono leggi dell'inverso del quadrato, in cui la forza \u00e8 inversamente proporzionale al quadrato della distanza tra i corpi. La legge di Coulomb ha il prodotto di due cariche al posto del prodotto delle masse, e la costante elettrostatica al posto della costante gravitazionale.\nLa legge di Newton \u00e8 stata successivamente sostituita dalla teoria di Einstein della relativit\u00e0 generale, ma continua ad essere utilizzata come un'eccellente approssimazione degli effetti della gravit\u00e0. La relativit\u00e0 \u00e8 richiesta solo quando c'\u00e8 bisogno di estrema precisione, o quando si tratta di gravitazione per oggetti di \"notevole\" massa e densit\u00e0.\nForma vettoriale.\nLa legge di gravitazione universale di Newton pu\u00f2 essere scritta come un'equazione vettoriale per tener conto della direzione della forza gravitazionale oltre che della sua grandezza. In questa formula, le quantit\u00e0 in grassetto rappresentano vettori.\ndove\nSi pu\u00f2 vedere che la forma vettoriale dell'equazione \u00e8 la stessa della forma scalare indicata in precedenza, tranne che ora F \u00e8 una quantit\u00e0 vettoriale, e il lato destro \u00e8 moltiplicato per l'appropriato vettore unitario. Inoltre, si pu\u00f2 vedere che F12 = \u2212F21.\nCorpi con estensione spaziale.\nSe i corpi in questione hanno un'estensione spaziale (piuttosto che essere dei punti materiali teorici), allora la forza gravitazionale tra loro viene calcolata sommando i contributi dei punti materiali che costituiscono i corpi. Al limite, quando i punti materiali componenti diventano \"infinitamente piccoli\", occorre eseguire l'integrazione della forza (sotto forma vettoriale, vedi sotto) sulle estensioni dei due corpi.\nIn questo modo si pu\u00f2 dimostrare che un oggetto con una distribuzione sfericamente simmetrica della massa esercita su corpi esterni un'attrazione gravitazionale come se tutta la massa dell'oggetto fosse concentrata in un punto al suo centro. (Ci\u00f2 non \u00e8 in genere vero per corpi non sfericamente simmetrici).\nQuando due oggetti solidi entrano in contatto, la forza gravitazionale che li attrae non diventa infinita perch\u00e9 fisicamente la distanza fra due masse non pu\u00f2 essere zero. Pertanto la forza non potr\u00e0 mai essere infinita in condizioni normali.\nPer punti \"all'interno\" di materia con distribuzione sfericamente simmetrica, pu\u00f2 essere utilizzato il teorema del guscio sferico per trovare la forza gravitazionale. Il teorema afferma che le diverse parti della distribuzione di massa influiscono sulla forza gravitazionale misurata in un punto situato a distanza r0 dal centro della distribuzione di massa:\nDi conseguenza, ad esempio, all'interno di un guscio di spessore e densit\u00e0 uniformi non vi \u00e8 alcuna accelerazione gravitazionale netta in alcun punto all'interno della sfera cava.\nInoltre, all'interno di una sfera uniforme la gravit\u00e0 aumenta linearmente con la distanza dal centro; l'aumento dovuto alla massa aggiuntiva \u00e8 1,5 volte la riduzione dovuta alla maggiore distanza dal centro. Pertanto, se un corpo con simmetria sferica presenta un nucleo uniforme e un mantello uniforme con una densit\u00e0 che \u00e8 meno di 2/3 di quella del nucleo, allora la gravit\u00e0 diminuisce inizialmente verso l'esterno al di l\u00e0 del confine e, se la sfera \u00e8 abbastanza grande, ancora verso l'esterno la gravit\u00e0 aumenta di nuovo, ed alla fine supera la gravit\u00e0 al confine nucleo/mantello. La gravit\u00e0 della Terra potrebbe raggiungere il massimo al confine nucleo/mantello.\nIl campo gravitazionale.\nIl \"campo gravitazionale\" \u00e8 un campo vettoriale che descrive la forza gravitazionale che verrebbe applicata, per unit\u00e0 di massa, su un oggetto in un punto qualsiasi dello spazio. In pratica \u00e8 uguale all'accelerazione di gravit\u00e0 in quel punto.\nSi tratta di una generalizzazione della forma vettoriale, che diventa particolarmente utile se pi\u00f9 di due oggetti sono coinvolti (come un razzo tra la Terra e la Luna). Per due oggetti (ad esempio l'oggetto 2 \u00e8 un razzo, l'oggetto 1 la Terra), ci limitiamo a scrivere r al posto di r12 e \"m\" al posto di \"m\"2 e di definire il campo gravitazionale g(r) come:\nin modo tale che possiamo scrivere:\nQuesta formulazione dipende dall\u2019oggetto che causa il campo. Il campo ha unit\u00e0 di accelerazione; in SI, questa \u00e8 m/s2.\nI campi gravitazionali sono anche conservativi; vale a dire che il lavoro compiuto dalla gravit\u00e0 da una posizione ad un'altra \u00e8 indipendente dal cammino. Ci\u00f2 ha la conseguenza che esiste un potenziale campo gravitazionale \"V\" (r) tale che\nSe \"m\"1 \u00e8 un punto materiale o la massa di una sfera con distribuzione di massa omogenea, il campo della forza g(r) all'esterno della sfera \u00e8 isotropo, cio\u00e8, dipende solo dalla distanza \"r\" dal centro della sfera. Allora\nProblemi con la teoria di Newton.\nLa descrizione della gravit\u00e0 di Newton \u00e8 sufficientemente accurata per svariati scopi pratici ed \u00e8 quindi ampiamente utilizzata. Non cambia di molto quando le quantit\u00e0 adimensionali \"\u03c6\"/\"c\"2 e \"(v/c)2\" sono entrambe parecchio minori di uno, dove \"\u03c6\" \u00e8 il potenziale gravitazionale, \"v\" \u00e8 la velocit\u00e0 degli oggetti analizzati, e \"c\" \u00e8 la velocit\u00e0 della luce. Ad esempio, la gravit\u00e0 newtoniana fornisce un'accurata descrizione del sistema Terra/Sole, in quanto\ndove \"r\"orbita \u00e8 il raggio dell'orbita della Terra attorno al Sole.\nIn situazioni in cui uno dei parametri adimensionale \u00e8 grande, allora deve essere usata la relativit\u00e0 generale per descrivere il sistema. La relativit\u00e0 generale si riduce alla gravit\u00e0 newtoniana in presenza di potenziali piccoli e velocit\u00e0 basse, ed \u00e8 per questa ragione che la legge della gravitazione di Newton \u00e8 a volte citata come la relativit\u00e0 generale per basse gravit\u00e0.\nOsservazioni in conflitto con la teoria di Newton.\nIl fatto che la \"massa gravitazionale\" e la \"massa inerziale\" sia la stessa per tutti gli oggetti rimane non spiegato nell'ambito delle teorie di Newton. La Relativit\u00e0 Generale considera ci\u00f2 come un principio fondamentale (vedere il Principio di Equivalenza). Di fatto, gli esperimenti di Galileo, decenni prima di Newton, stabilirono che oggetti che hanno la stessa resistenza dell'aria o di un liquido vengono accelerati dalla forza di gravit\u00e0 della Terra allo stesso modo, indipendentemente dalle loro diverse masse \"inerziali\". Tuttavia, le forze e le energie necessarie per accelerare masse diverse dipendono strettamente dalle loro diverse masse\" inerziali\", come si pu\u00f2 vedere dalla seconda legge del moto di Newton, F = ma.\nIl problema \u00e8 che le teorie di Newton e le sue formule matematiche spiegano e permettono il calcolo (impreciso) degli effetti della precessione del perielio delle orbite e della deflessione dei raggi luminosi. Tuttavia, esse non spiegano l'equivalenza di comportamento di masse diverse sotto l'influenza della gravit\u00e0, a prescindere dalle quantit\u00e0 di materia interessate.\nLe riserve di Newton.\nMentre Newton fu in grado di formulare la legge di gravit\u00e0 nella sua monumentale opera, egli era profondamente a disagio con il concetto di \"azione a distanza\", che le sue equazioni implicavano. Nel 1692, nella sua terza lettera a Bentley, scrisse: \"Che nel vuoto un corpo possa agire a distanza su un altro senza la mediazione di qualsiasi altra cosa, per mezzo e attraverso la quale la loro azione e la loro forza possano essere trasferite dall'uno all'altro, \u00e8 per me un'assurdit\u00e0 cos\u00ec grande a cui, credo, nessun uomo con competenze in questioni filosofiche potrebbe mai credere\".\nEgli non riusc\u00ec mai, secondo le sue parole, \"a stabilire la causa di questa forza\". In tutti gli altri casi, egli us\u00f2 il fenomeno del moto per spiegare l'origine delle varie forze che agiscono sui corpi, ma nel caso della gravit\u00e0, non fu in grado di identificare sperimentalmente il moto che produce la forza di gravit\u00e0 (anche se invent\u00f2 due ipotesi meccaniche nel 1675 e 1717). Inoltre, si rifiut\u00f2 persino di offrire un'ipotesi alla causa di questa forza, con la motivazione che ci\u00f2 sarebbe stato contrario alla sana scienza. Deplor\u00f2 che, per trovare l'origine della forza di gravit\u00e0, \"i filosofi hanno finora tentato la ricerca della natura invano\" poich\u00e9 egli era convinto \"per varie ragioni\" che c'erano \"cause fino ad oggi sconosciute\" che erano fondamentali per tutti i \"fenomeni della natura\".\nQuesti fenomeni fondamentali sono ancora oggetto di indagine e, anche se le ipotesi abbondano, la risposta definitiva deve ancora essere trovata. E nel \"General Scholium\" di Newton del 1713 nella seconda edizione del \"Principia\": \"Non sono stato in grado finora di scoprire la causa di queste propriet\u00e0 della gravit\u00e0 e hypotheses non fingo... \u00c8 sufficiente che la gravit\u00e0 esista davvero e agisca secondo le leggi che ho spiegato, e che serva a tenere conto di tutti i moti dei corpi celesti\".\nLa soluzione di Einstein.\nQueste obiezioni sono state spiegate dalla teoria della relativit\u00e0 generale di Einstein, nella quale la gravitazione \u00e8 un attributo dello spaziotempo curvo invece di essere dovuta a una forza di propagazione tra i corpi. Nella teoria di Einstein, le masse deformano lo spaziotempo nelle loro vicinanze, e altri corpi si muovono in traiettorie determinate dalla geometria dello spaziotempo. Ci\u00f2 ha permesso una descrizione dei moti della luce e delle masse in linea con tutte le osservazioni disponibili. Nella relativit\u00e0 generale, la forza gravitazionale \u00e8 una forza apparente dovuta alla curvatura dello spaziotempo, in quanto l'accelerazione di gravit\u00e0 di un corpo in caduta libera \u00e8 dovuta alla sua linea di universo, essendo una geodetica dello spaziotempo."}
{"id": "42690", "revid": "599013", "url": "https://it.wikipedia.org/wiki?curid=42690", "title": "Greg Louganis", "text": "\u00c8 considerato uno dei pi\u00f9 grandi tuffatori di tutti i tempi: tra il 1976 e il 1988 vinse quattro ori olimpici e cinque titoli mondiali.\nBiografia.\nFiglio di una coppia di adolescenti (padre samoano, madre di origine svedese), Greg Louganis fu adottato a 9 mesi da una famiglia di origine greca. Sin da bambino si dedic\u00f2 alla danza classica e alla ginnastica, che gli risultarono particolarmente utili poi nei tuffi.\nIl suo talento non tard\u00f2 ad emergere. A 16 anni conquist\u00f2 la medaglia d'argento nella piattaforma da 10 metri alle Olimpiadi di Montreal 1976, finendo dietro solo al fuoriclasse italiano Klaus Dibiasi. Due anni dopo, nella stessa specialit\u00e0, vinse il suo primo titolo mondiale.\nIl 1980 era l'anno delle Olimpiadi di Mosca. Dopo il ritiro di Dibiasi, gli esperti pronosticavano la doppia vittoria di Louganis dalla piattaforma e dal trampolino, ma il boicottaggio statunitense, in risposta all'invasione dell'Afghanistan da parte delle truppe sovietiche, gli imped\u00ec di partecipare e giocarsi le sue \"chance\" di medaglia.\nLe aspettative vennero confermate due anni dopo, quando Louganis vinse il doppio titolo mondiale nei tuffi dalla piattaforma da 10\u00a0m e dal trampolino da 3\u00a0m. Ai Giochi di Los Angeles 1984 arriv\u00f2 per lui anche il doppio titolo olimpico, sempre nelle stesse due specialit\u00e0.\nIl tuffatore americano continu\u00f2 a dominare le gare nei quattro anni successivi, aggiudicandosi di nuovo il doppio titolo prima ai mondiali del 1986, poi alle Olimpiadi del 1988. Proprio ai Giochi olimpici di Seul accadde un episodio che fece entrare Louganis nell'immaginario degli \"eroi olimpici\": nel penultimo turno della qualificazione della gara dal trampolino, and\u00f2 a sbattere con la testa contro il trampolino durante l'esecuzione del tuffo. Ci furono attimi di apprensione nel pubblico, ma Louganis, dopo essersi fatto medicare la ferita, riusc\u00ec a concludere la prova e a qualificarsi per la finale, dove vinse la sua quarta ed ultima medaglia d'oro olimpica.\nNel 1993 \u00e8 stato inserito nella International Swimming Hall of Fame, la \"Hall of Fame\" internazionale degli sport acquatici.\nIl coming out.\nDal 1983 al 1989, Louganis ha avuto una relazione sentimentale con il suo manager, R. James \"Jim\" Babbitt.\nNel 1994 Louganis dichiar\u00f2 pubblicamente la sua omosessualit\u00e0, e prese parte ai Gay Games. Un anno dopo disse di essere sieropositivo al virus HIV. Rivel\u00f2 di sapere da anni di essere sieropositivo, sin da prima delle Olimpiadi di Seul. L'annuncio caus\u00f2 polemiche come nel caso dell'incidente accaduto nella qualificazione del trampolino: Louganis fu accusato di essersi fatto medicare la ferita sanguinante senza avvertire nessuno sul pericolo di contagio.\nNel 1997 un film televisivo con l'attore Mario L\u00f3pez come protagonista ed un libro, intitolati entrambi \"Breaking the Surface: the Greg Louganis Story\", hanno ripercorso le tappe principali della vita di Louganis.\nIl 12 ottobre 2013 ha sposato a Malib\u00f9 il compagno Johnny Chaillot, un assistente legale. I due hanno divorziato nel 2021."}
{"id": "42691", "revid": "834", "url": "https://it.wikipedia.org/wiki?curid=42691", "title": "Gregory Efthimios Louganis", "text": ""}
{"id": "42692", "revid": "84604", "url": "https://it.wikipedia.org/wiki?curid=42692", "title": "Luce zodiacale", "text": "In astronomia, la luce zodiacale \u00e8 una debole luminosit\u00e0 che appare lungo l'eclittica, in particolare nelle vicinanze del Sole. Il periodo migliore per osservarla \u00e8 la primavera, dopo che le luci del tramonto sono completamente scomparse, mentre d'autunno subito prima dell'alba. \u00c8 cos\u00ec debole da essere completamente invisibile se la Luna \u00e8 presente in cielo o se si proietta sulla Via Lattea. La luce zodiacale decresce di intensit\u00e0 allontanandosi dal Sole, ma in notti molto buie \u00e8 stato osservato un cerchio completo attorno all'eclittica. Dato che tale fenomeno luminoso \u00e8 delimitato ai dintorni dell'eclittica, pu\u00f2 essere sempre osservato entro la regione zodiacale ed \u00e8 per questo che viene denominato \"luce zodiacale\"\"\".\nIn realt\u00e0, la luce zodiacale copre l'intero cielo, ed \u00e8 responsabile per il 60% della luminosit\u00e0 totale del cielo in una notte senza Luna.\nNella zona direttamente opposta al Sole si trova a volte una regione un poco pi\u00f9 luminosa del resto, chiamata col termine tedesco \"Gegenschein\" (traducibile come \"bagliore opposto\" o \"bagliore riflesso\").\nLa luce zodiacale \u00e8 la riflessione della luce solare da parte delle particelle di polvere presenti nei piani orbitali del sistema solare. L'ammontare di polvere necessaria \u00e8 sorprendentemente basso: se si trattasse di particelle grandi 1 millimetro si troverebbero a 8 chilometri di distanza l'una dall'altra, supponendo che esse abbiano un'albedo (potere riflettente) pari a quello della superficie lunare, che \u00e8 molto scura. Questo materiale \u00e8 concentrato in un volume a forma di lente, centrato sul Sole, e che si estende ben al di l\u00e0 dell'orbita terrestre.\nIl gegenschein \u00e8 causato dalla riflessione della luce solare verso la Terra da parte delle polveri che permeano il piano del sistema solare (in modo similare alla riflessione della luce solare da parte della Luna quando si trova in opposizione rispetto al Sole).\nStoricamente l'astronomo italo-francese Giovanni Domenico Cassini fu uno dei primi studiosi ad osservarla in epoca moderna nel 1668, chiamandola \"spina celeste meteora\". Inizialmente, non seppe spiegare l'origine di questo fenomeno, eventualmente attribuibile ad una nuova cometa. Secondo alcune fonti, alcuni anni dopo giunse ad una spiegazione simile a quella accettata attualmente."}
{"id": "42696", "revid": "84604", "url": "https://it.wikipedia.org/wiki?curid=42696", "title": "Gegenschein", "text": "In astronomia, il Gegenschein (parola tedesca traducibile come \"bagliore opposto\" o \"bagliore riflesso\") \u00e8 una debole luminosit\u00e0 visibile nel cielo nella direzione esattamente opposta al Sole, causata dalla riflessione della luce solare da parte delle particelle di polvere presenti nei piani orbitali del sistema solare. Il \"Gegenschein\" \u00e8 una parte di una luminosit\u00e0 pi\u00f9 estesa, chiamata luce zodiacale.\nIl suo aspetto \u00e8 di una regione ovale debolmente luminosa, larga alcuni gradi e lunga 10-15\u00b0, orientata lungo il piano dell'eclittica. \u00c8 cos\u00ec debole che non pu\u00f2 essere vista se nel cielo \u00e8 presente la Luna, oppure se si trova sovrapposta alla Via Lattea.\nLa \"luce zodiacale\" (dal greco \u03b6\u1ff4\u03b4\u03b9\u03bf\u03bd, \"z\u00f3dion\", \"segno dello zodiaco\") \u00e8 un fenomeno luminoso permanente ed estremamente debole nel cielo, che fa parte dei fenomeni astronomici. Dato che tale fenomeno luminoso \u00e8 delimitato ai dintorni dell'eclittica, pu\u00f2 essere sempre osservato entro la regione zodiacale ed \u00e8 per questo che viene denominato \"luce zodiacale\"\"\".\nLa luce zodiacale abbraccia praticamente l'intera volta celeste; l'osservazione visiva, tuttavia, \u00e8 possibile solo in condizioni favorevoli prima dell'aurora o dopo il crepuscolo ed \u00e8 comunque visibile solamente una piccola parte del fenomeno.\nL'osservazione.\nPoco dopo il crepuscolo astronomico, in pianura o in riva al mare, nelle notti assolutamente serene, si pu\u00f2 riconoscere una sottile striscia di luce a ovest sopra l'orizzonte. Questo fenomeno luminoso \u00e8 largo qualche palmo e visibile per circa due ore.\nNelle regioni equatoriali la luce zodiacale \u00e8 osservabile tutto l'anno, purch\u00e9 ci si trovi abbastanza lontani da fonti di luce artificiali (vedi inquinamento luminoso). Il fenomeno \u00e8 visibile in ampiezza moderata specialmente in primavera dopo il tramonto e in autunno prima del sorgere del Sole.\nLa debolezza del fenomeno lo rese ufficialmente sconosciuto fino al 1854, quando ne fu registrata la prima osservazione dall'astronomo danese Theodor Brorsen che pubblic\u00f2 in quell'anno la prima ricerca organica sul Gegenschein con alcune intuizioni esatte."}
{"id": "42698", "revid": "174925", "url": "https://it.wikipedia.org/wiki?curid=42698", "title": "Occhio nudo", "text": "In astronomia, occhio nudo \u00e8 un'espressione che indica le osservazioni condotte senza l'ausilio di nessuno strumento, come telescopi o binocoli, ma solo l'occhio umano. Si utilizza in riferimento a corpi e fenomeni celesti visibili da chiunque, come i pianeti pi\u00f9 vicini alla Terra, le stelle dalla magnitudine apparente minore, le congiunzioni astronomiche, alcune comete, alcuni sciami meteorici.\nNormalmente l'occhio nudo pu\u00f2 vedere stelle con magnitudine apparente inferiore a 6 e la risoluzione angolare \u00e8 di circa 3 primi d'arco. Ad esempio \u00e8 possibile separare ad occhio nudo le componenti principali della stella quadrupla e osservare il pianeta Urano. Queste prestazioni richiedono condizioni ottimali, come un'eccellente trasparenza del cielo e un ambiente buio e privo di inquinamento luminoso. Alcune persone hanno una vista pi\u00f9 acuta: aneddoti non verificabili, riportano la visione ad occhio nudo dei satelliti galileiani di Giove o delle fasi di Venere.\nL'oggetto pi\u00f9 lontano visibile ad occhio nudo \u00e8 la Galassia del Triangolo."}
{"id": "42699", "revid": "767487", "url": "https://it.wikipedia.org/wiki?curid=42699", "title": "Piccoli ladri", "text": "Piccoli ladri (\"Sag-haye Velgrad\") \u00e8 un film iraniano del 2004 diretto da Marzieh Meshkini in concorso alla 61\u00aa Mostra internazionale d'arte cinematografica di Venezia.\nTrama.\nI protagonisti sono due bimbi soli al mondo, fratello e sorella, che vagano per le strade di Kabul. Una sera, per\u00f2, il regolamento della prigione che 'ospita' la madre (dove di solito passano la notte) \u00e8 cambiato e i due ragazzini non hanno pi\u00f9 accesso al carcere. Sono cos\u00ec costretti a dormire per strada e a combattere la fame e il freddo. Durante tutte le loro atroci esperienze li accompagna un cagnolino che loro salvano all'inizio del film. L'unica possibilit\u00e0 per entrare nuovamente nel carcere e rincontrare la madre, \u00e8 quella di commettere un furto. Grazie allo spunto di un film ruberanno una bicicletta.\nCuriosit\u00e0.\nI due bambini prima di decidere di commettere il furto di una bicicletta guarderanno al cinema il film \"Ladri di biciclette\" di Vittorio De Sica."}
{"id": "42704", "revid": "767487", "url": "https://it.wikipedia.org/wiki?curid=42704", "title": "Remote access", "text": "Remote Access \"(Udalionnyj Dostup)\" \u00e8 un film russo del 2004 diretto dalla regista Svetlana Proskurina.\n\u00c8 stato presentato in concorso alla 61\u00aa Mostra internazionale d'arte cinematografica di Venezia.\nTrama.\nDue ragazzi si conoscono e si innamorano vivendo la loro tenera storia d'amore con conversazioni al telefono; lei deve confrontarsi con un grande dolore dovuto alla morte per annegamento della madre e della sorella. Vecchie ferite si riaprono. I due non si incontreranno mai."}
{"id": "42708", "revid": "228587", "url": "https://it.wikipedia.org/wiki?curid=42708", "title": "Equilibrio di Nash", "text": " \nIn teoria dei giochi si definisce equilibrio di Nash un profilo di strategie (una per ciascun giocatore) rispetto al quale nessun giocatore ha interesse ad essere l'unico a cambiare.\nNascita del teorema di Nash.\nLa prima formulazione di questo teorema, relativo alla nozione di equilibrio pi\u00f9 famosa della teoria dei giochi per quel che riguarda i \"giochi non cooperativi\", appare in un brevissimo articolo apparso nel 1950 dove John Nash, allora dottorando a Princeton, spiega la sua idea di fondere intimamente due concetti apparentemente assai lontani: quella di un punto fisso in una trasformazione di coordinate, e quella della strategia pi\u00f9 razionale che un giocatore pu\u00f2 adottare, quando compete con un avversario anch'esso razionale, estendendo la teoria dei giochi ad un numero arbitrario di partecipanti, o agenti. Nash dimostra che, sotto certe condizioni, esiste sempre una situazione di equilibrio, che si ottiene quando ciascun individuo che partecipa a un dato gioco sceglie la sua mossa strategica in modo da massimizzare il suo payoff, sotto la congettura che il comportamento dei rivali non varier\u00e0 a motivo della sua scelta (vuol dire che anche conoscendo la mossa dell'avversario, il giocatore non farebbe una mossa diversa da quella che ha deciso).\nIl risultato di Nash pu\u00f2 essere visto come una estensione rilevante rispetto al caso dei \"giochi a somma zero\" studiati in precedenza da John von Neumann. L'idea di equilibrio rappresenta anche una variazione concettuale significativa rispetto all'approccio di von Neumann, che faceva ricorso all'idea di minimax.\nL'equilibrio di Nash.\nVediamo ora pi\u00f9 nel dettaglio cosa si intende esattamente per \"equilibrio di Nash\". A tal fine, pu\u00f2 essere utile chiarire alcuni semplici aspetti matematici della teoria dei giochi e definire alcuni concetti basilari.\nUn gioco \u00e8 caratterizzato da:\ndi \"strategie\" che il giocatore \"i\"-esimo ha a disposizione, cio\u00e8 l'insieme delle azioni che esso pu\u00f2 compiere; per brevit\u00e0 indicheremo nel seguito con formula_2 la strategia scelta dal giocatore \"i\";\nche associa al giocatore \"i\" il guadagno (detto anche \"pay-off\") derivante da ogni combinazione di strategie (il guadagno di un giocatore in generale dipende infatti non solo dalla sua strategia ma anche dalle strategie scelte dagli avversari).\nUn equilibrio di Nash per un dato gioco \u00e8 una combinazione di strategie (che indicheremo con l'apice \"e\")\ntale che\nper ogni \"i\" e per ogni strategia formula_2 scelta dal giocatore \"i\"-esimo.\nIl significato di quest'ultima disuguaglianza \u00e8 molto semplice: se un gioco ammette almeno un equilibrio di Nash, ogni agente ha a disposizione almeno una strategia formula_7 dalla quale non ha alcun interesse ad allontanarsi se tutti gli altri giocatori hanno giocato la propria strategia formula_8. Infatti, come si pu\u00f2 desumere direttamente dalla disuguaglianza, se il giocatore \"i\" gioca una qualunque strategia a sua disposizione diversa da formula_7, mentre tutti gli altri hanno giocato la propria strategia formula_8, pu\u00f2 solo peggiorare il proprio guadagno o, al pi\u00f9, lasciarlo invariato. Se ne deduce quindi che se i giocatori raggiungono un equilibrio di Nash, nessuno pu\u00f2 pi\u00f9 migliorare il proprio risultato modificando solo la propria strategia, ed \u00e8 quindi vincolato alle scelte degli altri. Poich\u00e9 questo vale per tutti i giocatori, \u00e8 evidente che se esiste un equilibrio di Nash ed \u00e8 unico, esso rappresenta la \"soluzione\" del gioco, in quanto nessuno dei giocatori ha interesse a cambiare strategia.\nIl contributo pi\u00f9 importante dato da John Nash alla teoria dei giochi \u00e8 la dimostrazione matematica dell'esistenza di questo equilibrio. In particolare egli ha dimostrato che ogni gioco finito ha almeno un equilibrio di Nash, eventualmente in strategie miste. Per \"gioco finito\" si intende un gioco con un numero qualunque ma finito di giocatori e di strategie, e per \"strategia mista\" per un dato giocatore si intende una distribuzione di probabilit\u00e0 sulle strategie a disposizione del suddetto giocatore.\nTeorema.\nSia formula_11 un gioco non cooperativo ad formula_12 giocatori. Si supponga che valgano le seguenti:\nAllora il gioco ammette almeno un equilibrio di Nash.\nDimostrazione.\nInnanzitutto, consideriamo la funzione miglior risposta (best replay) del giocatore formula_22-esimo formula_25, definita come formula_26. Si noti che formula_27. Data la funzione miglior risposta del gioco formula_28, definita come formula_29, si ha che formula_30 \u00e8 un equilibrio di Nash se e solo se formula_30 \u00e8 un punto fisso della funzione miglior risposta del gioco, cio\u00e8 formula_32.\nQuindi, se verifichiamo che la funzione miglior risposta del gioco, formula_33, soddisfa le ipotesi del teorema di Kakutani, avremo la tesi.\nEquilibrio di Nash e ottimo di Pareto.\nPer concludere, \u00e8 opportuno fare una breve riflessione sul significato profondo del concetto di \"equilibrio di Nash\". Si \u00e8 visto infatti come esso rappresenti una situazione nella quale nessun agente razionale ha interesse a cambiare strategia e come sia il frutto della scelta, da parte di tutti i giocatori, della propria strategia dominante: lequilibrio di Nash\" rappresenta quindi la situazione nella quale il gruppo si viene a trovare se ogni componente del gruppo fa ci\u00f2 che \u00e8 meglio per s\u00e9, cio\u00e8 mira a massimizzare il proprio profitto a prescindere dalle scelte degli avversari. Tuttavia, non \u00e8 detto che l'equilibrio di Nash sia la soluzione migliore per tutti. Infatti, se \u00e8 vero che in un equilibrio di Nash il singolo giocatore non pu\u00f2 aumentare il proprio guadagno modificando solo la propria strategia, non \u00e8 affatto detto che un gruppo di giocatori, o, al limite, tutti, non possano aumentare il proprio guadagno allontanandosi congiuntamente dall'equilibrio. \u00c8 noto infatti che l'equilibrio di Nash pu\u00f2 non essere un \"ottimo di Pareto\"\"' (o \"ottimo paretiano\"), e quindi possano esistere altre combinazioni di strategie che conducono a migliorare il guadagno di alcuni senza ridurre il guadagno di nessuno, o addirittura, come accade nel caso del \"dilemma del prigioniero\", ad aumentare il guadagno di tutti. Analogamente, il risultato migliore per tutti pu\u00f2 non essere un equilibrio. Supponiamo quindi che in un gioco esista un equilibrio di Nash ed esista anche una combinazione di strategie ottimale, che indicheremo con l'apice \"o\", tale che\nper ogni \"i\", ma che questa tale combinazione non sia un equilibrio, come accade nel \"dilemma del prigioniero\", o, in altre parole, che formula_79 non sia una strategia dominante. In tal caso, ogni singolo agente avr\u00e0 a disposizione almeno una strategia formula_7 diversa da formula_79 che gli permette di migliorare ulteriormente il proprio profitto modificando la sua sola strategia, vale a dire che esiste per ogni agente una formula_7 tale che\nConseguentemente, per l'assioma di razionalit\u00e0, sar\u00e0 portato a preferire una strategia diversa da formula_79. Inoltre, l'incremento di guadagno rispetto all'equilibrio di Nash derivante dalla scelta della strategia formula_79, dipende, come sempre, dal fatto che tutti abbiano scelto tale strategia, poich\u00e9 in generale il guadagno di \"i\" dipende dalle scelte di tutti i giocatori; non essendo formula_79 una strategia dominante, \u00e8 possibile che se anche uno solo degli agenti sceglie di non giocare formula_79 , gli altri subiscano una riduzione del proprio guadagno rispetto a quello che avrebbero ottenuto giocando una strategia ottimale. In conclusione, ogni giocatore trover\u00e0 comunque preferibile non rischiare e giocare la propria strategia dominante, e la soluzione del gioco rester\u00e0 comunque l'equilibrio di Nash, anche se esso non garantisce il massimo guadagno possibile.\nNon si deve tuttavia pensare che non sia possibile raggiungere una situazione nella quale tutti ottengono il miglior risultato possibile se esso non \u00e8 un equilibrio (in alcuni casi formula_79 coincide con formula_7 e quindi il problema non si pone): ci\u00f2 \u00e8 possibile ma a condizione che si instauri una cooperazione tra i giocatori, vale a dire che tutti agiscano non col fine di ottenere il miglior risultato per s\u00e9, ma di ottenere il miglior risultato per il gruppo, e quindi, indirettamente, ottenendo un risultato migliore anche per s\u00e9 (anche questo concetto \u00e8 ben esemplificato nel \"dilemma del prigioniero\"). Poich\u00e9 tuttavia spesso la razionalit\u00e0 collettiva contrasta con quella individuale, \u00e8 nella maggior parte dei casi necessario un accordo vincolante tra i giocatori (e quindi una istituzione che vigili su tale accordo) ed una sanzione nei confronti di chi non lo rispetta, riducendo quindi il profitto del singolo se esso si allontana dalla combinazione di strategie che garantisce a tutti il miglior risultato, affinch\u00e9 nessuno trovi preferibile defezionare.\nEsempio: il \"dilemma del prigioniero\".\nIl \"dilemma del prigioniero\" fornisce un valido spunto per confrontare i due concetti di equilibrio di Nash e ottimo di Pareto, e per comprenderne l'applicazione in economia. Riprendendo quanto illustrato nella definizione matematica dell'equilibrio di Nash, vediamo la loro applicazione al caso del \"dilemma del prigioniero\". Le possibili scelte per due prigionieri in celle diverse non comunicanti sono parlare (accusando l'altro) o non parlare.\nSe entrambi conoscono queste regole e non prendono accordi, la scelta che corrisponde all'equilibrio di Nash \u00e8 di parlare, per entrambi.\nDa questo esempio si vede che la teoria nei casi reali non \u00e8 sempre la soluzione migliore (o talvolta non \u00e8 sufficientemente realistica).\nEntrambi i giocatori hanno a disposizione le stesse strategie (due) e gli stessi pay-off (2x2) che sono (indicheremo per brevit\u00e0 \"confessa\" con \"c\" e \"non confessa\" con \"n\" e gli anni di carcere col segno meno poich\u00e9 rappresentano perdite e quindi guadagni negativi):\nSi deduce immediatamente che, per entrambi, la strategia dominante \u00e8 \"confessa\", infatti\ne\nquindi qualunque sia la scelta dell'avversario, scegliere \"confessa\" garantisce sempre un guadagno maggiore rispetto a scegliere \"non confessa\". \u00c8 immediato riconoscere come la combinazione di strategie dominanti \"confessa\"-\"confessa\" soddisfi la disuguaglianza che definisce l'equilibrio di Nash, infatti per entrambi i giocatori\n(per il secondo giocatore la disuguaglianza \u00e8 soddisfatta invertendo l'ordine delle strategie). In sostanza, posto che il secondo giocatore confessi, il primo deve scegliere anch'esso \"confessa\", e non pu\u00f2 aumentare il proprio guadagno cambiando solo la sua strategia: il suo pay-off nel caso \"non confessa\"-\"confessa\" \u00e8 minore di quello che otterrebbe giocando l'equilibrio. \"confessa\"-\"confessa\" \u00e8 inoltre l'unico equilibrio del gioco, infatti nessun'altra combinazione di strategie soddisfa la disuguaglianza.\nLa soluzione del gioco \u00e8 quindi che entrambi confessino, ottenendo 6 anni di carcere ciascuno. \nL'aspetto tuttavia pi\u00f9 interessante del dilemma del prigioniero \u00e8 il seguente: tutte le combinazioni di strategie, ad eccezione dell'equilibrio di Nash, sono \"ottimi paretiani\". Infatti, presa una qualunque di queste combinazioni, non \u00e8 possibile trovarne un'altra che comporti per almeno uno dei due giocatori una riduzione degli anni di carcere senza che aumentino quelli dell'altro. Questo concetto non \u00e8 invece applicabile all'equilibrio \"confessa\"-\"confessa\": la combinazione \"non confessa\"-\"non confessa\" porta ad una riduzione degli anni di carcere per entrambi i giocatori (un anno ciascuno invece di 6) e poich\u00e9\nper ogni \"i\", (\"c\", \"c\") non \u00e8 una soluzione Pareto-ottimale.\nL'ottimo paretiano \u00e8 un concetto di grande importanza in economia: un Ottimo di Pareto si definisce come una situazione nella quale, indipendentemente dalla specifica allocazione delle risorse, non sia possibile trovare un'altra che porti ad un incremento della ricchezza di alcuni senza sottrarre ricchezza ad altri. La ragione dell'importanza dell'ottimo di Pareto \u00e8 intuitiva: se esiste una soluzione che comporta un incremento del guadagno di qualcuno senza che nessuno subisca delle perdite, vuol dire che esistono delle risorse che non sono state allocate o che sono state allocate male; meglio quindi cambiare allocazione. Nel caso dell'ottimo paretiano, infatti, l'ulteriore arricchimento di qualcuno passa necessariamente per l'impoverimento di qualcun altro. Il dilemma del prigioniero mette in luce un concetto cardine dell'economia: l'ottimo di Pareto \u00e8 razionale dal punto di vista collettivo, ma non lo \u00e8 affatto dal punto di vista individuale; in sostanza, se gli N agenti di un gioco (e quindi, per estensione, di un mercato) agiscono secondo la razionalit\u00e0 individuale, cio\u00e8 col solo fine di massimizzare il proprio profitto personale, non \u00e8 detto che essi raggiungano un ottimo di Pareto. In alcuni casi lo raggiungono ed in altri no; in quest'ultimo caso le loro azioni comportano una dispersione o cattiva allocazione di risorse.\nIl confronto tra \"equilibrio di Nash\" e \"ottimo paretiano\" fa dubitare della generalit\u00e0 di quanto sostenuto da Adam Smith. Egli infatti riteneva che se ogni componente di un gruppo persegue il proprio interesse personale e vi sono condizioni di concorrenza perfetta, l'equilibrio che ne esce \u00e8 uno nel quale ogni azione individuale accresce la ricchezza complessiva del gruppo. Un ottimo di Pareto, insomma. Oggi invece sappiamo che se ogni componente del gruppo fa ci\u00f2 che \u00e8 meglio per s\u00e9, il risultato cui si giunge \u00e8, in generale, un equilibrio di Nash ma non necessariamente un ottimo di Pareto: \u00e8 quindi possibile che, se ogni agente fa solo il proprio interesse personale, si giunga ad un'allocazione inefficiente delle risorse. Nel caso del dilemma del prigioniero, ci\u00f2 \u00e8 evidente: il valore minimo possibile di anni di carcere \u00e8 0 per il singolo e 2 per il gruppo, ma se entrambi scelgono la propria strategia dominante, ne ottengono 6 a testa.\nL'equilibrio di duopolio di Cournot e l'economia.\nTale nozione di equilibrio costituisce una generalizzazione dell'equilibrio di duopolio che Antoine Augustine Cournot, matematico ed economista, descrisse gi\u00e0 nel 1838. "}
{"id": "42710", "revid": "2225", "url": "https://it.wikipedia.org/wiki?curid=42710", "title": "Teoria dei Giochi", "text": ""}
{"id": "42711", "revid": "1543377", "url": "https://it.wikipedia.org/wiki?curid=42711", "title": "Kinmei", "text": "\u00c8 il primo sovrano del paese a cui la storiografia moderna assegna datazioni sufficientemente credibili anche se, specialmente per quanto riguarda i primi anni di regno, talvolta date ed avvenimenti si accavallano con quelli del suo predecessore, il fratellastro Senka.\nGli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nSecondo i \"Nihongi\", fu col suo regno che cominci\u00f2, nel 550, il periodo Asuka, la prima parte del periodo classico dell'antica provincia di Yamato e del Giappone, mentre secondo altre fonti tale periodo inizia nel 538, lasciando spazio all'ipotesi che il suo regno sia cominciato prima del 539.\nBiografia.\nIl suo nome era Amekuni Oshiharaki Hironiwa, ed era figlio dell'imperatore Keitai e dell'imperatrice consorte Tashikara. Era l'unico figlio maschio dell'imperatrice Tashikara ed il legittimo erede al trono del Crisantemo. Succedette per\u00f2 al fratellastro Senka, che l'aveva nominato suo erede, dopo che questi mor\u00ec il 15 marzo 539. Divenne sovrano all'et\u00e0 di trent'anni, due mesi dopo la morte di Senka.\nKinmei non regn\u00f2 con l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nQuando sal\u00ec al trono, Kinmei spost\u00f2 la capitale da Sakurai alla vicina Asuka-ky\u014d, secondo la tradizione che vede di cattivo auspicio per un imperatore giapponese risiedere nello stesso palazzo del defunto predecessore, e fece costruire il palazzo imperiale Shikishima no Kanazashi (\u78ef\u57ce\u5d8b\u91d1\u523a\u5bae). Tali localit\u00e0 si trovavano nella provincia di Yamato, il cui territorio corrisponde a quello dell'odierna prefettura di Nara.\nUn mese dopo l'investitura, spos\u00f2 la principessa Iwa, figlia dell'imperatore Senka, la moglie era quindi anche sua nipote.\nI suoi pi\u00f9 influenti ministri furono:\nMentre i Nakatomi ed i Mononobe erano devoti all'antica tradizione shintoista, i Soga, di origini coreane, erano buddhisti e si adoperarono per l'introduzione a corte della loro religione. Ci\u00f2 gener\u00f2 una lotta per il potere tra i tre clan che sarebbe durata per oltre un secolo.\nDurante il regno di Kinmei, Soga no Iname acquis\u00ec grande potere, dando in moglie al giovane sovrano due delle sue figlie, Soga no Kitashi-Hime e Soga no Oane-Hime. Queste avrebbero partorito tre dei successivi imperatori, Y\u014dmei, Sushun e Suiko, la prima donna sovrano del Giappone.\nLa politica estera di quel tempo vide l'intromissione della corte di Yamato negli affari interni dei tre Regni di Corea, privilegiando il regno di Baekje, con cui fu cementata l'antica alleanza. Il sovrano di quel paese invi\u00f2 statue di Buddha e testi sacri buddhisti in Giappone, che furono accolti dall'imperatore con gioia. Dopo il benestare di Soga no Iname ed i dubbi espressi dai Mononobe e dai Nakatomi, Kinmei accett\u00f2 i doni e Soga no Iname fond\u00f2 un tempio buddhista per ospitare gli oggetti sacri. Questo evento epocale provoc\u00f2 il risentimento dei Mononobe e dei Nakatomi che, approfittando di un'epidemia di peste che stava dilagando, convinsero l'imperatore che l'accettazione del buddhismo aveva risvegliato l'ira delle divinit\u00e0 shintoiste, e questi fece gettare in mare le statue e incendiare il tempio.\nTali eventi non modificarono la stima di Kinmei per Iname, che conserv\u00f2 la carica di \u014comi e continu\u00f2 ad essere uno degli uomini pi\u00f9 fidati del sovrano. Negli anni a seguire si intensificarono gli sforzi bellici giapponesi in Corea a difesa degli alleati di Baekje e di Gaya dagli attacchi dei regni di Goguryeo e Silla. Gran parte degli eventi del regno di Kinmei sono relativi alle guerre, alle successive riappacificazioni ed ai rapporti diplomatici con i regni coreani.\nKinmei mor\u00ec nell'estate del 571 nel suo palazzo imperiale, e lasci\u00f2 il regno al figlio Nunakura no Futotamashiki, che aveva nominato erede al trono e sarebbe diventato l'imperatore Bidatsu. Secondo i \"Nihongi\", Kinmei venne sepolto nel mausoleo \"Hinokuma no saki Ai no misasagi\" a lui dedicato, che si trova a Nara.\nGenealogia.\nSecondo i \"Nihongi\", Kinmei ebbe sei mogli e 25 figli, 16 maschi e 9 femmine, mentre secondo i \"Kojiki\" ebbe 5 mogli. Le prime tre erano figlie del fratellastro Senka e altre due erano figlie dell'\u014comi Soga no Iname"}
{"id": "42715", "revid": "2014155", "url": "https://it.wikipedia.org/wiki?curid=42715", "title": "Ivan II di Russia", "text": "A causa dei continui dissapori e delle continue razzie perpetrate dalle truppe tataro-mongole, Ivan, appena salito al trono, cerc\u00f2 di abbandonare la tradizionale politica moscovita di alleanza con il Khanato dell'Orda d'Oro, per allearsi con il Granducato di Lituania, il cui potere si stava consolidando ad ovest. Tale politica fu tuttavia presto abbandonata e Ivan, come i suoi predecessori, giur\u00f2 fedelt\u00e0 all'Orda.\nI contemporanei descrissero Ivan come un sovrano pacifico e apatico, votato all'inazione persino quando Algirdas di Lituania conquist\u00f2 la capitale del suocero, Brjansk, e quando Oleg di Rjazan' bruci\u00f2 numerosi villaggi in Moscovia. Il clero ortodosso, guidato dal metropolita Alessio, fu tuttavia determinante nel consolidare il ruolo del Gran Principe. \nDurante il suo regno, pur non eguagliando le conquiste del padre e del nonno, Ivan annesse alla Moscovia aree a sud-ovest di Mosca, incluse Borovsk e Vereja. Mor\u00ec nel 1359 e fu sepolto nella Cattedrale dell'Arcangelo Michele.\nMatrimoni e discendenza.\nIvan si spos\u00f2 due volte. \nNel 1341 convol\u00f2 a nozze con Fedosia Dmitrievna, figlia di Dmitrij Romanovi\u010d, principe di Brjansk. Dopo che questa mor\u00ec, nel 1342, senza avere generato alcun discendente, Ivan rimase nello stato di vedovanza per tre anni. Nel 1345 spos\u00f2 in seconde nozze Aleksandra Ivanovna Veljaminova, figlia di Vasilij Veljaminov, boiaro moscovita. Da quest'ultima ebbe quattro figli:"}
