{"id": "47939", "revid": "767487", "url": "https://it.wikipedia.org/wiki?curid=47939", "title": "Rashomon", "text": " \u00e8 un film del 1950 diretto da Akira Kurosawa. In Italia \u00e8 stato distribuito anche come Rasciomon.\nIl film tratta della capacit\u00e0 dell\u2019uomo di mentire, e di mentire anche a se stesso. Tutti i personaggi infatti mentono, mentono per salvare il proprio onore. Non \u00e8 un film sul relativismo, come a volte \u00e8 stato equivocato nonostante le dichiarazioni di segno opposto dello stesso regista, e sulla molteplicit\u00e0 della verit\u00e0, verit\u00e0 che nel film \u00e8 una e una soltanto, mentre a cambiare sono solo le versioni secondo l\u2019interesse di chi le racconta.\nIl film impose il grande talento dell'attore Toshir\u014d Mifune sulla scena internazionale. Ispirato principalmente al racconto \"Nel bosco\" di Akutagawa, fu integrato con estratti da \"Rash\u014dmon\", dello stesso autore. Inoltre il regista aggiunse un finale non presente nei racconti, cercando di smorzare il forte nichilismo della storia.\nGirato nella foresta vergine di Nara, nei dintorni di Kyoto, con un budget bassissimo, il film venne messo in circolazione in Giappone il 25 agosto 1950, contro il parere dei dirigenti della Daiei Motion Picture Company (la casa produttrice), che non ritenevano meritevole. Grazie all'interessamento di Giuliana Stramigioli, docente di italiano presso l'Universit\u00e0 degli Studi Stranieri di Tokyo e fondatrice della Italifim, Kurosawa riusc\u00ec ad inviare il film in Italia, dove venne presentato al Festival di Venezia, vincendo il Leone d'oro al miglior film. Pochi mesi dopo il film vinse anche un Premio Oscar come miglior film straniero (il quale all'epoca era assegnato \"ad honorem\"). Si apr\u00ec cos\u00ec il successo internazionale per un film (e per un regista) che in patria aveva trovato poco apprezzamento.\nTitolo.\n o vuol dire \"La porta nelle mura difensive\" (il carattere \u751f sar\u00e0 utilizzato solo in seguito ed \u00e8 una delle tante denominazioni per porta) ed era uno dei due principali accessi alla citt\u00e0 di Ky\u014dto, in Giappone, quello a sud, contrapposto a Suzakumon a nord.\nTrama.\nPeriodo Heian, in una giornata di pioggia incessante, un boscaiolo, un monaco e un passante si fermano a parlare di un fatto increscioso avvenuto qualche tempo prima.\nSi tratta dell'uccisione di un samurai, avvenuta per mano di un brigante che avrebbe anche abusato della moglie di lui. Il monaco (Minoru Chiaki), che aveva deposto al processo come testimone in quanto aveva incrociato lungo la strada la coppia prima del fattaccio, inizia a raccontare in flashback la storia come vi ha assistito nel tribunale. Riporta cos\u00ec le versioni del brigante-violentatore Taj\u014dmaru, della moglie del samurai, e anche della vittima (che avrebbe parlato attraverso una medium). Le versioni sono contrastanti e non si capisce bene quale sia la verit\u00e0. Infine il boscaiolo, che era colui che aveva rinvenuto il cadavere nel bosco, confessa agli uomini che attendono la fine della pioggia che anche lui \u00e8 stato un testimone diretto, ma che non lo ha riferito al tribunale per non rimanere invischiato nella vicenda.\nL'ultima versione \u00e8 apparentemente la pi\u00f9 realistica, perch\u00e9 non enfatizza il ruolo di ciascun protagonista nella vicenda, anzi li sminuisce nella loro vigliaccheria. Tuttavia anche la sua versione viene messa in discussione alla fine del film, quando si capisce che ha rubato dei preziosi oggetti delle vittime.\nInfine viene rinvenuto un bambino abbandonato che uno dei tre uomini decide di prendere con s\u00e9 con spirito di altruismo, e questo ristora il monaco assai turbato fino ad allora dal comportamento scellerato degli uomini.\nTutto il racconto si \u00e8 svolto al riparo della porta in rovina ai limiti della citt\u00e0 di Ky\u014dto, che nell'ultima scena viene identificata da un segnale come Rash\u014dmon.\nProduzione.\nSoggetto.\nNell'ottobre del 1915 il ventitreenne Ry\u016bnosuke Akutagawa, per distrarsi da una delusione amorosa, scrive il racconto breve \"Rash\u014dmon\", uscito nel 1916 su \"Teikoku bungaku\", rivista fondata da studenti ed ex studenti dell'Universit\u00e0 Imperiale di Tokyo. Il racconto \u00e8 un \"rekishi mono\", un racconto storico, dove Akutagawa descrive il personaggio di un ex servo durante il periodo Heian (794-1185), il quale cerca riparo dalla pioggia proprio sotto la Porta di Rash\u014d, dove avr\u00e0 modo di conoscere gli egoismi e l'ipocrisia umana. Nel 1922 lo stesso autore scrive il racconto \"Nel bosco\" (\"Yabu no naka\"), considerato il capolavoro della sua produzione. In esso l'autore racconta di un uomo ed una donna che hanno una brutta avventura con un brigante in un bosco, ma ognuno di questi personaggi racconta una versione diversa dell'accaduto. Il racconto esce sulla rivista \"Shincho\". Sar\u00e0 questo racconto a fornire l'ossatura del film.\nInfluenze dal cinema muto e dall'arte moderna.\nL'ammirazione di Kurosawa per il cinema dell'epoca del muto e l'arte moderna \u00e8 riscontrabile nelle scenografie minimali allestite per i vari set del film. Kurosawa pensava che il sonoro moltiplicasse la complessit\u00e0 di un film: \"\u00abIl suono a livello cinematografico non \u00e8 mai solo d'accompagnamento, non \u00e8 solamente quello che la macchina del suono cattura mentre si gira la scena. Il vero sonoro non si limita ad accompagnare le immagini, le moltiplica\u00bb.\" A proposito di \"Rash\u014dmon\", Kurosawa disse: \"\u00abMi piacciono le immagini in silenzio e ho sempre cercato di ricreare una parte di questa bellezza. Ci riflettei su, ed arrivai a questa conclusione: una delle tecniche utilizzate dall'arte moderna \u00e8 la semplificazione, quindi pensai di semplificare questo film il pi\u00f9 possibile\u00bb\".\nFotografia.\nIl direttore della fotografia del film, Kazuo Miyagawa, contribu\u00ec enormemente al film suggerendo diverse idee al regista. Per esempio, in una scena, si vedono una serie di singoli primi piani del bandito, poi della moglie, e infine del marito samurai, che vogliono enfatizzare la particolare e perversa triangolazione di rapporti che si \u00e8 venuta a creare tra di loro. Inoltre, l'uso di un'illuminazione forte giocata sui contrasti di luce \u00e8 un'altra caratteristica di \"Rash\u014dmon\". Kurosawa avrebbe voluto utilizzare il pi\u00f9 possibile la luce naturale, ma era spesso troppo fioca; risolsero il problema utilizzando uno specchio che rifletteva la luce naturale sui volti degli attori.\nRobert Altman lod\u00f2 il variegato uso che Kurosawa fa della luce nel film, che dona ai personaggi una maggiore carica di ambiguit\u00e0. Nel suo saggio \"Rashomon\", Tadao Sato suggerisce che l'inusuale utilizzo dell'illuminazione nel film voglia simboleggiare il male e il peccato, deducendo che la moglie cede alle voglie del bandito quando sorge il sole. Contrariamente, la professoressa Keiko I. McDonald si oppone all'interpretazione data da Sato nel suo saggio \"The Dialectic of Light and Darkness in Kurosawa's Rashomon\". McDonald afferma che nel film la luce viene utilizzata in modo molto pi\u00f9 convenzionale per simbolizzare il \"bene\" o la \"ragione\", e le tenebre come metafora del \"male\" e dell'\"impulsivit\u00e0\". Inoltre interpreta la scena menzionata da Sato in maniera totalmente differente, facendo notare che la moglie cede al bandito quando il sole lentamente svanisce. McDonald afferma anche che Kurosawa era in attesa di una grossa nuvola sopra la porta Rashomon per girare la scena finale nella quale il taglialegna si porta a casa il neonato trovatello; Kurosawa voleva mostrare che ci sarebbero potuti essere presto altri temporali, anche se il cielo era momentaneamente sereno. Sfortunatamente, la scena conclusiva appare cos\u00ec ottimistica proprio perch\u00e9 la nuvola non arriv\u00f2, e tutta la scena \u00e8 inondata di sole suggerendo un insperato ottimismo non del tutto voluto dall'autore.\nMontaggio.\nStanley Kauffman scrisse nel saggio \"The Impact of Rashomon\" che Kurosawa spesso girava una scena con l'ausilio di molte cineprese allo stesso tempo, cos\u00ec da avere ampia scelta dell'inquadratura migliore da utilizzare. Nonostante questo, utilizzava anche brevi inquadrature montate insieme per sembrare un'unica scena; nel film ci sarebbero circa 407 scatti separati montati insieme nel corpo del film, pi\u00f9 del doppio di quelli abitualmente presenti in un film.\nCast.\nQuando Kurosawa gir\u00f2 \"Rash\u014dmon\", gli attori e la troupe vivevano tutti insieme come in una comune; era questo un sistema che Kurosawa trovava proficuo.\nDistribuzione.\nNei titoli di testa della versione italiana del film distribuita nel 1950 il titolo \u00e8 \"Rasciomon\" e la sceneggiatura \u00e8 attribuita a Sojiro Motoki. \"Rasciomon\" \u00e8 anche il titolo che compare nella locandina di quell'anno, mentre il nome del regista \u00e8 scritto \"Achira Curosawa\" e quelli degli attori principali sono scritti \"Tosciro Mifune\", \"Macico Ciyo\" e \"Masaiuchi Mori\".\nIl doppiaggio venne effettuato presso l'impresa O.D.I. di Roma con la direzione di Augusto Galli"}
{"id": "47946", "revid": "1543377", "url": "https://it.wikipedia.org/wiki?curid=47946", "title": "Pioggia gelata", "text": "In meteorologia la pioggia gelata \u00e8 una forma di precipitazione atmosferica solida formata da palline di ghiaccio omogeneo dure, che cadono da una nube (generalmente altostrati o nembostrati).\nDescrizione.\nLe palline di pioggia gelata sono di solito sferoidali o di forma irregolare, raramente conica. Il loro diametro \u00e8 minore di 5 mm. Non sono facilmente frantumabili e rimbalzano con un suono caratteristico.\nA differenza della grandine e della gragnola le palline non hanno un nucleo. Le palline possono essere in parte liquide, la loro densit\u00e0 \u00e8 di solito vicina o leggermente superiore a quella del ghiaccio (0,92 g/cm3). \nLe palline della pioggia gelata si formano dai fiocchi di neve che attraversano uno strato di aria con temperatura di poco superiore a 0\u00a0\u00b0C, sciogliendosi in parte ma conservando tracce della struttura cristallina del fiocco. Queste gocce rimangono nello stato di sopraffusione ma, se incontrano uno strato d'aria con temperatura inferiore a 0\u00a0\u00b0C, possono ricongelare. \nQuesta precipitazione \u00e8 spesso intermedia tra la pioggia e la pioggia congelantesi.\nIn Italia.\nIl fenomeno della pioggia gelata \u00e8 frequente in Pianura Padana quando correnti calde alle medie quote si insinuano sopra lo strato di aria fredda pi\u00f9 pesante che resiste al suolo, noto come cuscino freddo, dove la temperatura resiste al di sotto dello 0 \u00b0C.\nNomenclatura.\nNon \u00e8 sempre distinta dalla gragnola.\nCiro Chistoni e Alessandro Malladra notarono, durante una discesa nel Vesuvio il 26 aprile 1917, aiutandosi con una lente d'ingrandimento, una precipitazione costituita da corpuscoli di ghiaccio, faccettati e angolosi (non propriamente sferici o semisferici, com'\u00e8 consueto nella pioggia gelata), di diametro compreso tra 0,25 mm e 0,5 mm, privi di nucleo interno, che rimanevano intatti per circa 25 secondi, mescolati a stelle di neve, esagonali, semplici e trasparenti e a nevischio minutissimo, di diametro inferiore a 1 mm; il fenomeno dur\u00f2 quattro minuti; lo scienziato lombardo ipotizz\u00f2 che si trattasse di corpuscoli con un nucleo cristallino trasparente di sale sublimato, dapprima rivestito di ghiaccio e successivamente completamente disciolto nell'acqua di fusione.\nMETAR.\nIl codice METAR per la pioggia gelata \u00e8 codice_1."}
{"id": "47947", "revid": "1543377", "url": "https://it.wikipedia.org/wiki?curid=47947", "title": "Gragnola (meteorologia)", "text": "La gragnola o gragnuola o grandine piccola \u00e8 un tipo di precipitazione atmosferica solida costituita da granuli di ghiaccio traslucido che cadono da una nube.\nEtimologia e nomenclatura.\nIl termine \"gragnola\", latino volgare *\"grandj\u00f2la\", dal latino classico *\"grandeola\", da \"grando\", \"-inis\" \u2018grandine\u2019 \u00e8 d'uso comune nei dialetti italiani anche se non sempre indica la stessa meteora. Spesso considerata analoga al nevischio dai meteorologi della prima parte del XX secolo, venne poi confusa con la neve tonda, con il nome collettivo tedesco di \"Graupeln\" o \"Graupel\". I meteorologi francesi la chiamano spesso \"gr\u00e9sil\", sebbene l'Organizzazione meteorologica mondiale specifichi che \"gr\u00e9sil\" dovrebbe indicare pi\u00f9 propriamente i granuli di pioggia gelata (privi di nucleo).\nDescrizione.\nLa gragnola si presenta solo in caso di rovesci; i pallini sono sferici o, meno spesso, conici, del diametro di 5 mm o pi\u00f9 ma talvolta di dimensioni minori (fino a 2 mm); costituiti da un nucleo di neve tonda circondato da uno strato di ghiaccio omogeneo; non sono friabili, non si comprimono e non rimbalzano e non si rompono a contatto con il suolo. La gragnola ha una densit\u00e0 abbastanza alta, tra 0,8 g/cm3 e 0,99 g/cm3. Si forma da una pallina di neve tonda che viene circondata da acqua liquida; questo pu\u00f2 arrivare da gocce di nube o dalla parziale liquefazione della neve tonda stessa. Si tratta di uno stadio intermedio tra la neve e la grandine; si distingue dalla neve per la sua superficie liscia e la sua densit\u00e0 maggiore e dalla grandine per le sue dimensioni inferiori. La gragnola cade di solito in inverno o all'inizio della primavera con temperature poco superiori a 0\u00a0\u00b0C.\nMETAR.\nIl codice METAR per la gragnola \u00e8 lo stesso della grandine, ossia codice_1, salvo l'aggiunta della specifica: codice_2 (ossia: meno di un quarto di pollice)."}
{"id": "47948", "revid": "1543377", "url": "https://it.wikipedia.org/wiki?curid=47948", "title": "Neve tonda", "text": "In meteorologia la neve tonda (o neve granulosa friabile o grandine molle o anche pallottoline di neve) \u00e8 una precipitazione atmosferica solida, costituita da palline di ghiaccio bianche e opache, che cadono da una nube. \u00c8 spesso erroneamente associata alla pioggia gelata.\nEtimologia.\nIl meteorologo e linguista Raffaele Giacomelli propose di introdurre in italiano il termine \"neve tonda\" (sulla scia del francese \"neige roul\u00e9e\"), basandosi su una voce dialettale abruzzese, in particolare aquilana, \"neve tonna\", che descrive la meteora in questione (particolarmente frequente in quella zona), per tradurre il tedesco \"Graupeln/Reifgraupeln\" (graupel \u00e8 in uso anche in italiano) o l'inglese \"soft hail\" o \"snow pellets\". Quest'uso fu confermato da Raul Bilancini.\nDescrizione.\nSono generalmente coniche o sferiche, friabili e facilmente comprimibili. Cadendo al suolo rimbalzano e spesso si sbriciolano. Il loro diametro si aggira sui 5 mm ma pu\u00f2 essere pi\u00f9 piccolo, fino a 2 mm. La precipitazione di neve tonda avviene con temperature di poco superiori allo 0\u00a0\u00b0C, spesso in rovesci insieme a neve o pioggia. Le palline di neve tonda sono composte da un nucleo centrale ricoperto da goccioline congelate di nube; dato che ci sono delle lacune tra il nucleo e le goccioline congelate, la densit\u00e0 della neve tonda \u00e8 piuttosto bassa, minore di 0,8\u00a0g/cm3.\nLa formazione della neve tonda avviene quando un cristallo di ghiaccio o una piccola porzione di ghiaccio omogeneneo viene circondata di goccioline sopraffuse di nube, che congelano velocemente al contatto; si sono osservati stadi intermedi tra il cristallo di neve e la neve tonda, con cristalli non completamente circondati da goccioline. \nLa neve tonda si pu\u00f2 anche formare quando un fiocco di neve attraversa uno strato di nebbia sopraffusa.\nMETAR.\nIl codice METAR per la neve tonda \u00e8codice_1."}
{"id": "47952", "revid": "729019", "url": "https://it.wikipedia.org/wiki?curid=47952", "title": "Carlo Checchinato", "text": "Biografia.\nFiglio di rugbista (suo padre, Giancarlo Checchinato, fu anch'egli seconda linea e internazionale per l' negli anni settanta), Carlo Checchinato segu\u00ec le orme di suo padre nel Rugby Rovigo, club nel quale esord\u00ec a 18 anni in prima squadra, e con il quale conquist\u00f2 il campionato nel 1990.\nPochi mesi dopo la conquista dello scudetto giunse anche l'esordio in Nazionale (30 settembre, contro la in Coppa FIRA, proprio a Rovigo). Fu la prima di 84 presenze in 14 anni in maglia azzurra, con la quale Checchinato disput\u00f2 le Coppe del Mondo del 1991 in Inghilterra, 1995 in Sudafrica, 1999 in Galles e 2003 in Australia.\nNel 1995 si trasfer\u00ec al Benetton Treviso, nel quale disput\u00f2 10 stagioni con 6 scudetti, realizzando anche in una stagione l'accoppiata titolo nazionale/Coppa Italia.\nS\u00ec spos\u00f2 con Marta Mandruzzato da cui ebbe due figli Antonio Checchinato e Pietro Checchinato, il secondo segue le orme del padre alla Tarvisium rugby mentre studia lingue al liceo Antonio Canova di treviso.\nSi ritir\u00f2 nel 2005, con la vittoria nella sua seconda Coppa Italia, dopo 242 partite totali in campionato. Con la Nazionale italiana ha disputato 83 incontri segnando 21 mete, per un totale di 96 punti (di cui 9 dal valore di 4 punti ciascuna e 12 dal valore di 5 punti). Al momento del suo ritiro era l'avanti che aveva realizzato il maggior numero di mete in incontri internazionali.\nDopo il ritiro ricopr\u00ec dal 2005 il ruolo di \"team manager\" della Nazionale italiana; dal 9 aprile 2010 Carlo Checchinato fu direttore per l'Alto Livello della Federazione Italiana Rugby; la neoistituita struttura si occupa della gestione delle nazionali maggiori nonch\u00e9 i rapporti con le due societ\u00e0 italiane che disputano dal 2010-11 la Celtic League; a seguito di ci\u00f2 si dimese dall'incarico di \"team manager\" e consigliere federale, lasciando il posto rimasto libero alla prima dei non eletti in quota atleti, Sara Pettinelli, che \u00e8 cos\u00ec divenuta la prima donna a divenire consigliere della Federazione Italiana Rugby. Dal 2018 \u00e8 diventato direttore commerciale della FIR.\nNel 2021 entra nel consiglio d'amministrazione delle in qualit\u00e0 di amministratore delegato"}
{"id": "47954", "revid": "1306893", "url": "https://it.wikipedia.org/wiki?curid=47954", "title": "Aquila (araldica)", "text": "L'aquila in araldica \u00e8 di foggia convenzionale, corpo di fronte, ali spiegate, testa verso destra. L'aquila nella mitologia greca e latina \u00e8 l'uccello sacro a Zeus, dio del fulmine e delle nuvole, suo attributo specifico, ed \u00e8 spesso identificata con lo stesso padre degli d\u00e8i. \u00c8 anche simbolo di potenza, vittoria e prosperit\u00e0.\nNella Roma antica l'aquila era utilizzata nell'esercito romano come insegna dell'intera legione romana.\nQuesto simbolo araldico, con il suo blasone e attributi, si riscontrano nei secoli successivi: Sacro Romano Impero, Asburgo d'Austria-Savoia (Pace di Carlowitz, 1699), impero prussiano (stemma della Marca di Brandeburgo, dal 1701), Secondo Reich.\nDescrizione.\nL'aquila \u00e8 una figura araldica naturale femminile (ovvero non sono rappresentati i genitali maschili).\nCon Carlo Magno, diviene il simbolo del Sacro Romano Impero e guadagna anche una seconda testa al momento della fusione tra l'Impero d'Oriente e l'Impero d'Occidente.\nQuesta concorrente aerea del leone vola raramente, e ci\u00f2 potrebbe avvenire per rimarcare la sua supremazia: essa pu\u00f2 regnare sulle stesse zone del leone, mentre quest'ultimo non ha alcun potere nell'aria, che diviene simbolicamente un mondo superiore.\nL'aquila naturale ha le zampe coperte di piume fino agli artigli, contrariamente all'aquila araldica, le cui zampe glabre sono spesso rosse, e che dunque \u00e8 pi\u00f9 simile al falcone da caccia.\nL'aquila, bench\u00e9 molto utilizzata nelle armi, soprattutto nell'Europa orientale, non ha conosciuto la stessa banalizzazione del leone. \u00c8 sicuramente questa la ragione per cui le varianti sono meno numerose:\nL'aquila ha dato origine ad alcune figure mostruose tra cui l'arpia e il grifone, quest'ultimo con il suo reale concorrente terrestre il leone.\nL'araldica napoleonica ristabil\u00ec un'aquila pi\u00f9 vicina al modello naturale e al modello romano, volante, o in ogni caso \"sorante\" (che sta spiccando il volo), ma che si ritrova principalmente negli ornamenti esteriori dello scudo.\nPosizione araldica ordinaria.\nL'aquila \u00e8 rappresentata di fronte, con zampe e penne della coda divaricate, ali aperte con penne spiegate (si dice \"volo spiegato\") e testa di profilo, che guarda a destra, come deve avvenire per ogni animale araldicamente corretto (\u00e8 appena il caso di ricordare che nello scudo la destra \u00e8 quella che l'osservatore vede a sinistra e viceversa, in quanto indica in realt\u00e0 la destra di colui che porta lo scudo davanti a s\u00e9)."}
{"id": "47961", "revid": "2", "url": "https://it.wikipedia.org/wiki?curid=47961", "title": "Gigante gialla", "text": ""}
{"id": "47963", "revid": "1543377", "url": "https://it.wikipedia.org/wiki?curid=47963", "title": "King Kong (film 1933)", "text": "King Kong \u00e8 un film del 1933 prodotto e diretto da Merian C. Cooper ed Ernest B. Schoedsack. La prima si tenne il 2 marzo 1933.\nLa storia segue una troupe cinematografica partita alla volta della misteriosa Isola del Teschio, nella quale si imbattono in King Kong, gigantesco gorilla bipede che rapisce l'attrice protagonista. La sapiente combinazione di elementi avventurosi, romantici e fantastici, insieme a una serie di effetti speciali e trucchi visivi all'epoca rivoluzionari (come la combinazione di stop-motion, retroproiezione, matte painting e miniature), offr\u00ec al pubblico un'esperienza unica senza precedenti, e rese questo film uno dei massimi capolavori della storia del cinema. Passata attraverso pi\u00f9 versioni successive e \"remake\", la storia dello scimmione King Kong costituisce uno dei paradigmi di base del linguaggio cinematografico.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti d'America. Nel 1998 l'American Film Institute l'ha inserito al quarantatreesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al quarantunesimo posto.\nVisto il grande successo ebbe un seguito dopo soli otto mesi, \"Il figlio di King Kong\" (\"The Son of Kong\", 1933) per la regia di Schoedsack. Nei decenni successivi furono realizzati numerosi altri film sul personaggio (vedi sezione), che comprendono anche due remake omonimi, realizzati rispettivamente nel 1976 e nel 2005 ed entrambi vincitori di Oscar, e il pi\u00f9 recente reboot del 2017 \"\".\nIl film usc\u00ec nelle sale italiane il 13 ottobre 1933, e fu riedito nel 1948.\nTrama.\nNew York, 1933. Agli inizi della Grande Depressione, un arrogante regista di successo noto per i suoi documentari, Carl Denham (chiamato Carlo nel doppiaggio italiano), \u00e8 sull'orlo della bancarotta e, per risollevare le sue sorti, cerca disperatamente una protagonista per il suo nuovo film. All'ennesimo fallimento del suo agente, Charles Weston, decide di cercare tra la gente comune la sua attrice; casualmente si imbatte in Ann Darrow (chiamata Anna nel doppiaggio italiano), bellissima, bionda e in gravi difficolt\u00e0 economiche a cui propone una scrittura. Ann accetta e si imbarca verso la sospirata e promessa gloria su un'isola misteriosa, denominata \"Isola del Teschio\", non segnata sulle carte. Nella ciurma ci sono il primo ufficiale Jack Driscoll, il capitano Englehorn, il secondo ufficiale Briggs, il bombardiere Jimmy e il cuoco cinese Charlie.\nDopo una lunga navigazione, la troupe giunge all'isola e vi sbarca proprio mentre degli indigeni stanno celebrando uno strano rituale tribale; gli stranieri non sono accolti al meglio e decidono di ritornare sulla nave. Durante la notte, gli indigeni, colpiti dalla capigliatura bionda di Ann, rapiscono la ragazza per offrirla in sacrificio al loro dio Kong, un gigantesco gorilla che vive al di l\u00e0 di una colossale muraglia.\nKong viene richiamato dal rullo dei tamburi e dal clangore dei gong e si mostra alla spaventatissima Ann in tutta la sua orribile e gigantesca statura; ma il gorilla, invece di uccidere la ragazza, la raccoglie delicatamente e la porta con s\u00e9 nella foresta. Englehorn, insieme a Jack, Jimmy, Carl e undici marinai, organizza una spedizione per raggiungere e liberare la ragazza, scontrandosi contro uno \"Stegosaurus\", che viene tramortito. Giunti a una palude decidono di imbarcarsi su una zattera per attraversarla, ma un \"Brontosaurus\" capovolge la zattera uccidendo tre marinai, mentre Denham, Jack e gli altri fuggono: uno dei marinai rimane per\u00f2 indietro rimanendo anch'egli ucciso dal dinosauro.\nDenham, in coda alla fila, si ferisce e rimane indietro, impigliandosi tra i rami, mentre gli altri arrivano a un precipizio che dovranno superare camminando su un tronco gigantesco, ma interviene il gorilla che uccide tutti i marinai, Jimmy compreso. Gli unici sopravvissuti sono Jack e Carl. Il gorilla tenta di uccidere anche Jack, che si era nascosto, ma in quel momento dal profondo della fossa esce un'iguana con solo due arti, aggrappata a una liana che Jack riesce a tagliare facendo precipitare l'animale. Kong lo individua e tenta nuovamente di ucciderlo, quando Ann grida: un \"T. rex\" ha appena aggredito la ragazza, che viene prontamente salvata dallo scimmione che uccide il dinosauro.\nNel frattempo Jack, uscito dal suo nascondiglio, e Denham, liberatosi dai rami, prendono strade diverse: il regista, ferito, torna indietro mentre Driscoll, innamorato di Anna, segue il mostro fino alla sua tana. Proprio qui, Kong salva nuovamente Ann, questa volta da un serpentiforme elasmosauro. In seguito lo scimmione spoglia Ann, incuriosito dalla carnagione chiara e dalla capigliatura bionda. In quel frangente Jack viene quasi scoperto ma, grazie all'intervento di uno pterandonte, Kong viene distratto, salvando per l'ennesima volta Ann, che viene portata via da Jack. I due vengono inseguiti da Kong infuriato, che sfonda la palizzata e travolge il villaggio, facendo strage di indigeni. Il gorilla viene per\u00f2 attirato dove il regista aveva fatto predisporre una trappola.\nLo scimmione, stordito dai gas lacrimogeni e imprigionato con pesanti catene, viene trasportato a New York e, qualche mese dopo, esibito in un teatro di Broadway come l'ottava meraviglia del mondo.\nNel corso della presentazione, per\u00f2, infuriato dai lampi dei flash dei fotografi, riesce a fuggire e vaga alla ricerca della \"sua amata\" Ann, seminando panico, distruzione e morte nella citt\u00e0.\nRapita nuovamente la ragazza, Kong raggiunge il punto pi\u00f9 alto della citt\u00e0, l'Empire State Building, dove viene attaccato da una pattuglia di aerei biplani dell'aviazione. Colpito a morte, Kong riesce a deporre delicatamente Ann su un cornicione del grattacielo e ad abbattere uno dei biplani prima di precipitare nel vuoto, morendo.\nAlla vista del cadavere dell'enorme scimmione la stampa inneggia alla \"vittoria\" dell'aviazione, simbolo della potenza americana, ma il regista Denham controbatte, dicendo quasi sconvolto e un po' rattristato \"\"Oh no! Non sono stati loro... \u00c8 stata la bellezza che ha sconfitto la Bestia\".\"\nProduzione.\nSviluppo.\nL'idea del film fu di Merian C. Cooper, cui venne parlando con l'esploratore scientifico del Museo americano di storia naturale W. Douglas Burden, che era rientrato da una piccola isola dell'Estremo Oriente dalla quale aveva portato il pi\u00f9 grande rettile vivente mai trovato, il drago di Komodo. Cooper adatt\u00f2 l'idea della spedizione rimpiazzando il rettile con un gorilla, animale da cui era affascinato fin da bambino. Fece quindi vedere a David Selznick un lungometraggio non finito dal titolo \"Creation\" del 1931 dedicato alla vita nell'epoca dei dinosauri e il film \"Il mondo perduto\" (\"The Lost World\", 1925), realizzati con la tecnica del passo uno, convincendo il produttore (insieme con Willis H. O'Brien) della bont\u00e0 del loro progetto. Selznick acconsent\u00ec a realizzare una bobina di prova. Quando la bobina fu pronta si riunirono tutti gli azionisti della RKO e assistettero alla scena del rovesciamento del tronco di albero da parte di King Kong. Il regista e il produttore ottennero subito l'autorizzazione a procedere e il film entr\u00f2 in lavorazione.\nAlla sceneggiatura parteciparono il celebre romanziere Edgar Wallace, morto durante la lavorazione (da qui una controversia sul suo effettivo contributo), James Ashmore Creelman e Ruth Rose, moglie del regista Ernest B. Schoedsack.\nLa pellicola non \u00e8 stata realizzata solo presso gli RKO Pictures, ma vennero sfruttati anche vari luoghi esterni fra Culver City e Los Angeles; in parte venne sfruttata anche New York, ma solo per le scene finali inerenti all'uccisione di King Kong sull'Empire State Building.\nCast.\nFay Wray e Robert Armstrong, interpreti di Ann Darrow e Carl Denham, avevano gi\u00e0 collaborato con Cooper e Schoedsack per il film \"Pericolosa partita\" (1928), nei rispettivi panni di Eve Trowbridge e del suo fratello alcolizzato. Per interpretare Ann furono prese in considerazione le attrici Dorothy Jordan, Jean Harlow e Ginger Rogers, ma il ruolo alla fine \u00e8 andato a Wray, incontrata da Cooper e Schoedsack quando venne scelta per il ruolo di Ethne Eustace in \"The Four Feathers\" (1929).\nIl regista Shoedsack e il produttore Merian C. Cooper si riservarono due camei nel film interpretando, rispettivamente, il mitragliere e il pilota dell'aereo che abbatte King Kong.\nEffetti speciali.\nIl film \u00e8 noto per il suo utilizzo rivoluzionario di effetti speciali, tra cui animazione in passo uno, retroproiezione, matte painting e miniature.\nLe creature del film erano dei pupazzi articolati, animati in passo uno: i modelli venivano fotografati immagine per immagine, da Willis O'Brien e dalla sua \u00e9quipe, su dei plastici rappresentanti la giungla e la citt\u00e0 di New York, ogni volta in una posizione differente che corrispondeva all'intero ventaglio di un movimento. I modelli vennero ideati e costruiti dall'artista messicano Marcel Delgado (che aveva gi\u00e0 collaborato con O'Brien per il film \"Il mondo perduto\"), basandosi sulle iconiche rappresentazioni di Charles R. Knight. Alcune miniature e armature furono riciclate dal gi\u00e0 citato film incompiuto \"Creation\".\nFurono realizzati quattro pupazzi articolati di Kong, alti circa 45 centimetri, con uno scheletro di acciaio ricoperto di lattice, gommapiuma e pelliccia di coniglio. Due furono usati per le scene nella giungla, uno per quelle in citt\u00e0, e un altro per la sequenza finale in cui il personaggio cade dall'Empire State Building. I modelli differivano leggermente tra di loro per i lineamenti dei musi, finitura del pelo e la lunghezza delle braccia. Esistevano discrepanze fra le versioni che apparvero sullo schermo: la statura di Kong nella giungla era di circa sei metri, mentre a New York era di otto metri, in modo che il corpo spiccasse maggiormente nella scena dell'arrampicata sull'Empire State Building.\nPer le riprese in primo piano furono utilizzati numerosi accessori a grandezza naturale, come un busto di Kong costruito in legno, stoffa, gomma e pelli d'orso da Delgado, E.B. Gibson e Fred Reese; al suo interno vi erano leve metalliche, cardini e un compressore d'aria azionati da tre uomini per controllare la bocca e le espressioni facciali del mostro. Le zanne erano lunghe 10 pollici, mentre i bulbi oculari 12 pollici di diametro. Furono anche costruite due versioni della mano destra di Kong, costruite in acciaio e gommapiuma e ricoperte di gomma e pelli d'orso; la prima mano, non articolata, venne montata su una gru ed usata per la scena in cui Kong cerca di acciuffare Jack, mentre la seconda era articolata e venne utilizzata nelle varie scene in cui il gorilla afferra Ann. Con gli stessi materiali delle braccia venne anche costruita una gamba non articolata, utilizzata per le scene in cui Kong calpesta le sue vittime.\nMario Larrinaga e Byron Crabbe realizzarono gli storyboard di diverse scene e dipinsero i fondali su cui si sarebbero andati a muovere i modelli di Kong e i dinosauri da animare; alcune ambientazioni furono ispirate dalle incisioni di Gustave Dor\u00e9. La grotta era un ambiente a grandezza naturale, mentre la giungla era una miniatura; in molti casi, O'Brien colloc\u00f2 i suoi modelli in passo uno davanti a veri dipinti di Larrinaga e Crabe. Il paesaggio metropolitano sullo sfondo della sequenza in cui Kong si arrampica sull'Empire State Building era un quadro di dodici piedi (circa 4 metri) collocato direttamente sul set in miniatura. Per le scene in cui Kong distrugge un treno, le immagini della gente che fugge furono impresse su un set in miniatura con gli edifici in scala di tre quarti.\nLa tecnica del passo uno era gi\u00e0 utilizzata da pi\u00f9 di un decennio, ma O'Brien e gli altri tecnici degli effetti speciali hanno saputo miscelarla per la prima volta con altre tecniche, come la proiezione miniaturizzata o la retroproiezione (\"rear-projections\"), in cui gli attori recitavano davanti a uno schermo trasparente, dietro il quale era proiettata una scena filmata anteriormente; le due azioni erano filmate contemporaneamente, cos\u00ec una volta impresse sulla pellicola davano l'idea di un'unica azione. Le parti in cui gli attori dal vivo interagivano con le creature animate vennero anche ottenute tramite due diverse tecniche: il processo Dunning e il processo Williams, che permettevano di combinare assieme delle strisce di pellicole diverse in un'unica immagine composita.\nDurante la lavorazione vennero scritturate delle scene con dei triceratopi, uno stiracosauro, un serpente gigante e un arsinoitherium, che per\u00f2 furono tagliate o non vennero realizzate. Nel primo montaggio del film era presente una scena in cui gli uomini caduti nel crepaccio venivano uccisi da degli enormi insetti, rettili e invertebrati, ma la scena venne successivamente rimossa. Secondo alcuni sarebbe stata tagliata poich\u00e9 inquiet\u00f2 troppo il pubblico durante una proiezione di prova nel gennaio 1933 a San Bernardino, California, ma secondo altre fonti sarebbe stata rimossa tempo prima per volere di Cooper stesso, il quale riteneva che rallentasse il ritmo del film e distraesse troppo dal dramma di Fay Wray. I modellini per questa scena furono riutilizzati dallo stesso O'Brien per il film \"Lo scorpione nero\" (1957) di Edward Ludwig.\nMurray Spivack realizz\u00f2 gli effetti sonori del film. Il ruggito di Kong si ottenne registrando i ruggiti di tigri e leoni di uno zoo, poi rallentati e riprodotti al rovescio. I grugniti e i mugolii con cui il gorilla esprime la sua affezione ad Ann furono invece emessi da Spivack con un megafono e opportunamente rimaneggiati durante la registrazione. I versi dei dinosauri vennero realizzati registrando il sibilo di un compressore d'aria e dei gracidii emessi dallo stesso Spivack; per i versi del tirannosauro mischi\u00f2 il sibilo del compressore d'aria con il ruggito di un puma, mentre per quelli dello Pteranodon registr\u00f2 i versi di vari uccelli. Per la scena tagliata dei triceratopi vennero originariamente registrati dei barriti di elefanti, i quali rimasero inutilizzati. Spivack emise di persona anche varie urla emesse dai personaggi durante il film. Fay Wray registr\u00f2 i gridi del suo personaggio in una singola sessione di registrazione.\nDa tempo lo chef Ken Roady (nome d'arte di Carmen Nigro) ha dichiarato di aver impersonato Kong con un costume da gorilla in alcune riprese a corpo intero, ma molti storici hanno contestato i suoi racconti e lo considerano un impostore. Secondo Donald F. Glut, lo stesso regista Cooper ha negato la presenza di uomini in costume sul set.\nScene incompiute o eliminate.\nAlcune scene previste per il film originale non furono completate o vennero successivamente rimosse dal montaggio definitivo. Attualmente sono considerate perdute, e ne rimangono solo alcune fotografie e storyboard. Queste includono:\nInoltre, al posto del rettile con due arti che minaccia Jack nascosto nella caverna doveva inizialmente esserci un ragno gigante.\nLa scena della fossa \u00e8 stata ricreata in stop motion da Peter Jackson e inserita come contenuto speciale nella versione in DVD su due dischi del remake del 2005.\nColonna sonora.\nLa colonna sonora venne composta da Max Steiner e, a detta di Cooper stesso, contribu\u00ec largamente al successo del film, umanizzando Kong e creando un'atmosfera tragica e romantica. La partitura, di circa 73 minuti, accompagna la maggior parte del film ed \u00e8 costruita sull'utilizzo di leitmotiv, come un'opera di stampo wagneriano.\nEsistono in commercio varie edizioni discografiche della colonna sonora originale e due incisioni moderne a cura della National Philharmonic Orchestra diretta da Fred Steiner (1975) e della Moscow Symphony Orchestra guidata da William T. Stromberg (1997).\nRappresentazione della fauna preistorica.\nNel film furono presentate numerose ricostruzioni animate di dinosauri, ispirate abbastanza fedelmente alle immagini delle ricostruzioni dell'epoca, andando incontro tuttavia a varie imprecisioni, principalmente a causa delle limitate conoscenze scientifiche dell'epoca. Altre creature (come ragni, granchi e insetti giganti), presenti soprattutto nelle scene eliminate, erano di pura fantasia.\nNelle scene eliminate o irrealizzate comparivano anche: uno Styracosaurus, un'iguana gigante, un granchio gigante, dei ragni giganti, un insetto con tentacoli, un gigantophis, dei Triceratops e un Arsinoitherium.\nDistribuzione.\nAnteprime e uscita mondiale.\n\"King Kong\" debutt\u00f2 al Radio City Music Hall e al RKO Roxy di New York City il giorno gioved\u00ec 2 marzo 1933, preceduto da uno spettacolo teatrale chiamato \"Jungle Rhythms\". I biglietti avevano un prezzo compreso tra i 35 e i 75 dollari, e nei suoi primi quattro giorni furono tutti esauriti per ognuno dei suoi dieci spettacoli giornalieri, stabilendo il record assoluto di presenze per un evento al coperto. Nel corso dei quattro giorni, il film aveva incassato $89.931.\nIl film ha avuto la sua anteprima mondiale ufficiale il 23 marzo 1933 al Grauman's Chinese Theatre di Hollywood, con il grande busto di Kong usato nel film collocato nel cortile esterno al teatro. La proiezione fu preceduta da uno spettacolo in diciassette atti, \"The Dance of the Sacred Ape\", eseguita da una troupe di ballerini afroamericani. Parteciparono anche il cast e la troupe del film. La pellicola usc\u00ec a livello nazionale il 10 aprile 1933, riscuotendo un grande successo di pubblico.\nIn Italia il film fu distribuito per la prima volta il 13 ottobre 1933. Il doppiaggio italiano fu eseguito dalla CDC (Cooperativa Doppiatori Cinematografici), e tra le voci figuravano Tina Lattanzi e Ruggero Ruggeri. Fu riedito nel 1948, su distribuzione della Delta, con un nuovo doppiaggio; quest'ultima \u00e8 la versione reperibile nelle edizioni DVD.\nIl film \u00e8 stato riproposto nelle sale nel 1938, 1942, 1946, 1952 e nel 1956 grazie al grande successo al botteghino ottenuto. In Italia venne rimesso in circuito anche nel 1968 a seguito del buon successo riscontrato dal film \"King Kong - Il gigante della foresta\".\nCensure e restauri.\n\"King Kong\" \u00e8 stato riproposto nelle sale nel 1938, 1942, 1946, 1952 e 1956 grazie al grande successo al botteghino ottenuto. Ogni volta tuttavia \u00e8 stato censurato ulteriormente rispetto alla sua prima nel 1933, con alcune scene tagliate parzialmente o escisse del tutto. Queste scene sono state:\nDato che RKO non conserv\u00f2 le copie del negativo originale del film o le stampe di distribuzione, le scene tagliate furono considerate perdute per molti anni; tuttavia, nel 1969 venne rinvenuta a Filadelfia una stampa in 16\u00a0mm comprendenti le scene censurate, che furono ripristinate nel film. Il film completo fu ripubblicato nel 1970 dalla Janus Film.\nNei due decenni successivi, gli Universal Studios hanno effettuato ulteriori restauri fotochimici al film, basandosi su una versione del 1942. Negli anni '80 venne trovata una versione britannica contenente le scene tagliate in qualit\u00e0 migliore. Dopo 6 anni di ricerca in tutto il mondo, nel 2005 la Warner Bros. ha completato un ulteriore restauro completamente digitale, che utilizza la scansione a risoluzione in 4K. A questo restauro \u00e8 stata aggiunta anche un'ouverture di 4 minuti, portando il film a una durata complessiva di 104 minuti. \"King Kong\" venne anche colorizzato alla fine degli anni '80 per la televisione.\nLe versioni home video comprendono le suindicate scene, e la versione colorizzata venne pubblicata anche in DVD nel Regno Unito e in Italia.\nHome video.\nNel 1984, \"King Kong\" \u00e8 stato uno dei primi film a essere stato pubblicato su LaserDisc dalla Criterion Collection, e il primo film ad avere inclusa una traccia di commento audio (registrato dallo storico del cinema Ron Haver). Nel 1985, Image Entertainment ha pubblicato un altro LaserDisc, questa volta con un commento dello storico e produttore di colonne sonore Paul Mandell. Il film fu poi pubblicato in numerose edizioni in VHS, prima di ricevere una distribuzione ufficiale in DVD.\nTra le varie edizioni DVD in Italia figurano una prima versione rimasterizzata pubblicata dalla Explosion Video, e una dalla Ciak Cult Movie con doppia versione, in bianco e nero e colorizzata. Nel dicembre 2005, Sony Pictures Home Entertainment ha anche pubblicato in Italia una versione speciale in DVD a due dischi, con il primo contenente il film originale e la versione colorizzata, e il secondo dei contenuti speciali: il trailer italiano del 1933, un'intervista a Fay Wray, il corto \"R.F.D. 10,000 B.C.\", parti del film incompiuto \"Creation\", e il film \"Il mondo perduto\". \u00c8 stata riproposta il 24 gennaio 2006 in un'edizione limitata contenente anche la riproduzione della brochure originale americana di 24 pagine.\nIl 26 novembre 2014, la Dynit ha distribuito un'edizione in DVD e Blu-ray denominata \"Ultimate Edition\", con gli stessi contenuti dell'edizione di Sony del 2005 e anch'essa la riproduzione della brochure americana.\nAccoglienza.\nIncassi.\nAlla sua uscita nel 1933 il film fu campione d'incassi negli Stati Uniti, con un incasso stimato di $90.000 durante il fine settimana d'apertura. Le entrate sono diminuite del 50% nella seconda settimana di uscita, a causa del giorno festivo nazionale per i primi giorni in carica del presidente Franklin D. Roosevelt.\nPrima della riedizione del 1952, \u00e8 stato riportato che il film aveva racimolato 2,8 milioni di dollari nel mondo, di cui 1,07 milioni negli Stati Uniti e Canada. Dopo la riedizione, \"Variety\" ha stimato che il film aveva incassato ulteriori 1,6 milioni di dollari negli Stati Uniti e in Canada, per un totale di 3,9 milioni di dollari. Tenendo presente tutte le riproposte al cinema del film nel corso degli anni, l'incasso totale si aggira intorno ai 5,3 milioni di dollari.\nCritica.\nIl sito \"Rotten Tomatoes\" riporta che il 98% delle 54 recensioni professionali ha dato un giudizio positivo sul film, basato su 54 recensioni e con un voto medio di 9/10. Lo stesso sito lo ha classificato come il quarto miglior film horror mai realizzato, e lo inser\u00ec nella lista dei 100 migliori film di tutti i tempi.\nIl \"New York World-Telegram\" defin\u00ec il film \"uno dei migliori thriller cinematografici, realizzato con tutti i trucchi pi\u00f9 astuti del cinema\". Il \"Chicago Tribune\" lo consider\u00f2 \"una delle novit\u00e0 pi\u00f9 originali, elettrizzanti e gigantesche emerse da uno studio cinematografico\".\nL'autore e critico francese Jean Boullet \u2014 riconosciuto come uno dei maggiori \"kongofili\" assieme a Forrest J. Ackerman \u2014 ha definito \"King Kong\", forse provocatoriamente, il pi\u00f9 grande film della storia del cinema mondiale.\nIl noto critico cinematografico Mario Gromo critic\u00f2 duramente il film a causa degli effetti speciali, definendolo \"film per miopi\":\nGianni Rondolino (\"La Stampa\", 14/2/1993) osserva che \"Forse \"King Kong\" non regge pi\u00f9 di tanto nella sua modestia spettacolare e nei limiti oggettivi della sua artisticit\u00e0 a interpretazioni sociologiche o psicanalitiche, ideologiche o politiche. Ma certo la forza eversiva della grande scimmia come modello di alterit\u00e0 rispetto alla societ\u00e0 americana del tempo, e pi\u00f9 in generale del costume sociale e morale degli anni trenta, risulta ancor oggi vincente.\"\nNel 2002, il noto critico Roger Ebert lo inser\u00ec nella sua lista dei film migliori di sempre.\nIl film \u00e8 stato anche inserito in varie liste stilate dall'American Film Institute:\nRifacimenti, seguiti e imitazioni.\nVisto il successo il film ebbe subito un seguito, \"Il figlio di King Kong\" (\"The Son of Kong\", 1933), sempre diretto da Ernest B. Schoedsack, la cui prima si tenne otto mesi dopo l'uscita di \"King Kong\".\nIl soggetto del film del 1933 ha ispirato il remake \"King Kong\" del 1976 diretto da John Guillermin e prodotto da Dino De Laurentiis come il suo seguito \"King Kong 2\" del 1986. Nel 2005 Peter Jackson ha girato un nuovo remake del film del 1933.\nIl personaggio del film ha inoltre ispirato liberamente varie pellicole giapponesi del filone dei \"mostri giganti\" (essendo il primo in assoluto), tra cui due film perduti degli anni trenta (\"Wasei Kingu Kongu\" ed \"Edo ni arawareta Kingu Kongu\")\nKing Kong inoltre \u00e8 una delle maggiori fonti di ispirazione per il famosissimo Godzilla. Lo stesso Ishir\u014d Honda (regista del primo film su Godzilla) diresse due film su King Kong degli anni sessanta, \"Il trionfo di King Kong\" (\u30ad\u30f3\u30b0\u30b3\u30f3\u30b0\u5bfe\u30b4\u30b8\u30e9 \"Kingu Kongu tai Gojira\", 1962), in cui Kong combatte contro Godzilla, e \"King Kong, il gigante della foresta\" (\u30ad\u30f3\u30b0\u30b3\u30f3\u30b0\u306e\u9006\u8972 \"Kingu Kongu no gyakush\u016b\", 1967).\nNel 1998 \u00e8 stato anche distribuito un film d'animazione basato sul film originale, intitolato \"Mighty Kong - L'invincibile King Kong\" (\"The Mighty Kong\"), e ne segue grossomodo la stessa trama ma adattandolo a un pubblico di ragazzi e dotandolo di un lieto fine. Kong \u00e8 stato protagonista di due serie televisive animate, la prima nel 1966 intitolata \"The King Kong Show\", che ha ispirato il film giapponese del 1967, e la seconda nel 2000 intitolata \"Kong: The Animated Series\", serie d'avventura fantasy che funge da sequel alle vicende originali del film, e il cui protagonista \u00e8 un clone di Kong. Entrambe le serie televisive sono state trasmesse in Italia col semplice titolo \"King Kong\".\nNel 2016 viene annunciato un reboot della serie intitolato \"\", secondo capitolo dell'universo cinematografico MonsterVerse, che \u00e8 stato seguito da \"Godzilla vs. Kong\" nel 2021.\nTrasposizione letteraria.\nDalla sceneggiatura del film venne tratto un romanzo omonimo scritto da Delos W. Lovelace (anche se spesso \u00e8 attribuito erroneamente al romanziere Edgar Wallace, autore della prima stesura della sceneggiatura del film), pubblicato a puntate sulla rivista pulp \"Mystery Magazine\" nel 1932 e in forma di libro in quello stesso anno da Grosset &amp; Dunlap, un po' prima che fosse distribuito il film.\nInfluenza culturale.\nIl finale del film \u00e8 stato citato e parodiato in innumerevoli opere. Ad esempio nel film musicale \"The Rocky Horror Picture Show\" del 1975 (tratto dal musical del 1973), nella scena finale del film Rocky si arrampica sull'antenna della RKO trascinando sulle proprie spalle il corpo del suo creatore Frank-N-Furter, ucciso poco prima dai suoi ex servitori Riff Raff e Magenta, in una scena che ricorda in modo evidente l'arrampicata di King Kong sull'Empire State Building. Nella stessa pellicola viene anche citata l'eroina di \"King Kong\" Fay Wray e la provocante sensualit\u00e0 che sprigiona nel film del 1933.\nLa grande popolarit\u00e0 del film e del personaggio di Kong si riflette nelle numerose citazioni e parodie in altre opere televisive e cinematografiche e in alcune canzoni, videogiochi e video musicali. Ad esempio, la seconda storia del quinto episodio della quarta stagione (\"La paura fa novanta III\") de \"I Simpson\" (\"King Homer\") \u00e8 una parodia del film dove Homer e Marge fanno le veci rispettivamente di Kong e Anna."}
{"id": "47964", "revid": "76963", "url": "https://it.wikipedia.org/wiki?curid=47964", "title": "Fran\u00e7oise Sagan", "text": "Biografia.\nFinita la seconda guerra mondiale, i francesi volevano dimenticare. In questa situazione, negli anni cinquanta apparve un nuovo movimento letterario che cercava la rinascita del romanzo di impianto tradizionale, gli \"ussari\", come reazione alla letteratura impegnata (in particolare con il nouveau roman e l'opera di Sartre). Guidato da Roger Nimier il movimento si richiamava a Stendhal e si segnalava per il cinismo, l'indifferenza affettata e l'inclinazione all'erotismo.\nIn questo movimento letterario ritroviamo Fran\u00e7oise Sagan, che leg\u00f2 il suo nome al successo ottenuto nel 1954 dal suo primo romanzo, \"Bonjour tristesse\" (\"Buongiorno tristezza\"), pubblicato quando aveva appena diciannove anni e divenuto ben presto un caso letterario. Fran\u00e7ois Mauriac, Premio Nobel per la letteratura, disse: \"Le\" \"talent de la terrible fille n'est pas discutable\". Il libro venne messo all'indice dal Vaticano, cosa che ne fece aumentare vertiginosamente le vendite. Ricevette anche il Prix des Critiques, assegnato da una giuria composta da insigni esponenti della letteratura francese.\nFran\u00e7oise Sagan divenne il simbolo della ragazza libera che rappresentava la giovent\u00f9 francese del dopoguerra (la macchina, i blue jeans, il bello, il whisky)..\nErede di Colette, si \u00e8 sposata due volte: con l'editore Guy Schoeller e con Robert Westhoff, da cui ha avuto un figlio, Denis. Ha avuto anche due compagne: Peggy Roche, con cui ha vissuto quindici anni, e la ricca Ingrid Mechoulam che la salv\u00f2 dalla miseria, isolandola per\u00f2 dal mondo.\nSi \u00e8 raccontata nel romanzo a sfondo autobiografico \"Col mio miglior ricordo\" del 1984.\n\"Bonjour\" come \"griffe\".\nTerza figlia di una famiglia di ricchi imprenditori (il padre dirigeva una compagnia di elettricit\u00e0 e la madre era poco presente nell'educazione dei figli), originaria del sud-ovest della Francia (ma la sua famiglia si trasfer\u00ec, a causa del conflitto mondiale, a Lione), e poi in anni successivi a Parigi, Sagan scelse il suo nome d'arte ispirandosi alla principessa Sagan, personaggio della \"Recherche\" proustiana. Di s\u00e9 diceva: \"il mio passatempo preferito \u00e8 lasciare passare il tempo, avere tempo, prender tempo, perder tempo, vivere in controtendenza\".\nLa sua carriera di autrice aveva avuto inizio come \"reporter\" del rotocalco \"Elle\", che le commission\u00f2 - nello stesso anno che l'avrebbe consacrata scrittrice di successo - una serie di \"cartoline\" dall'Italia. Forte probabilmente di una (affascinata) visione del film \"I vitelloni\", di Fellini, che ben descriveva l'ambiente ovattato, annoiato e disimpegnato di certa giovent\u00f9 riminese, Sagan inizi\u00f2 a percorrere in lungo e in largo l'Italia: il risultato sar\u00e0 una sorta di ebdomadario articolato per citt\u00e0 e intitolato ad esempio \"Buongiorno Napoli\", \"Buongiorno Capri\", \"Buongiorno Venezia\". E quel \"Buongiorno\" rimarr\u00e0, in un certo senso, la sua \"griffe\", quasi una sorta di autografo.\nUna vita ad alta tensione.\nPersonaggio tormentato della cultura francese, attratta dal mondo del cinema, amante \"ante-litteram\" delle auto da corsa e della velocit\u00e0 e del gioco, con una vita proiettata sempre sopra le righe (in un pauroso incidente stradale, nel 1957, mentre era alla guida della sua Aston Martin, riport\u00f2 gravi ferite e per lenirne i dolori si avvicin\u00f2 alla morfina che non abbandon\u00f2 pi\u00f9; coinvolta in una importante disputa con il fisco francese che la lascia in miseria), Sagan \u00e8 ricordata anche per un altro suo lavoro molto noto, \"Le piace Brahms?\", da cui fu tratto l'omonimo film diretto dal regista Anatole Litvak e interpretato da Yves Montand, Ingrid Bergman e Tony Perkins.\nQuasi a irridere i pettegolezzi che correvano sul suo conto per il suo modo di vivere arditamente (e ardentemente) spericolato, soleva dire che non aveva nulla contro le droghe: \"Semplicemente\" - ammiccava sorridendo - \"l'alcool mi basta, e il resto mi incute paura\".\nLa sua carriera, dopo l'avvio sfolgorante, la consacr\u00f2 fra le stelle del panorama letterario europeo: a fine 1957, il suo secondo romanzo - \"Un certo sorriso\" - divenne un \"best seller\" con oltre mezzo milione di copie vendute ad appena un anno dalla pubblicazione.\nLa sua prosa sofisticata ma piana al tempo stesso - abbinata in una fascinosa commistione con una forte tensione ed una carica originale ricca di significati esistenzialisti - era in grado di aprire in maniera sorprendente il ventaglio dei suoi potenziali lettori.\nAutrice prolifica (una cinquantina le opere pubblicate, fra romanzi, racconti, sceneggiature e drammi teatrali), la scrittrice - nonostante il successo e la considerazione conseguiti nell'arco di una carriera ultraquarantennale (iniziata nel 1954 con \"Bonjour tristesse\", fino alla pubblicazione di \"Musiche di scena\", nel 1996) e la frequentazione e l'amicizia con personaggi importanti (Mitterrand) - trascorse l'ultimo periodo della sua vita nella solitudine e nell'indigenza, avendo dovuto vendere le propriet\u00e0 e i gioielli, fino alla morte in una clinica della bassa Normandia a causa di una embolia polmonare.\nFu sepolta nel cimitero del piccolo villaggio di Seuzac dove si trova la tomba di famiglia, e al suo funerale non erano presenti pi\u00f9 di 200 persone.\nSoltanto nel 1985 ricevette, come premio alla carriera, il \"Premio Principe Pietro I di Monaco\".\nNel 2010 il figlio Denis Westhoff ha istituito il \"Premio Fran\u00e7oise Sagan\", che il 1\u00ba giugno di ogni anno sceglie un romanzo premiando un giovane autore esordiente."}
{"id": "47966", "revid": "287204", "url": "https://it.wikipedia.org/wiki?curid=47966", "title": "Francoise Sagan", "text": ""}
{"id": "47981", "revid": "84184", "url": "https://it.wikipedia.org/wiki?curid=47981", "title": "Astro circumpolare", "text": "Un astro circumpolare \u00e8 un astro che, nel moto apparente diurno di rotazione della volta celeste, non tramonta mai. Analogamente, astri che non sorgono mai sono detti anticircumpolari mentre quelli che sorgono e tramontano sono detti occidui. L'appartenenza a una di queste tre categorie dipende dalla posizione dell'astro sulla sfera celeste e da quella dell'osservatore sulla superficie terrestre.\nL'arco di cerchio percorso nell'emisfero visibile dagli astri occidui si chiama \"arco visibile\", quello nell'emisfero invisibile \"arco invisibile\".\nAstri circumpolari.\nIn astronomia si chiamano circumpolari gli astri e gli enti matematici compresi all'interno della calotta sferica di \"perpetua visibilit\u00e0\" che ha per centro il polo celeste elevato e raggio pari all'altezza del polo sull'orizzonte. Nel moto diurno non tramontano mai: sono visibili a qualsiasi ora del giorno e della notte, in ogni periodo dell'anno. Il cerchio che delimita questa calotta risulta tangente all'orizzonte nel punto cardinale omonimo al polo elevato e si chiama \"massimo degli apparenti\".\nAstri anticircumpolari.\nSimmetricamente, quelli compresi in analoga calotta con centro nel polo celeste depresso sono anticircumpolari e non sorgono mai. Sono quindi sempre invisibili. Il cerchio che delimita la calotta di \"perpetua invisibilit\u00e0\" risulta tangente all'orizzonte nel punto cardinale omonimo al polo depresso e si chiama \"massimo degli occulti\".\nAstri occidui.\nGli astri che non sono n\u00e9 circumpolari n\u00e9 anticircumpolari sono detti occidui e risultano compresi nella fascia sferica di \"parziale visibilit\u00e0\" delimitata dal massimo degli apparenti e dal massimo degli occulti. Sorgono e tramontano quotidianamente perci\u00f2 risultano a volte visibili e a volte invisibili, a seconda dell'ora e della stagione.\nConseguenze.\nPoich\u00e9 l'altezza del polo sull'orizzonte \u00e8 pari alla latitudine, gli astri circumpolari anticircumpolari e occidui dipendono dalla posizione dell'osservatore sulla superficie terrestre. All'equatore nessun astro \u00e8 circumpolare o anticircumpolare, tutti sono occidui. Ai poli gli astri dell'emisfero celeste omonimo sono tutti circumpolari, quelli dell'emisfero opposto sono tutti anticircumpolari, nessuno \u00e8 occiduo. Alle latitudini temperate boreali, come in Italia, si annoverano tra le costellazioni circumpolari pi\u00f9 note l'Orsa Maggiore e l'Orsa Minore, Cassiopea, Cefeo, il Dragone e altre; sono invece anticircumpolari la Croce del Sud, l'Ottante, il Dorado, il Camaleonte e altre. Viceversa accade alle latitudini temperate australi.\nIn prossimit\u00e0 dei poli celesti gli astri paiono quasi immobili se osservati a occhio nudo, perci\u00f2 attualmente la stella Polare sembra il punto attorno al quale ruotano gli astri visti dall'emisfero boreale."}
{"id": "47987", "revid": "2146306", "url": "https://it.wikipedia.org/wiki?curid=47987", "title": "Onomastica", "text": "L'onom\u00e0stica \u00e8 lo studio dei nomi propri di persona o di luogo (delle loro origini) e dei processi di denominazione in una o pi\u00f9 lingue o dialetti. Nata intorno al 1850, si considera come una parte della linguistica che presenta forti collegamenti con la storia e la geografia.\nPanoramica generale.\nLa parola \"onomastica\" deriva dal greco antico \u1f40\u03bd\u03bf\u03bc\u03b1\u03c3\u03c4\u03b9\u03ba\u03cc\u03c2 (trasl. \"onomastik\u00f3s\"), aggettivo che tradotto significa \"di o che inizia col nome\": le sue tipologie sono indicate dall'unione di un suffisso con la parola greca \u1f44\u03bd\u03bf\u03bc\u03b1 (trasl. \"\u00f3noma\") che significa \"nome\". \nLa \"toponomastica\", detta anche \"toponim\u00eca\", \u00e8 una delle principali scienze figlie dell'onomastica. L\"'antroponomastica\" (o \"antroponim\u00eca\") \u00e8 la scienza che studia i nomi propri di persona.\nL'onomastica assume grande importanza nell'estrazioni delle informazioni con applicazioni di \"Named-entity recognition\", oppure nel riconoscimento dell'origine del nome sempre operata mediante software.\nL'onomastica ha trovato impiego anche nell'ambito di indagini storiche per accertare la presenza di minoranze etniche all'interno di una popolazione pi\u00f9 numerosa. Per estensione, una comune onomastica \u00e8 un elemento importante degli usi, costumi e tradizioni di un'etnia, non l'unico, per valutare la comune origine storica di due comunit\u00e0 a seguito di un evento migratorio: Grecia antica e la colonia Magna Grecia, che avevano in comune alfabeto, religione, onomastica, lingue con varianti ma tra loro comprese, ecc.\nL'onomastica letteraria \u00e8 la disciplina che studia i nomi propri nelle opere di letteratura e narrativa.. Questa scienza ha avuto un orientamento in prevalenza linguistico, ma dagli anni 2000 \u00e8 divenuta anche luogo di convergenza e cooperazione tra linguisti e letterati. \nLa parola ortonimo \u00e8 usata in relazione ad un eteronimo o ad uno pseudonimo: l'ortonimo \u00e8 il nome proprio di persona (anagrafico) dell'autore, quando questi firma le sue opere sotto diverso nome."}
{"id": "47992", "revid": "1782831", "url": "https://it.wikipedia.org/wiki?curid=47992", "title": "Onomastico", "text": "L'onomastico \u00e8 la ricorrenza cattolica in cui si festeggiano tutte le persone il cui nome coincide con quello del santo o del beato del giorno nel Calendario liturgico. Non tutti i prenomi hanno un corrispondente santo o beato; un nome privo della ricorrenza viene detto ad\u00e8spoto (o pi\u00f9 raramente ad\u00e8spota).\nStoria.\nLa celebrazione degli onomastici, tradizione dei Paesi cattolici e ortodossi fin dal Medioevo, continu\u00f2 fino a un certo punto anche in quei Paesi, come l'Inghilterra e i Paesi scandinavi, dove la Religione di Stato era quella protestante.\nCi sono molte liste di onomastici per il finlandese, lo svedese, il sami e per gli altri Paesi che celebrano gli onomastici, anche se alcuni nomi sono celebrati lo stesso giorno in molti Paesi.\nNel XVIII secolo, la Finlandia e la Svezia modificarono l'elenco degli onomastici.\nOnomastici in alcuni Paesi.\nBulgaria.\nGli onomastici in Bulgaria sono associati con celebrazioni orientali bulgaro-ortodosse. Alcuni nomi possono essere celebrati in pi\u00f9 giorni. .\nCanada.\nSan Giuseppe, il santo del 19 marzo, \u00e8 il santo patrono del Canada. Come nella maggior parte dei Paesi europei, chiunque si chiami Giuseppe pu\u00f2 festeggiare il proprio onomastico in quel giorno.\nCome onomastici ci si basa sulla festa del Santo, con il quale la persona \u00e8 chiamata, indipendentemente dal fatto che il nome sia in inglese o in francese. Ad esempio sia George che Georges festeggiano il proprio onomastico il 23 aprile.\nSlovacchia.\nIn Slovacchia gli onomastici (in slovacco \"meniny\") sono ampiamente festeggiati, soprattutto nei luoghi di lavoro, probabilmente perch\u00e9 \u00e8 pi\u00f9 facile conoscere il nome dei colleghi, piuttosto che la loro data di nascita. Gli onomastici sono riportati sui calendari e sui quotidiani. Nelle scuole elementari il festeggiato distribuisce tradizionalmente caramelle o dolcetti ai suoi compagni di classe. Nelle famiglie l'onomastico si festeggia come il compleanno con torte, piccoli regali e brindisi. In occasione degli onomastici pi\u00f9 popolari spesso i fiori vanno a ruba. Fino a tempi recenti i genitori dovevano obbligatoriamente imporre ai figli un nome contenuto nel calendario slovacco degli onomastici e ancor oggi \u00e8 prassi comune scegliere un nome dal calendario. \nIl calendario slovacco degli onomastici \u00e8 un calendario proprio, che deriva dal calendario liturgico cattolico, ma ne differisce ampiamente, soprattutto per accogliere molti nomi slavi adespoti.\nNomi adespoti.\nIl nome adespoto o adespota (dal greco antico \"despot\u0113s\", \"Signore\", con l'alfa privativo, ovvero \"senza signore\", \"senza capo\") non ha un corrispettivo nel calendario dei santi. Convenzionalmente si assume che il 1\u00ba novembre, ovvero la festa cristiana di Tutti i Santi, sia l'onomastico di tutti coloro che non condividano il nome di un santo; ci\u00f2 nasce dall'assunzione che i santi ufficialmente riconosciuti dalla Chiesa cattolica siano solo una piccola parte di quelli esistenti e quindi, per precauzione, si considera l'eventualit\u00e0 che il nome di una persona adespota possa figurare tra quelli ignoti."}
{"id": "47993", "revid": "71155", "url": "https://it.wikipedia.org/wiki?curid=47993", "title": "Laboratori nazionali del Gran Sasso", "text": "I Laboratori Nazionali del Gran Sasso, in sigla LNGS, sono dei laboratori di ricerca, appartenenti all'Istituto nazionale di fisica nucleare, dedicati allo studio della fisica astroparticellare: istituiti nel 1985 ed operativi dal 1987, sono considerati i centri di ricerca sotterranei pi\u00f9 grandi e importanti del mondo.\nStoria.\nVennero ideati nel 1979 dall'allora presidente dell'Istituto nazionale di fisica nucleare, il professor Antonino Zichichi, potendo beneficiare degli scavi gi\u00e0 in corso per la realizzazione del traforo autostradale sotto il massiccio del Gran Sasso I lavori cominciarono nel 1982 e si conclusero nel 1985, mentre il centro di ricerca divent\u00f2 effettivamente operativo a partire dal 1987.\nDescrizione.\nIl centro si compone di alcune strutture esterne e dei laboratori sotterranei, entrambi posti ad una quota di circa \nLe strutture esterne sono situate ad Assergi (L'Aquila), ai piedi della valle del Vasto, in prossimit\u00e0 dell'autostrada A24 Roma-L'Aquila-Teramo, all'ingresso al traforo autostradale del Gran Sasso. Collegati ai laboratori sotterranei tramite una linea di bus navetta dedicata, comprendono gli uffici direzionali, gli uffici dei gruppi di ricerca, alcuni laboratori, una biblioteca, un bar/mensa, un locale infermeria e diverse sale conferenze. \nI laboratori sotterranei sono collocati proprio sotto il massiccio del Gran Sasso e coperti da circa metri di roccia che li rendono una struttura unica al mondo; questa caratteristica consente infatti di ridurre notevolmente il flusso di raggi cosmici, normalmente presenti in superficie, per arrivare ad una condizione di \u00absilenzio cosmico\u00bb, ideale per lo studio della fisica delle particelle. Si compongono principalmente di tre grandi sale per gli esperimenti (denominate \u201csala A\u201d, \u201csala B\u201d e \u201csala C\u201d) aventi dimensioni pari a 100 metri in lunghezza, 20 in altezza e 18 in larghezza per un volume complessivo di metri cubi; vi sono inoltre altre sale di pertinenza, utilizzate per esperimenti minori, e numerosi vani tecnici e di servizio che consentono il funzionamento della struttura. La temperatura all'interno dei laboratori \u00e8 di 6-7 \u00b0C, costanti tutto l'anno, mentre l'umidit\u00e0 \u00e8 pari al 100%.\nAccessibilit\u00e0.\nPeculiarit\u00e0 dei laboratori del Gran Sasso rispetto agli altri laboratori sotterranei \u00e8 la facilit\u00e0 d'accesso, dovuta alla posizione adiacente all'autostrada A24. L'ingresso alla struttura avviene direttamente attraverso il traforo del Gran Sasso in direzione L'Aquila; nell'altra direzione \u00e8 presente un cambio di senso di marcia appena dopo l'uscita del traforo. Le strutture esterne si trovano invece in corrispondenza dell'uscita di Assergi della stessa autostrada A24.\nAttivit\u00e0.\nIl centro costituisce una delle principali strutture per la ricerca scientifica in Italia e collabora in sinergia con gli altri centri dell'Istituto nazionale di fisica nucleare, con l'Universit\u00e0 degli studi dell'Aquila e con il Gran Sasso Science Institute. Nella sua storia ha ospitato numerosi esperimenti e studiosi da tutto il mondo, compresi i premi Nobel per la fisica Barry C. Barish e Carlo Rubbia; attualmente vi operano circa studiosi provenienti da 29 paesi diversi.\nUno dei pi\u00f9 longevi esperimenti effettuati nei laboratori \u00e8 il Gallex/GNO che, sin dagli anni Novanta e fino al 2005, ha studiato i neutrini solari; i suoi dati hanno confermato che il flusso dei neutrini elettronici solari che arrivano sulla Terra dal Sole \u00e8 inferiore a quanto previsto dai modelli solari. \nNel 2014, l'esperimento Borexino ha misurato direttamente e per la prima volta i neutrini primari dalla fusione protone-protone; la misura \u00e8 consistente con le aspettative dei modelli solari una volta che si tenga conto del fenomeno delle trasformazioni (dette in gergo oscillazioni) dei neutrini solari, descritte dalla teoria MSW. Questo risultato, reso possibile unendo competenze di fisica nucleare, astrofisica, fisica teorica e sperimentale, \u00e8 considerato un passo fondamentale nello studio del Sole.\nTra gli esperimenti condotti nei laboratori del Gran Sasso si citano:\nVisite guidate.\nIl centro di ricerca organizza, a cadenza semestrale ed esclusivamente tramite prenotazione, un programma di visite guidate all'interno dei laboratori."}
{"id": "47994", "revid": "125399572", "url": "https://it.wikipedia.org/wiki?curid=47994", "title": "Papa Leone IV", "text": "Biografia.\nRomano di nascita ma, come precisa il Gregorovius, \"di stirpe longobarda\" (figlio di Rodualdo o Ridolfo) e monaco benedettino nel monastero di San Martino presso la Basilica di San Pietro, fu suddiacono sotto papa Gregorio IV che lo aveva in stima e venne scelto all'unanimit\u00e0 per succedere a Sergio II quand'era cardinale arciprete dei SS. Quattro Coronati. Il pericolo incombente dei Saraceni, che gi\u00e0 avevano assalito la citt\u00e0 l'anno prima, indusse i Romani a consacrare Leone in gran fretta, senza aspettare la conferma dell'imperatore Lotario I, il 10 aprile (secondo il Moroni l'11 aprile, mentre il sito del Vaticano riporta il 10 maggio) dell'847. La consacrazione era stata irregolare, poich\u00e9 era avvenuta \"sine nomina imperatoris\" e dunque senza il suo beneplacito, ma Lotario non se ne risent\u00ec, come nel caso del predecessore papa Sergio II, probabilmente perch\u00e9 era ben consapevole della mancata difesa di Roma dall'assalto dei Saraceni.\nL'incendio di Borgo.\nAd accrescere le ansie della popolazione, gi\u00e0 preoccupata per i Saraceni, nello stesso anno 847 si verific\u00f2 prima un violento terremoto (che, tra l'altro, fece crollare una parte del Colosseo), seguito da un grave incendio che distrusse la zona di Borgo e giunse a minacciare il porticato della basilica di San Pietro. Secondo il \"Liber Pontificalis\", Leone avrebbe estinto miracolosamente l'incendio impartendo la solenne benedizione. L'evento rappresenta il soggetto di un affresco di Raffaello, l'\"Incendio di Borgo\", che si trova nella \"Stanza dell'Incendio\" all'interno dei Musei Vaticani. Ecco quanto narrato dal \"Liber Pontificalis\": \nLa ricostruzione delle difese di Roma.\nQuando sal\u00ec al soglio pontificio, papa Leone si ritrov\u00f2 vescovo di una citt\u00e0 in rovina, a causa dei danni compiuti dai Saraceni nell'agosto dell'846, durante il pontificato del suo predecessore Sergio II. Il pericolo dei pirati, che stavano assediando Gaeta, era pi\u00f9 che mai attuale, e le preoccupazioni dei Romani imponevano d'intervenire immediatamente sulla difesa della citt\u00e0 e sul restauro delle sue mura di cinta. Tra l'848 e l'849, con i soldi inviati dall'imperatore e con quelli del \"patrimonium Sancti Petri\", ripar\u00f2 i danni alle mura, rinforz\u00f2 e fortific\u00f2 tutte le porte e riedific\u00f2 una quindicina di torri; due di queste, poste sulle sponde opposte del Tevere nei pressi della \"porta Portuensis\", vennero collegate da una catena che poteva essere tesa in modo da sbarrare l'accesso in citt\u00e0 dal fiume.\nLa lega antisaracena (Lega Campana).\nLa grandezza di Leone IV non consistette soltanto nel ridare a Roma sicurezza dopo la terribile incursione musulmana, ma anche nel prevenire nuovi attacchi pirateschi. Nell'incombenza del pericolo, il pontefice nell'849 costitu\u00ec una coalizione navale non solo per difendere Roma, ma anche per mettere a tacere, per il tempo pi\u00f9 lungo possibile, le scorribande saracene e per restituire sicurezza ai traffici commerciali. Grazie alla sua autorit\u00e0 spirituale riusc\u00ec a convincere, a grandi linee, i sovrani dei ducati di Amalfi, Gaeta, Napoli e Sorrento, a formare una potente flotta che si contrapponesse a quella saracena, che gi\u00e0 puntava le coste laziali per invadere e distruggere Roma. La vittoria arrise alla flotta cristiana guidata da Cesario Console, figlio del duca di Napoli, schierata all'imbocco del porto di Ostia, ma fu in parte favorita anche da una violenta tempesta che contribu\u00ec a sbaragliare lo schieramento saraceno. Lo stesso Raffaello contribu\u00ec successivamente a rendere memorabile l'impresa dei marinai della Lega Campana immortalando con un mirabile affresco la \"battaglia di Ostia\" nelle stanze vaticane..\nLa Citt\u00e0 leonina e la difesa del Lazio.\nAll'epoca in cui l'imperatore Aureliano dot\u00f2 la citt\u00e0 di Roma di una cinta muraria difensiva, non si ravvis\u00f2 la necessit\u00e0 di racchiudere nella cerchia anche il Colle Vaticano, ma ora, a distanza di alcuni secoli, l'area si era abbondantemente popolata e la Basilica di San Pietro era diventata il centro della cristianit\u00e0 occidentale. Leone fece dunque presente a Lotario, considerato anche il saccheggio saraceno dell'846, la necessit\u00e0 di racchiudere anche l'area vaticana entro mura difensive. Ottenuto il consenso (e il cospicuo contributo economico) imperiale, in tre anni fu innalzata un'opera poderosa che racchiudeva la Basilica ed il quartiere circostante. L'opera fu inaugurata il 27 giugno dell'852, con solenni cerimonie e una processione che vide il papa, i pi\u00f9 alti prelati, la nobilt\u00e0 e il popolo romano percorrere a piedi tutto il perimetro delle nuove mura, con benedizioni, salmi e inni. Secondo il Gregorovius, alla costruzione del muro di difesa voluto da Leone partecip\u00f2 anche un certo numero di Saraceni, presi prigionieri dopo la battaglia di Ostia e utilizzati come schiavi.\nLe opere di difesa interessarono non solo la citt\u00e0 di Roma, ma anche tutti i centri dello Stato della Chiesa colpiti e danneggiati dalle incursioni saracene. Oltre a riparare i danni alle basiliche di San Pietro e di San Paolo, e dotarle di nuovi e pi\u00f9 ricchi e sfarzosi arredi e tesori, Leone dunque riedific\u00f2 e fortific\u00f2 l'antico scalo marittimo di \"Portus\", alla foce del Tevere, che ripopol\u00f2 con profughi provenienti dalla Corsica. Intervenne anche sul porto di \"Centumcellae\" (l'odierna Civitavecchia), ma piuttosto che ricostruire la citt\u00e0 distrutta ritenne pi\u00f9 opportuno trasferire l'intera popolazione a poche miglia di distanza, in una nuova citt\u00e0 che battezz\u00f2 Leopoli. Ricostru\u00ec l'antica Corneto, al posto della distrutta Tarquinia, e riedific\u00f2, o per lo meno fortific\u00f2 \"Horta\" (Orte) ed \"Ameria\" (Amelia) che, prive di protezione, erano state abbandonate dagli abitanti all'arrivo dei Saraceni.\nParticolarmente intensa fu anche l'opera di aiuto alla popolazione, con rifornimento di generi alimentari, e di amministrazione del \"patrimonium Sancti Petri\", con l'edificazione di nuove chiese ed il restauro di molte danneggiate o distrutte, opera che gli valse l'appellativo di \u00abrestauratore di Roma\u00bb.\nRelazioni con l'Impero.\nI rapporti con Lotario e suo figlio ed erede Ludovico II non furono tesi ma neanche idilliaci: pesava comunque, in senso negativo, il mancato aiuto dato a Roma durante l'attacco saraceno dell'846 e il mancato contributo militare alla lega navale organizzata dal pontefice. Nel complesso, comunque, le relazioni tra Chiesa e Impero furono abbastanza stabili, registrando ora momenti positivi, ora lievi periodi di crisi.\nSu richiesta di Lotario, il giorno di Pasqua dell'850 Leone incoron\u00f2 imperatore suo figlio Ludovico: si trattava evidentemente di una riaffermazione del prestigio e del privilegio pontificio di compiere un tale atto.\nNell'855 un grave episodio rischi\u00f2 di minare seriamente i rapporti con l'impero: Daniele, il \"magister militum\" di Roma, avanz\u00f2 nei confronti di Graziano, comandante della milizia e personaggio molto vicino al papa, l'accusa di tramare per un riavvicinamento dello Stato della Chiesa all'impero orientale. Il papa stesso era accusato di macchinazioni contro l'impero. Di vero, in queste accuse, c'erano solo le voci di malcontento dei Romani che, di fronte all'inerzia dimostrata dall'imperatore nella questione dei Saraceni, vagheggiavano effettivamente un ritorno ai Bizantini che avrebbero forse potuto curare meglio gli interessi della citt\u00e0. Nonostante le assicurazioni di Leone sull'infondatezza delle accuse e la sua disponibilit\u00e0 a sottomettersi ad un giudizio, Ludovico si precipit\u00f2 a Roma dove volle mettere a confronto Daniele e Graziano. Le accuse si rivelarono completamente infondate e Ludovico ripart\u00ec, lasciandosi dietro una ben magra figura del partito franco.\nRelazioni con altri regni cristiani.\nAncora nell'855 si rec\u00f2 a Roma per fare visita a Leone Etelvolfo, sovrano dei sassoni inglesi, con suo figlio, il futuro Alfredo il Grande, per essere incoronati dal pontefice. Questo gesto cos\u00ec singolare (i Pontefici avevano il diritto di incoronare gli imperatori, ma non di confermare altri re), diede il via ad un rapporto tra sfera civile e religiosa ancora pi\u00f9 stretto, in cui i regnanti cercavano di ottenere il riconoscimento della propria sovranit\u00e0 per grazia divina.\nGoverno della Chiesa.\nLeone indisse due concili, nell'850 e nell'853, per dirimere una questione disciplinare che port\u00f2 alla scomunica e poi alla deposizione di Anastasio, cardinale di S. Marcello che aveva abbandonato la sua diocesi e, sordo ai richiami del papa, si era stabilito ad Aquileia (divenendo l'855 l'antipapa Anastasio III).\nDifficolt\u00e0 si presentarono inoltre nelle relazioni con l'arcivescovo di Ravenna, a causa di alcune rivendicazioni giurisdizionali che il pontefice romano riservava a s\u00e9. L'arcivescovo si considerava l'erede diretto dell'esarca bizantino e pretendeva di mantenere un'indipendenza sostanziale da Roma (autocefalia). Nel breve pontificato leonino, i dissidi si riacuirono, tanto che nell'852 l'\"establishment\" ravennate organizz\u00f2 l'assassinio di uno dei legati pontifici, gesto che port\u00f2 il papa stesso a recarsi a Ravenna e ad estradare a Roma uno degli omicidi, che fu individuato nel fratello dell'arcivescovo.\nSecondo quanto riporta il Moroni, Leone IV cre\u00f2, in due sole ordinazioni, 63 vescovi, 19 preti e 8 diaconi.\nPapa Leone fu il primo pontefice a contare, nei documenti ufficiali, l'inizio del suo pontificato, datandoli in base all'anno di regno.\nMorte e sepoltura.\nLeone IV mor\u00ec il 17 luglio dell'855, e fu sepolto in San Pietro.\nCulto.\nPapa Leone IV \u00e8 venerato come santo dalla Chiesa cattolica, che ne ricorda la memoria liturgica il 17 luglio:\nRappresentazioni nella cultura di massa.\nPapa Leone IV \u00e8 interpretato da Trevor Howard nel film La Papessa Giovanna (1972)."}
{"id": "47998", "revid": "125751393", "url": "https://it.wikipedia.org/wiki?curid=47998", "title": "Papa Benedetto III", "text": "Biografia.\nBenedetto, figlio di Pietro, godeva di stima per la sua piet\u00e0 e per la sua sapienza fin dalla giovinezza, quando era chierico della Basilica di San Giovanni in Laterano. Nominato da Gregorio IV suddiacono, fu talmente considerato da parte di Leone IV da essere nominato cardinale presbitero del titolo Santa Maria in Callisto\nDeposizione dell'antipapa Anastasio.\nLo stesso giorno della morte di Leone IV (il 17 luglio), il popolo di Roma elesse prima Adriano (il futuro Adriano II) e, dopo il rifiuto di questi, Benedetto. Invece una fazione nobiliare gli prefer\u00ec Anastasio il Bibliotecario, cardinale gi\u00e0 deposto da Leone IV. Anche i messaggeri incaricati di avvisare l'imperatore Ludovico dell'elezione di Benedetto al soglio pontificio, incontrato ad Orte il vescovo di Gubbio Arsenio, si professarono per Anastasio (nipote di Arsenio), disconoscendo ci\u00f2 che era stato deciso precedentemente. Ludovico invi\u00f2 a Roma due suoi delegati, i conti Bernardo e Adalberto, affinch\u00e9 ripianassero la questione. Benedetto, a sua volta, invi\u00f2 due legati per accoglierli. Ma Anastasio lo anticip\u00f2: giunse per primo a Orte e, facendo leva sulla propria eloquenza, convinse Bernardo e Adalberto ad unirsi alla sua fazione. Da qui, tra il 19 e il 20 settembre, i congiurati, dopo aver catturato i legati pontifici, attaccarono Roma, irrompendo nella Citt\u00e0 Leonina. Il 21 Anastasio entrava con la violenza in San Pietro. Lo stesso 21 settembre papa Benedetto, insediato sul trono nel Palazzo del Laterano vestito con gli abiti cerimoniali, fu svestito dal vescovo di Bagnoregio e messo sotto sorveglianza per ordine dello stesso Anastasio.\nIl trattamento riservato al legittimo pontefice suscit\u00f2 vasta indignazione nel clero e nel popolo, il quale si ritir\u00f2 sul colle Celio e diede inizio alla riscossa della cittadinanza contro l'usurpatore. Nel tentativo di rimettere ordine in una citt\u00e0 pienamente in tumulto, i legati imperiali convocarono per il 25 settembre un'assemblea generale in Laterano. Schieratosi tutto il popolo a favore di Benedetto, i legati imperiali non poterono fare altro che riconoscere quest'ultimo come legittimo pontefice; abbandonato Anastasio, acconsentirono all'elezione di Benedetto il 29 settembre.\nPontificato.\nGoverno della Chiesa.\nQuello stesso giorno, Benedetto pot\u00e9 finalmente essere consacrato pontefice in San Pietro, dando inizio a un pontificato senza eventi memorabili ma pieno di dignit\u00e0 religiosa. Difatti, il Papa non procedette in modo estremamente severo contro Anastasio, riducendolo soltanto allo stato laicale ed \"esiliandolo\" in un monastero romano. Attento e scrupoloso nei confronti della liturgia, si dimostr\u00f2 prodigo nei confronti degli arredi sacri. Di questo papa, che si mantenne estremamente rigoroso nei confronti di Costantinopoli, sappiamo della sua rigida condotta nei confronti dell'abito morale di importanti chierici e laici, minacciando di scomunica il prete Hukbert per le violazioni da lui compiute nei confronti di alcune abbazie, e deplorando l'adultera Engeltrude.\nGoverno dell'Urbe.\nBenedetto comp\u00ec numerosi interventi edilizi in Roma. Convinse il re del Wessex Etelwulfo, pellegrino a Roma con il figlio Alfredo durante il primo anno di pontificato di Benedetto, a completare i lavori di riparazione della colonia sassone, presso la chiesa di Santo Spirito in Sassia e a effettuare sontuose donazioni alle chiese di Roma. Fece inoltre restaurare il battistero della Basilica di Santa Maria Maggiore e ricostruire completamente il cimitero di San Marco. Durante il suo pontificato si ebbero numerosi straripamenti del Tevere, che provocarono danni piuttosto consistenti. Lo stesso pontefice si adoper\u00f2 per organizzare i lavori di riparazione.\nLettere.\nDi questo papa si \u00e8 conservata una copiosa corrispondenza: mantenne contatti con il potente arcivescovo di Reims Incmaro, e di tutto il resto dell'episcopato francese sottomesso a Carlo il Calvo.\nMorte.\nBenedetto III mor\u00ec, ormai al sicuro sul trono pontificio, il 7 o l'8 (se non addirittura il 17) aprile dell'858. I suoi resti trovarono luogo in San Pietro:"}
{"id": "47999", "revid": "125751414", "url": "https://it.wikipedia.org/wiki?curid=47999", "title": "Papa Niccol\u00f2 I", "text": "Biografia.\nNiccol\u00f2 apparteneva ad una nobile famiglia romana: era figlio di un funzionario della corte pontificia, Teodoro. La data di nascita non \u00e8 sicura: alcuni propendono per l'800, altri per l'820, se non addirittura l'827. La giovinezza e la formazione del futuro papa si svolgono vicino al Palazzo del Laterano, seguendo la tradizionale educazione impartita agli ecclesiastici, basata sullo studio della \"Bibbia\", della letteratura sacra e sullo studio della lingua latina. Segnalatosi nel sinodo riunito per scomunicare il futuro antipapa Anastasio III nell'853, il diacono Niccol\u00f2 si guadagn\u00f2 la fiducia di papa Benedetto III.\nL'elezione al Soglio pontificio.\nQuando papa Benedetto III mor\u00ec, nell'aprile dell'858, il re d'Italia Ludovico II si trovava a Roma. Il sovrano, non volendo perdere l'occasione di influire sulla scelta del futuro papa, riusc\u00ec a far confluire i voti sul diacono Niccol\u00f2, che per\u00f2 al momento dell'elezione si trovava nella Basilica di San Pietro dove, ostentando un atto di modestia, si era rifugiato per evitare di essere eletto. Accettata con riluttanza l'alta carica, Niccol\u00f2 ascese al soglio pontificio e fu consacrato il 24 aprile. Non si pu\u00f2 escludere, come sottolinea il Gregorovius, che tra il papa e l'imperatore intercorressero rapporti di amicizia personale; dopo l'elezione Ludovico lasci\u00f2 Roma con ampia soddisfazione, ma fu presto raggiunto da Niccol\u00f2, con il seguito di clero e nobilt\u00e0, che lo ricondusse a Roma e, all'ingresso in citt\u00e0, l'imperatore, a piedi, condusse per le briglie il cavallo del papa, il quale \u00abin questo atteggiamento superbo, di contra ad un imperatore che gli si umiliava dinanzi cos\u00ec profondamente, Nicol\u00f2 I diede principio al suo pontificato\u00bb.\nGoverno della Chiesa.\nIn base al principio del primato della Sede di Roma sulle altre sedi episcopali, Niccol\u00f2 intervenne per regolare gli abusi compiuti da alcuni titolari di cattedre vescovili dell'Europa cristiana.\nGi\u00e0 dall'850 l'arcivescovo Giovanni VII di Ravenna, forte dei privilegi imperiali bizantini ottenuti nei secoli precedenti, che gli consentivano la cosiddetta autocefalia, cio\u00e8 l'autogoverno in materia ecclesiastica, aveva inasprito ancor pi\u00f9 la politica autocefala, cercando di rendersi completamente autonomo da Roma e comportandosi da vero e proprio tiranno, con atti vessatori nei confronti delle diocesi suffraganee (Modena, Reggio, Parma e Piacenza), imponendo loro pesanti tributi e vietando di comunicare direttamente con la Chiesa di Roma. La disputa fu chiusa da Niccol\u00f2 che, convocato invano a Roma l'arcivescovo, si rec\u00f2 a Ravenna dove, constatata la generale avversione del clero e del popolo per Giovanni, gli ingiunse di comparire nell'861 davanti a un sinodo che condann\u00f2 il suo operato. Scomunicato, l'arcivescovo cerc\u00f2 un sostegno presso l'imperatore dei Romani, ma Ludovico II, dopo un timido tentativo d'intervento, immediatamente bloccato dal pontefice, pens\u00f2 bene di non immischiarsi negli affari della Chiesa, lasciando Giovanni nelle mani del papa, che fin\u00ec per piegarlo al suo volere. La scomunica fu revocata e Giovanni fu costretto a sottomettersi ad un'azione di controllo da parte di Roma su tutti i suoi atti.\nSempre nell'861 Niccol\u00f2 annull\u00f2 la sentenza di Incmaro, arcivescovo di Reims e metropolita di Francia, che aveva tolto al vescovo di Soissons, Rotado, la sua diocesi.\nRelazioni con la Chiesa di Costantinopoli.\nPapa Nicol\u00f2 fu uno dei pi\u00f9 energici assertori dell'indipendenza del papato dall'autorit\u00e0 imperiale.\nNell'859-860 il pontefice ricevette la visita dell'ex patriarca di Costantinopoli, il monaco Ignazio, che era stato rimosso dall'imperatore bizantino Michele III per una serie di gravi contrasti sorti tra i due, e sostituito dal laico Fozio, uomo di fiducia di Michele, a cui in brevissimo tempo fu consentito di scalare tutti i livelli della gerarchia ecclesiastica. La crisi si protrasse dall'860 all'867, anno della morte del pontefice.\nNell'861 il nuovo patriarca di Costantinopoli annunci\u00f2, per averne l'approvazione, la sua nomina a Niccol\u00f2 I, il quale, nello stesso anno, invi\u00f2 a Costantinopoli, per effettuare un'inchiesta, il vescovo di Anagni, Zaccaria, e quello di Porto, Rodoaldo. Oltre che chiarire la situazione, la missione aveva lo scopo di ribadire la supremazia di Roma sulla nomina di tutti i vescovi. I legati papali per\u00f2, furono corrotti dall'imperatore Michele III e da Fozio stesso; le lettere inviate dal papa furono falsificate e un sinodo convocato di l\u00ec a poco nella chiesa dei Santi Apostoli (sinodo di Costantinopoli, 861) conferm\u00f2 la deposizione di Ignazio ed approv\u00f2 la nomina di Fozio a patriarca. Fozio venne dunque riconosciuto dai legati papali.\nAl fine di ristabilire la legittimit\u00e0 dei ruoli, Ignazio si appell\u00f2 al papa. Ben presto Niccol\u00f2 I cap\u00ec che i suoi legati erano stati circuiti dai bizantini. Decise di inviare tre lettere a Costantinopoli (18 marzo 862): nella prima, indirizzata a Fozio, ribadiva il primato della Sede di Pietro. Di conseguenza Fozio non aveva l'autorit\u00e0 per trattare questioni disciplinari. Il pontefice inoltre non accettava le argomentazioni con cui Fozio aveva giustificato il suo rapido passaggio dallo stato laicale al patriarcato; nella seconda missiva comunicava all'imperatore che Ignazio andava reintegrato finch\u00e9 l'intera questione non fosse stata trattata in sua presenza; infine scrisse agli altri patriarchi orientali per rendere nota la posizione della Sede apostolica su Fozio. Al di l\u00e0 del fatto che l'elezione di Fozio fosse effettivamente contraria alle norme del diritto canonico, il pontefice colse l'occasione per ribadire come solo a lui spettasse decidere tutte le questioni ecclesiastiche, sia in Occidente sia in Oriente.\nDa Costantinopoli non giunse alcuna risposta. L'attesa si protrasse per un anno intero, dopo il quale Niccol\u00f2 convoc\u00f2 a sua volta a Roma un sinodo (863), nel quale fu dichiarato che:\nIl pontefice dette disposizioni anche in materia liturgica e dottrinale. Stabil\u00ec:\nPer quattro anni si ebbe un scambio di ambascerie secondo ritmi quasi stagionali finch\u00e9 Fozio, in risposta alla scomunica e con l'appoggio dell'Imperatore Michele III, nell'867 convoc\u00f2 un concilio a Costantinopoli alla cui conclusione fu lanciata la scomunica e la conseguente sentenza di deposizione nei confronti di Niccol\u00f2 I, sancendo cos\u00ec la rottura con la Sede apostolica. Inoltre Fozio invi\u00f2 un'enciclica a tutte le diocesi soggette al patriarcato di Costantinopoli, in cui rigettava tutte le disposizioni liturgiche e dottrinali imposte dalla Chiesa di Roma.\nMa di l\u00ec a poco la situazione si capovolse: Michele III fu assassinato e al suo posto sal\u00ec al trono imperiale il suo carnefice, Basilio I il Macedone (867-886). Il nuovo \"basileus\" destitu\u00ec tutti coloro che avevano ricevute alte cariche sotto il regno di Michele, compreso Fozio, e design\u00f2 altri dignitari di sua fiducia, reintegrando Ignazio nella carica di patriarca.\nRelazioni con i regni cristiani.\nLa questione del divorzio di Lotario II.\nLotario II, membro della famiglia imperiale (era fratello dell'imperatore Ludovico II ed aveva ereditato la Lorena) aveva accusato la legittima moglie Teutberga, dalla quale non aveva avuto figli, di aver commesso gravi peccati. Il suo scopo era annullare il matrimonio per poi sposare la concubina Waldrada, da cui invece aveva avuto tre figli. Sotto pressioni e minacce, la regina confess\u00f2 i presunti peccati. La nullit\u00e0 del matrimonio con Teutberga fu confermata dagli arcivescovi di Colonia, Guntero, e di Treviri, Teutgardo. \nIl 28 aprile 862 il clero imperiale si riun\u00ec ad Aquisgrana e, ignaro del peso della decisione che avrebbe preso, consent\u00ec a Lotario di risposarsi. Il papa contrario a tale parere, invi\u00f2 dei suoi legati alla corte di Lotario. Ma essi si fecero corrompere, cos\u00ec poi a un sinodo tenutosi a Metz nel giugno 863, anche i legati pontifici confermarono la decisione. La regina fu rinchiusa in un convento e il re fu autorizzato a risposarsi. Gli atti del sinodo furono trasmessi alla Sede apostolica.\nIl comportamento di Niccol\u00f2 fu diretto a confermare l'autorit\u00e0 della Chiesa in materia di matrimonio religioso e a ribadire l'indissolubilit\u00e0 dell'istituto. Fece fare tre settimane di \"anticamera\" ai prelati quindi, anzich\u00e9 riceverli, li convoc\u00f2 in un sinodo in Laterano nel quale, senza alcun dibattito o interrogatorio, dichiar\u00f2 il sinodo di Metz non valido, i vescovi partecipanti scomunicati e deposti e le sue decisioni nulle. I due arcivescovi reali responsabili del pagamento, Guntero Colonia e Teutgardo di Treviri, furono anatemizzati. L'imperatore Ludovico II, immediatamente informato dell'accaduto, preso dall'ira part\u00ec alla volta di Roma portandosi al seguito un poderoso esercito e i due arcivescovi scomunicati. Era l'863, e nel febbraio 864 Ludovico entr\u00f2 nell'Urbe, ma non riusc\u00ec, neanche con le minacce, a far cambiare idea al pontefice, che si rifiut\u00f2 persino di riceverlo. Anzi, siccome Lotario II continuava la sua relazione illecita, scomunic\u00f2 anche Waldrada.\nDi fronte ai continui dinieghi del papa e alle dimostrazioni antimperiali del popolo romano, che sfociarono anche in atti violenti, si dovette ricorrere alla mediazione dell'imperatrice consorte Engelberga, che riusc\u00ec a far incontrare i due contendenti. Papa Niccol\u00f2 non recedette di un passo dalle sue posizioni e Ludovico fu costretto ad abbandonare Roma senza aver ottenuto l'annullamento del matrimonio del fratello n\u00e9 il rientro delle scomuniche lanciate. Da parte sua Lotario II dovette riconoscere, in una cerimonia pubblica, la legittima moglie di Teutberga come regina. Nicola riammise alla comunione ecclesiastica i due arcivescovi scomunicati, che poterono tornare al seggio vescovile dietro giuramento incondizionato al papa.\nLa rilevanza dell'episodio, al di l\u00e0 della pretesa di un regnante di voler piegare le regole e i dogmi della Chiesa alle sue esigenze personali (e in questo Lotario non fu n\u00e9 il primo n\u00e9 l'ultimo), risiede nel fatto che, come ha osservato Walter Ullmann, \u00abper la prima volta il papato giudic\u00f2 un re che si trov\u00f2 inaspettatamente minacciato di scomunica\u00bb.\nLa questione bulgara.\nIl giovanissimo Regno bulgaro era stato recentemente cristianizzato grazie all'opera di ferventi missionari di Costantinopoli, ma alcuni contrasti con l'impero, le contese all'interno del patriarcato costantinopolitano e i sostanziali buoni rapporti con Ludovico II, spinsero re Boris a rivolgersi al papa, chiedendogli una serie di consigli su come educare i propri sudditi, appena usciti da un'epoca di paganesimo, a una vita civile e cristiana. Niccol\u00f2 approfitt\u00f2 dell'occasione per attirare la Bulgaria nell'orbita romana e, per un breve periodo, ci riusc\u00ec; fu essenziale l'impegno dei vescovi che il pontefice invi\u00f2 in quella terra per battezzare ed educare: Formoso di Porto e Paolo di Populonia. \nNon meno rilevanti si rivelarono le indicazioni che Niccol\u00f2 stesso forn\u00ec in risposta alle richieste di Boris, che costituirono una vera e propria costituzione in chiave evangelica. Ma nell'869-70 Ignazio di Costantinopoli convoc\u00f2 un concilio al quale partecip\u00f2 un'ambasciata del re di Bulgaria. Infine, nell'870 il Regno bulgaro rientr\u00f2 nell'orbita di Costantinopoli: quell'anno, infatti, il patriarca Ignazio invi\u00f2 nuovi sacerdoti e consacr\u00f2 un nuovo vescovo in Bulgaria.\nMorte e culto.\nPapa Niccol\u00f2 I mor\u00ec il 13 novembre dell'867 e fu sepolto in San Pietro. Per il suo eccezionale carisma religioso, gli fu attribuito il titolo di \"Magno\" (attribuito, oltre a lui, soltanto ai pontefici Leone I e Gregorio I).\n\u00c8 venerato come santo dalla Chiesa cattolica, che ne celebra la memoria liturgica il 13 novembre (data della morte) a partire dal 1883 (era venerato il 6 dicembre in base al martirologio romano del 1630).\nNiccol\u00f2 I nella storiografia.\nFerdinand Gregorovius associ\u00f2 papa Niccol\u00f2 I alle \"Decretali pseudoisidoriane\", una raccolta di lettere, apostoliche e non, e di altri documenti apocrifi, elaborata nel nord-est della Francia intorno all'anno 850. Lo storico tedesco ritenne che Niccol\u00f2 I fosse a conoscenza di tale collazione e, consapevole o meno della sua autenticit\u00e0,"}
{"id": "48000", "revid": "37401", "url": "https://it.wikipedia.org/wiki?curid=48000", "title": "Oronimo", "text": ""}
{"id": "48001", "revid": "599", "url": "https://it.wikipedia.org/wiki?curid=48001", "title": "Coronimo", "text": ""}
{"id": "48002", "revid": "1590006", "url": "https://it.wikipedia.org/wiki?curid=48002", "title": "Idronimo", "text": ""}
{"id": "48003", "revid": "37401", "url": "https://it.wikipedia.org/wiki?curid=48003", "title": "Limnonimo", "text": ""}
{"id": "48004", "revid": "1442080", "url": "https://it.wikipedia.org/wiki?curid=48004", "title": "Toponomastica", "text": "La toponomastica \u00e8 la parte della linguistica che si occupa dell'insieme dei nomi attribuiti alle entit\u00e0 geografiche e si dedica al loro studio per approfondirne le modalit\u00e0 di formazione e diffusione sul piano geografico e storico.\nEtimologia.\nLa parola \"toponomastica\" deriva dalle parole greche \"t\u00f3pos\" (luogo) e \"\u00f3noma\" (nome). A sua volta la toponomastica fa parte della onomastica.\nL'onomastica \u00e8 lo studio generale dei nomi propri di persona o di luogo partendo dalle lingue e dai dialetti ed \u00e8 una parte della linguistica che lega storia e geografia. \nL'odonomastica \u00e8 lo studio specifico che riguarda i nomi delle strade e delle vie di comunicazione di una particolare zona o localit\u00e0 dal punto di vista della genesi del nome stesso. Molte citt\u00e0, non solo italiane, hanno o hanno avuto spesso studiosi locali che si sono interessati della particolare odonomastica specifica di alcune aree limitate e precise.\nStoria.\nAnche se \u00e8 impossibile conoscere con precisione da quando l'uomo abbia iniziato ad attribuire il nome ai luoghi che lo circondavano sembra che i primi ad essere stati individuati in modo diretto siano stati i fiumi e i monti. Secondo il geografo francese Paul Claval questo \u00e8 avvenuto quando le popolazioni, dopo aver occupato in modo stabile i territori, hanno sentito il bisogno di avere la possibilit\u00e0 di indicare alcune entit\u00e0 geografiche specifiche.\nLo studio linguistico storico pone l'attenzione sui toponimi perch\u00e9 le radici di questi mantengono informazioni anche attraverso il passaggio dalla lingua che viene abbandonata a quella che ne prende il posto e in assenza di altri dati il nome pu\u00f2 essere dunque la testimonianza di lingue e di civilt\u00e0 completamente estinte. Ci\u00f2 che ha cessato di esistere ha lasciato cio\u00e8 tracce nei nomi locali legati ai luoghi abitati (paesi, contrade, vie e attivit\u00e0 economiche), alle entit\u00e0 geografiche (vallate, monti, insenature, isole, laghi e mari) ed ai diversi corsi d'acqua (sorgenti, torrenti e fiumi) Nella cultura anglosassone possono rientrare in tale definizione anche particolari zone naturalistiche come prati, radure e boschi. Per alcuni autori \u00e8 possibile allargare il campo di interesse della toponomastica anche a monasteri, chiese, altri edifici religiosi e comprendendo tra questi anche i siti di sepoltura.\nLo studio toponomastico di un territorio parte dall'individuazione dei toponimi esistenti consultando le fonti disponibili e ricercando i toponimi storici ricavati da catasti, atti notarili, registri parrocchiali e archivi storici.\nLa legge italiana.\nLa normativa italiana fa riferimento all'articolo 1 - Decreto legislativo 300/1999 che richiama la legge 1188/1927. \nSituazione.\nUna struttura specifica delle Nazioni Unite, l'United Nations Group of\nExperts on Geographical Names (UNGEGN), si dedica all'applicazione della toponomastica per stabilire i nomi geografici ufficialmente riconosciuti e questo perch\u00e9 un toponimo si basa non solo su mappe e storie locali, ma anche su ricerche sul campo per determinare nome, lingua specifica, pronuncia, origini e significato.\nLa toponomastica permette di conservare la cultura locale e richiede il mantenimento di banche dati specifiche. Dati cartografici e toponomastici possono essere diffusi in vari formati compresi mappe topografiche cartacee e digitali.\nSistemi e piattaforme utilizzati possono essere:\nIn senso generale la toponomastica moderna si interessa di aree occupate da insediamenti umani (nazioni, regioni, distretti, citt\u00e0 e cos\u00ec via), di localit\u00e0 dal punto di vista fisico (monti, isole, fiumi) e di ambiti particolari che possono avere a che fare con vie d'acqua, strade e anche con corpi celesti (astronomia].\nA livello di organizzazioni internazionali esperti delle Nazioni Unite consigliano le autorit\u00e0 nazionali di evitare di attribuire nomi geografici utilizzando quello di persone decedute da poco tempo e suggeriscono in proposito di stabilire linee guida adatte. Inoltre viene fatto notare che in taluni casi il nome dato ad un luogo deriva da un atto politico che mira ad incidere sulla memoria storica (ad esempio si pensi alle mutazioni che nel tempo ha subito il nome della citt\u00e0 di San Pietroburgo) oppure sui rapporti tra stati (in questo caso si pensi, ad esempio, al nome Macedonia, che coinvolge la regione storica e la repubblica socialista)."}
{"id": "48005", "revid": "599", "url": "https://it.wikipedia.org/wiki?curid=48005", "title": "Etno-toponomastica", "text": ""}
{"id": "48007", "revid": "600229", "url": "https://it.wikipedia.org/wiki?curid=48007", "title": "Antroponimia", "text": "L'antroponimia \u00e8 un ramo dell'onomastica che riguarda lo studio degli antroponimi, ossia dei nomi propri attribuiti alle persone.\nL'antroponimia si occupa quindi di prenomi, cognomi (sia di clan che di famiglie), soprannomi, patronimici, etnonimi, pseudonimi e di tutte le altre forme di antroponimi."}
{"id": "48008", "revid": "15756", "url": "https://it.wikipedia.org/wiki?curid=48008", "title": "Antroponimo", "text": "L'antroponimo \u00e8 il nome proprio attribuito a una persona. Lo studio degli antroponimi \u00e8 detto antroponimia (o antroponomastica) e rientra nella categoria pi\u00f9 vasta dell'onomastica, cio\u00e8 lo studio del significato e dell'origine dei nomi propri.\nIl nome proprio \u00e8 attribuito in molte culture alla persona alla nascita e ha la funzione di identificare e distinguere un determinato individuo all'interno della collettivit\u00e0. Nel linguaggio burocratico \u00e8 indicato con il termine \"nominativo\".\nStoria.\nLa distinzione fra nomi propri e nomi comuni \u00e8 recente nell'evoluzione del pensiero umano, e successiva alla distinzione fra oggetti animati e inanimati, poi inclusa nella struttura grammaticale di molte lingue. Nelle lingue antiche non \u00e8 quindi infrequente lo scambio di nomi fra le due classi: un nome latino come \"ursus\" (\"danneggiatore\") avrebbe potuto originariamente riferirsi anche a persone oltre che a animali, analogamente alla consuetudine delle trib\u00f9 indiane d'America e delle popolazioni germaniche che invasero l'Europa. Sempre nelle lingue antiche non usava una distinzione rigida fra nomi maschili e femminili.\nLa consuetudine di utilizzare un nome si lega con molti aspetti relativi all'inizio della civilt\u00e0 e delle principali caratteristiche sociali, amministrative, religiose che essa comporta. Gi\u00e0 nell'antica Grecia gli abitanti venivano identificati dal nome proprio, da quello del padre e, a volte, dalla localit\u00e0 d'origine.\nIn quasi tutte le religioni esistono particolari cerimonie legate all'assegnazione del nome al neonato; nella religione cristiana, ad esempio, il nome viene imposto in occasione del battesimo.\nComposizione.\nNella maggior parte dei paesi occidentali e nella lingua italiana esso \u00e8 composto da questi elementi: il prenome, che contraddistingue un individuo in s\u00e9, usato anche da solo all'interno del nucleo familiare o in situazioni informali; il cognome o nome di famiglia, che contraddistingue ulteriormente l'individuo specificando l'appartenenza a una determinata famiglia o clan; ultimo elemento non sempre presente \u00e8 il soprannome che, soprattutto in particolari ambienti sociali, sostituisce o affianca il nome e il cognome ufficiali.\nIn alcune lingue indoeuropee si aggiungono obbligatoriamente altri elementi. In russo, tra il prenome e il cognome \u00e8 posto il patronimico. Nei paesi di lingua spagnola di seguito al cognome del padre si indica anche quello della madre. Le donne sposate, tuttavia, al posto del cognome della madre pongono quello del marito preceduto dalla preposizione \"de\". In islandese la maggior parte delle persone non ha un cognome e si usa comunemente il patronimico.\nClassificazione.\nLa seguente tabella riporta una distinzione degli antroponimi, in base alla loro derivazione:\nPer lo studio degli antroponimi un aiuto molto valido viene dai documenti presenti in ogni archivio come quelli diocesani (\"liber baptizatorum\", \"liber matrimoniorum\", \"liber mortuorum\"), quelli comunali (anagrafe) e quelli religiosi (\"Martyrologium romanum\").\nAntroponimi in Italia.\nNell'et\u00e0 romana la tradizionale formula onomastica maschile era costituita da tre elementi, i cosiddetti \"tria nomina\": \"praenomen\" (o nome individuale), \"nomen\" (o gentilizio) e \"cognomen\" (o soprannome). In alcuni casi veniva aggiunto anche un \"supernomen\". Questo sistema mut\u00f2 lentamente a partire dal III secolo d.C., cominciando dai ceti pi\u00f9 bassi, dapprima con la perdita del \"praenomen\" (l'elemento pi\u00f9 debole, riducendosi a una variet\u00e0 molto ridotta) e poi del \"nomen\", fino ad arrivare, verso il V secolo con l'affermarsi del cristianesimo e l'allargamento del diritto di cittadinanza romana, al \"nomen unicum\".\nFino alla met\u00e0 del XV secolo, in Italia, la gente normale, cio\u00e8 eccettuati i nobili, non aveva un cognome e si chiamava col nome di battesimo, cui si aggiungeva, per evitare confusione, o un patronimico o il luogo di nascita o residenza. Talvolta si indicavano entrambi, oppure due patronimici (quello del padre e quello del nonno).&lt;br&gt;Successivamente all'introduzione dei cognomi, l'identificazione nei documenti ufficiali, per evitare confusione fra omonimi, avveniva attraverso l'indicazione del nome proprio del padre, e talvolta anche della madre (cosiddetta \"paternit\u00e0\" e \"maternit\u00e0\"), attraverso la forma \"di\" (es.: \"Giovanni Rossi di Mario\") oppure \"fu\" (es:. \"Giovanni Rossi fu Mario\"), nel caso di padre gi\u00e0 deceduto.\nDal 1958 con il D.P.R. n. 432/1957 \u00e8 stata abolita tale indicazione per non mettere in imbarazzo chi era \"figlio di N.N.\" (dal latino \"nesci\u014d n\u014dmen\", \"ignoro il nome [del padre]\", talvolta accostato paretimologicamente a \"non noto\"), come si diceva, ed \u00e8 diventata obbligatoria l'identificazione attraverso l'indicazione del luogo e della data di nascita.\nL'ordine ufficiale \u00e8 quello nome personale \u2013 cognome, ma l'uso burocratico di anteporre il cognome senza nessun segno separatore ha fatto s\u00ec che in molte circostanze (per esempio sulle cassette delle lettere) l'ordine pi\u00f9 comune, sebbene non corretto, sia quello cognome \u2013 nome personale.\nIn Italia, i nomi propri sono, molto spesso, quelli della tradizione cattolica, ma non mancano nomi derivanti da tradizioni precedenti (ebraica, greca, romana, germanica), da culture straniere o da consuetudini locali. I nomi pi\u00f9 diffusi sono circa 17.000, ma sono solo 300 quelli veramente comuni, tanto che da soli sono utilizzati da oltre 3/4 della popolazione."}
{"id": "48017", "revid": "1318658", "url": "https://it.wikipedia.org/wiki?curid=48017", "title": "Area", "text": "Larea \u00e8 la misura dell'estensione di una regione bidimensionale di uno spazio, ovvero la misura dell'estensione di una superficie.\nCome per le altre misure di natura geometrica, per la precisione si dovrebbe distinguere fra la regione bidimensionale (insieme di punti) e la sua area (valore numerico associato alla precedente). Spesso per\u00f2 nel parlare comune, ma anche in esposizioni scientifiche, il termine area e il termine superficie vengono usati indifferentemente.\nUnit\u00e0 di misura dell'area.\nPer l'area sono state e sono utilizzate tuttora varie unit\u00e0 di misura. Nel passato si sceglievano unit\u00e0 sulla base di esigenze locali e, in particolare nel mondo rurale, si avevano misure diverse anche in regioni limitrofe. Successivamente, a partire dalle spinte illuministiche, si sono date definizioni razionali e unificanti. Qui presentiamo le unit\u00e0 pi\u00f9 importanti.\nUnit\u00e0 di misura anglosassoni (sistema imperiale britannico e sistema consuetudinario statunitense):"}
{"id": "48019", "revid": "2167671", "url": "https://it.wikipedia.org/wiki?curid=48019", "title": "Anguillara", "text": ""}
{"id": "48020", "revid": "697352", "url": "https://it.wikipedia.org/wiki?curid=48020", "title": "Annone", "text": ""}
{"id": "48021", "revid": "1305772", "url": "https://it.wikipedia.org/wiki?curid=48021", "title": "Anzano", "text": ""}
{"id": "48022", "revid": "1494169", "url": "https://it.wikipedia.org/wiki?curid=48022", "title": "Anzola", "text": ""}
{"id": "48023", "revid": "254059", "url": "https://it.wikipedia.org/wiki?curid=48023", "title": "Appiano", "text": ""}
{"id": "48024", "revid": "1564499", "url": "https://it.wikipedia.org/wiki?curid=48024", "title": "Ariano", "text": ""}
{"id": "48025", "revid": "1494169", "url": "https://it.wikipedia.org/wiki?curid=48025", "title": "Arquata", "text": ""}
{"id": "48026", "revid": "1067855", "url": "https://it.wikipedia.org/wiki?curid=48026", "title": "Ascoli", "text": ""}
{"id": "48027", "revid": "1494169", "url": "https://it.wikipedia.org/wiki?curid=48027", "title": "Asigliano", "text": ""}
{"id": "48028", "revid": "287204", "url": "https://it.wikipedia.org/wiki?curid=48028", "title": "Azzano", "text": ""}
{"id": "48029", "revid": "1494169", "url": "https://it.wikipedia.org/wiki?curid=48029", "title": "Adrara", "text": ""}
{"id": "48030", "revid": "697352", "url": "https://it.wikipedia.org/wiki?curid=48030", "title": "Acquanegra", "text": ""}
{"id": "48034", "revid": "2199677", "url": "https://it.wikipedia.org/wiki?curid=48034", "title": "Anedjib", "text": "Biografia.\nAnedijb aggiunse alla sua titolatura un simbolo composto da due falconi su grucce G7-G7 \nIl titolo (nbwy - \"i Due Signori\") che identifica il sovrano con Horo e Seth cadde immediatamente in disuso dopo la morte del sovrano.\nQuello di Anedijb \u00e8 il primo nome che compare nella lista reale di Saqqara.\nNella sua tomba sono stati trovati numerosi frammenti di vasi su cui sono stati erasi il suo nome e quello di Mer(it)neith, sua madre; questa azione di \"damnatio memoriae\" venne probabilmente messa in atto dal successore, Semerkhet, che consider\u00f2 il sovrano e la madre come usurpatori.\nLa Pietra di Palermo riporta la notizia di una guerra vittoriosa, nel corso del 2\u00ba anno di regno, contro gli invasori \"Iuntyu\", una popolazione, forse autoctona dell'Egitto, che in epoca protostorica fu costretta ad emigrare dividendosi in tre tronconi insediati nella Penisola del Sinai, nelle oasi del deserto libico e nella Nubia oltre la prima cateratta.\nTutti gli studiosi moderni concordano nell'attribuire a questo sovrano un regno decisamente pi\u00f9 breve di quanto riportato sia nel Canone Reale che nelle opere che fanno riferimento a Manetone.\nRegina principale di questo sovrano risulta essere stata Butirytes.\nAnedjib venne sepolto nella tomba X della necropoli di Umm el-Qa'ab nei pressi di Abido."}
{"id": "48038", "revid": "6923", "url": "https://it.wikipedia.org/wiki?curid=48038", "title": "Purgatorio - Canto ventunesimo", "text": "Il canto ventunesimo del \"Purgatorio\" di Dante Alighieri si svolge sulla quinta cornice, ove espiano le anime degli avari e prodighi; siamo nel mattino di marted\u00ec 12 aprile 1300. I personaggi di questo canto sono: Virgilio, Dante, Stazio.\nTemi e contenuti.\nApparizione improvvisa di Stazio - versi 1-39.\nDante \u00e8 turbato e dubbioso per il terremoto e per il canto del \"Gloria\", descritti alla fine del canto ventesimo; mentre si affretta dietro Virgilio compare un'anima, che li segue senza essere notata, finch\u00e9 per prima parla, con un augurio di pace. Nella sua cortese risposta, Virgilio accenna alla propria condizione di escluso dalla salvezza. Allo stupore dell'anima, Virgilio aggiunge chiarimenti sulla condizione di Dante e sul proprio compito di guida, mostrandogli le \"P\" sulla fronte di Dante, a testimonianza che egli \u00e8 vivo e in ascesa verso il paradiso. Chiede quindi spiegazioni sulla natura del terremoto e del coro di anime, interpretando il desiderio di Dante.\nStazio spiega la natura metafisica del Purgatorio - versi 40-75.\nL'anima, che non ha ancora rivelato la sua identit\u00e0, afferma che la montagna del Purgatorio, ad eccezione, al massimo, delle sue pendici, \u00e8 completamente immune dai normali agenti atmosferici (i \"vapori\", secondo la scienza medievale cui Dante si rif\u00e0), e quindi anche da quelli che provocano i terremoti (i vapori \"secchi\" e \"densi\"). La scossa che i poeti hanno avvertito al termine del canto precedente \u00e8 stata invece causata dal passaggio di un'anima al Paradiso Terrestre. Tale passaggio \u00e8 anche accompagnato dal coro di tutte le anime.\nL'anima spiega quindi che non \u00e8 un intervento esterno a determinare il passaggio alla cornice successiva: \u00e8 la volont\u00e0 stessa dell'anima che attesta l'avvenuta purificazione. Dice poi di esser rimasto in questa cornice pi\u00f9 di cinquecento anni, e di aver provato or ora questa libera volont\u00e0 di salire: da ci\u00f2 il terremoto e il canto di lode delle anime, che espiano.\nVirgilio chiede all'anima di rivelare chi sia e perch\u00e9 sia rimasto tanto tempo in questa cornice.\nIl riconoscimento tra Stazio e Virgilio - versi 76-136.\nStazio racconta di essere stato famoso per la sua poesia sotto Vespasiano, nel tempo della repressione della rivolta ebraica da parte di Tito conclusasi con la distruzione di Gerusalemme e con la dispersione degli Ebrei; nomina anche le sue due opere principali, conosciute al tempo di Dante, la \"Tebaide\" e l'\"Achilleide\", dichiarando di aver tratto da Virgilio somma ispirazione poetica. L\"'Eneide\" \u00e8 stata, egli dice, mamma e nutrice della sua poesia; la sua gratitudine verso Virgilio \u00e8 tale che accetterebbe di prolungare il suo purgatorio se fosse vissuto al tempo di Virgilio.\nSi costruisce fra Dante e Virgilio un gioco di sguardi quasi mimico. Dante si sente spinto a sorridere del fatto che Virgilio viene lodato da Stazio senza che questo sappia che Virgilio \u00e8 proprio davanti ai suoi occhi. Stazio chiede a Dante il motivo del suo \u00ablampeggiar di riso\u00bb e solo dopo un incitamento della sua guida Dante rivela a Stazio l'identit\u00e0 del suo accompagnatore; Stazio, raggiante di gioia, si butta ai piedi di Virgilio, dimenticandosi dell'inconsistenza delle loro anime (indicata nel secondo canto del Purgatorio e nell'episodio di Casella).\nAnalisi del canto.\nL'evento del terremoto, che conclude il canto XX, segna un distacco fra questa parte del \"Purgatorio\" e gli ultimi due gironi. Spariscono nel racconto i riferimenti alle tristi vicende civili e prende campo il tema della poesia: la vicenda personale dell'autore e la sua coscienza di scrittore assumono una dimensione diversa alla luce della fede. Nei canti successivi numerosi e continui sono gli incontri con poeti: dopo Stazio \u00e8 la volta di Forese Donati, di Bonagiunta da Lucca, di Guido Guinizelli e di Arnaut Daniel. E in tutti questi incontri tema ricorrente \u00e8 il rapporto tra poesia e fede, tra arte ed amicizia. Il tono espressivo diviene pi\u00f9 dolce: si avverte che ci si sta avvicinando a Beatrice.\nIl canto presenta due momenti:\nIl XXI canto (come il successivo) \u00e8 dedicato all'incontro di Virgilio con il poeta latino Stazio e si apre con un prologo, che si distende in tre tempi: la sete di sapere, l'apparizione dell'ombra del risorto, il riferimento all'esilio e all'esclusione di Virgilio. \u00c8 la sequenza pi\u00f9 convenzionale e dottrinaria, con la comparsa di Stazio, la consueta presentazione da parte di Virgilio e Dante, e la trattazione da parte di Stazio sulla natura fisico-escatologica del Purgatorio. Si pu\u00f2 notare tuttavia che gi\u00e0 in questa sequenza introduttiva affiorano elementi significativi legati al contesto della parte conclusiva: infatti i riferimenti all'acqua della Samaritana e all'incontro di Emmaus, in quanto fonti evangeliche, preannunciano il valore religioso che Dante attribuisce alla poesia; mentre il riferimento alla sorte malinconica di Virgilio, di cui pure si esalta l'opera e la funzione storica, segna i limiti della cultura classica. D'altra parte, la spiegazione di Stazio sulla causa del terremoto e sulla natura della montagna rende evidente la differenza fra mondo umano e mondo divino: il passaggio della anime dall'uno all'altro girone \u00e8 affidato alla loro libert\u00e0, senza che nessuno intervenga a verificare il loro giudizio. Ritorna cos\u00ec quel tema della libert\u00e0, che \u00e8 fondamentale in tutto il \"Purgatorio\".\nQuesta parte del canto \u00e8 caratterizzata da un tono scientifico divulgativo e chiarificatore, ma ricco di figure retoriche, come espressioni sintetiche (\u00abda s\u00e9 in s\u00e9\u00bb, v. 44), ripetizione di un verbo centrale (\u00abTrema.. trem\u00f2... Tremaci\u00bb, vv. 55, 57 e 58), costruzioni per asindeto negativo (\u00abnon pioggia, non grando, non neve, / non rugiada, non brina\u00bb, vv. 46-47; \u00abn\u00e9 rade, / n\u00e9 coruscar, n\u00e9 figlia di Taumante\u00bb, vv. 49-50).\nNella seconda parte del canto, si svolge fra i tre poeti una relazione complessa, in parte implicita, nella quale \u00e8 naturale riconoscere come Dante attribuisca a Stazio una condizione di discepolo letterario di Virgilio che in realt\u00e0 \u00e8 la propria. \u00c8 una scena quasi teatrale, nella quale alle parole vanno aggiunti gli sguardi, i sorrisi e i silenzi. Dante, udendo l'elogio di Virgilio pronunciato da Stazio, vorrebbe rivelare che Virgilio \u00e8 proprio l\u00ec con loro, ma Virgilio con l'espressione gli intima di tacere. Stazio coglie l'ombra di sorriso nel viso di Dante e ne chiede ragione; a questo punto, preso tra due fuochi, Dante deve spiegare che accanto a loro \u00e8 colui che ha guidato Stazio alla poesia e sta guidando lui alla salvezza spirituale. Si accenna cos\u00ec all'altro aspetto del rapporto Virgilio - Stazio - Dante, ovvero il valore di maestro di vita e di salvezza attribuito a Virgilio (tema che viene sviluppato nel canto successivo).\nIl linguaggio pone in evidenza il valore dell\"'Eneide\" con espressive metafore: \u00e8 la \"fiamma\" che ha \"allumato\" innumerevoli poeti ed \u00e8 stata per lui \"mamma\" e \"nutrice\"."}
{"id": "48040", "revid": "118969628", "url": "https://it.wikipedia.org/wiki?curid=48040", "title": "Purgatorio - Canto ventitreesimo", "text": "Il canto ventitreesimo del \"Purgatorio\" di Dante Alighieri si svolge sulla sesta cornice, ove espiano le anime dei golosi; siamo nel pomeriggio del 12 aprile 1300, o secondo altri commentatori del 29 marzo 1300.\nSintesi.\nVirgilio riscuote Dante dallo stupore per le parole dell'albero e lo spinge a seguir lui e Stazio verso la loro meta. All'orecchio dei viaggiatori arriva quindi un inno penitenziale, che preannuncia l'arrivo di coloro che in quel girone sono chiamati ad espiare i loro peccati. Si tratta dei golosi, che superano di gran passo i tre viandanti girandosi incuriositi ma senza fermarsi: il loro aspetto \u00e8 emaciato e magrissimo, tanto che Dante non comprende come possa il solo odore delle mele e del ruscelletto ridurli in tal stato.\nImprovvisamente una delle anime si ferma, esultando dalla sorpresa: la sua voce ne svela l'identit\u00e0 (celata inizialmente dall'aspetto deturpato), si tratta di Forese Donati, grande amico di Dante e passato a miglior vita neppure cinque anni prima.\nDante si arresta, felice ma preoccupato per l'aspetto sofferente dell'amico: Forese gli spiega che attraverso le privazioni lui e i suoi compagni espiano con gioia la loro mancanza; la fame e la sete infatti continuano a tormentarli come accadeva loro in vita, ma \u00e8 a loro negato godere del sollievo dell'acqua e delle mele presenti in quella balza, che si ritraggono non appena i purganti tendono le loro mani per afferrarli. Il desiderio di cibo li spinge perci\u00f2 felici verso l'albero carico di frutti proprio come Cristo accett\u00f2 lietamente di subire il martirio sulla croce: attraverso il dolore della pena essi si guadagnano la salvezza e la remissione dei peccati.\nDante, quindi, chiede mediante quale grazia Forese si trovi gi\u00e0 nel Purgatorio e non alle sue porte, nell'attesa di scontare il fio del suo tardissimo pentimento. Il merito, gli viene spiegato, \u00e8 di Nella Donati, moglie di Forese, che con le sue preghiere e la sua vita pia ha accelerato il processo di redenzione di suo marito: come la sua condotta esemplare \u00e8 diversa da quella delle altre donne fiorentine! Ma presto, annuncia Forese, cadr\u00e0 su di loro dagli altari della Chiesa un tale provvedimento che se lo sapessero, gi\u00e0 ora urlerebbero di paura.\nIl canto si conclude con le spiegazioni del poeta all'amico curioso: il suo viaggio e il suo cammino verso la salvezza, il suo imminente incontro con Beatrice, e i suoi due compagni di cammino.\nAnalisi del canto.\n\"Per ch'io a lui: \"Se tu riduci a mente\"\n\"qual fosti meco, e qual io teco fui,\"\n\"ancor fia grave il memorar presente.\"\nL'interpretazione controversa di questa terzina, rivolta da Dante a Forese, \u00e8 fondamentale per l'interpretazione di questo canto. C'\u00e8 chi parafrasa \"Se tu richiami alla memoria quale fu la nostra vita al tempo della nostra pi\u00f9 stretta familiarit\u00e0, una vita illuminata dall'amicizia, dall'amore e dalla poesia, questo nostro presente discorrere della degradazione di Firenze [...] risulter\u00e0 ancora una volta doloroso [...]\" , e quindi delinea nel canto un intento moraleggiante di Dante, atto a castigare le mancanze di un vecchio e buon amico perch\u00e9 sia chiaro che gli eccessi che pervadono Firenze avrebbero presto ricevuto adeguata risposta dal Cielo sia nell'aldil\u00e0 che, pi\u00f9 clamorosamente, anche nell'aldiqua. C'\u00e8 chi invece legge un pi\u00f9 pentito \"quant'\u00e8 doloroso per noi ora (tu purgante, ed io nel pieno del mio viaggio salvifico) ricordare gli eccessi della nostra vita passata!\", e quindi vede nell'incontro fra i due vecchi amici il segno della svolta di entrambi, non pi\u00f9 legati alla loro sregolata vita cittadina (ed anzi entrambi in espiazione della stessa)\nUn dubbio niente affatto solo accademico: proseguendo nella sua spiegazione, Dante chiarisce che il suo viaggio accompagnato da Virgilio \u00e8 causato direttamente dall'elemento denigrato nella terzina in questione: \"di quella vita mi volse costui/ che mi va innanzi\". Allora, l'intero viaggio della Commedia \u00e8 causato dal riscuotere Dante dalla mondanit\u00e0 vanitosa dei suoi tempi, o dal suo stesso personalissimo errare lontano dalla grazia divina?\nFortuna ha voluto che anche Forese si dilettasse di poesia, e che delle loro amenit\u00e0 passate ci sia rimasta la testimonianza nella tenzone goliardica (tre sonetti a testa) che li oppone l'uno all'altro (e che oggi leggiamo nelle Rime dantesche). Il Dante che vediamo in questi componimenti \u00e8 molto diverso: arriva persino a far rimare Cristo con parole molto concrete (mentre nella Commedia Egli rimer\u00e0 solo con s\u00e9 stesso), e a non lesinare insinuazioni sulla moralit\u00e0 della povera Nella Donati, sposa del suo avversario. Ora sia per Cristo sia per Nella entrambi mostrano di nutrire massimo rispetto ed amore: e se queste figure vengono entrambe \"riabilitate\" durante questo loro incontro oltremondano, probabilmente non si tratta di una casualit\u00e0.\nAnche per questi motivi, la maggior parte della critica vede in questo canto ventitreesimo la totale ritrattazione, perlomeno da parte di Dante (ma che egli metter\u00e0 in bocca anche all'amico, dato che dopo tutto anche lui in punto di morte volle pentirsi dei suoi peccati), della goliardia materialista e frivola fiorentina, della quale Dante tocc\u00f2 il punto pi\u00f9 basso dopo la morte di Beatrice e che, con ogni probabilit\u00e0, resta la causa ultima delle fatiche espiatorie del poeta sulla lunga strada verso Dio delineata nel costruirsi delle tre cantiche."}
{"id": "48041", "revid": "132406", "url": "https://it.wikipedia.org/wiki?curid=48041", "title": "Purgatorio - Canto ventiquattresimo", "text": "Il canto ventiquattresimo del \"Purgatorio\" di Dante Alighieri si svolge sulla sesta cornice, ove espiano le anime dei golosi; siamo nel pomeriggio del 12 aprile 1300, o secondo altri commentatori del 29 marzo 1300.\nSintesi.\nContinua il dialogo con Forese Donati iniziato nel canto precedente: mentre le anime dei golosi guardano meravigliate Dante accorgendosi che \u00e8 vivo, questi chiede a Forese dove si trovi la sorella di lui Piccarda e che altre persone famose ci siano sulla cornice che percorrono. Forese alla prima domanda risponde che la sorella - tanto bella quanto buona - si trova gi\u00e0 in Paradiso (la si incontrer\u00e0 infatti in \"Paradiso\", canto III), poi alla seconda domanda nomina Bonagiunta Orbicciani da Lucca, Martino IV (Simone di Brie) da Tours, Ubaldin della Pila, Bonifazio Fieschi, Marchese degli Argugliosi, e molti altri, tutti contenti di essere ricordati.\nMa, pi\u00f9 di tutti, \u00e8 Bonagiunta ad attirare l'attenzione di Dante, mormorando un \u00abGentucca\u00bb che questi dapprima non capisce; alla domanda di maggiori spiegazioni, egli profetizza: \u00ab\u00c8 gi\u00e0 nata una donna, e non \u00e8 ancora sposata (non porta ancora la benda maritale), che ti far\u00e0 amare la mia citt\u00e0, bench\u00e9 molti ne parlino male\u00bb (e \"in primis\" Dante stesso, per esempio nel canto XXI dell'\"Inferno\"). Poi inizia una parte importantissima del canto, che prelude a un'altra discussione di poetica che si terr\u00e0 due canti pi\u00f9 tardi: attraverso le parole di Bonagiunta, Dante si fa quasi \"consacrare\" principale poeta del Dolce stil novo e ne enuncia una dichiarazione di poetica da cui poi il movimento stesso trarr\u00e0 il nome che gli \u00e8 convenzionalmente attribuito.\nBonagiunta gli chiede infatti se \u00e8 proprio lui che invent\u00f2 le \u00abnuove rime\u00bb con la canzone \"Donne ch'avete intelletto d'amore\" (canzone presente nella \"Vita Nova\", alla quale Dante stesso attribuisce \u00abmater[i]a nuova\u00bb e \u00abalto parlare\u00bb), al che Dante risponde di essere uno che, quando Amore lo ispira, prende nota, e nel modo in cui quello gli detta dentro, scrive: udite queste parole, Bonagiunta esclama di capire finalmente l'ostacolo che trattenne lui, Giacomo da Lentini - nominato quale rappresentante della Scuola siciliana - e Guittone d'Arezzo - rappresentante della Scuola toscana pre-stilnovistica - al di qua del \u00abdolce stil novo ch'i' odo\u00bb, precisando come l'unica differenza tra i due modi di poetare, a suo avviso, sia proprio questa fedelt\u00e0 ai sentimenti e alle parole ispirate da Amore.\nDopo questa conversazione le anime riprendono veloci la loro corsa di espiazione, e cos\u00ec pure Forese dopo aver chiesto a Dante, con tono malinconico, quando mai lo rivedr\u00e0. Dante non sa rispondergli quando sar\u00e0 la sua morte, ma afferma che essa verr\u00e0 ben presto nei suoi desideri se Firenze continua nella sua decadenza, che sembra accelerarsi ogni giorno di pi\u00f9; ma Forese lo conforta con una seconda predizione, affermando che il maggior colpevole di questa situazione (Corso Donati, qui nemmeno nominato) sar\u00e0 fra non molto trascinato via dal galoppo di veloci cavalli verso l'Inferno. Detto questo riprende il suo cammino di espiazione, troppo rallentato per rimanere con l'amico, e lascia Dante insieme ai due grandi maestri (Virgilio e Stazio).\nCos\u00ec procedono pensosi quando, al volgere di una curva sul sentiero, vedono non molto lontano una folla di anime che si accalca attorno ad un albero ricco di frutti, come un gruppo di bambini che si affolla attorno ad una persona, desiderando quello che ha in mano, mentre questa non ascolta le preghiere ma anzi alza in alto l'oggetto per ravvivare ancor pi\u00f9 i desideri. Infine, disillusa, la folla si allontana, mentre i tre si avvicinano; una voce proviene dall'albero incitandoli ad allontanarsi, che - dice - quell'albero discende direttamente dall'albero della conoscenza del bene e del male, a cui morse Eva, e che si trova nel Paradiso terrestre. Dopodich\u00e9 la voce prosegue enunciando esempi di gola punita:\nI tre proseguono ancora a lungo meditabondi, quando una voce improvvisa chiede loro a cosa pensino: al che Dante si volta spaventato e vede la luce abbagliante dell'angelo della temperanza, che indica loro la strada verso l'ultima cornice e toglie la sesta P dalla fronte del poeta, cantando la beatitudine \u00ab\"Beati qui esuriunt et sitiunt iustitiam\"\u00bb (ma in forma parafrasata: \"Beati gli illuminati da Dio che non si fanno eccitare dalla gola e hanno fame di quanto \u00e8 giusto\").\nAnalisi del canto.\nQuesto canto appartiene alla ricca categoria di canti danteschi in cui si assiste a riflessioni di poetica e letteratura da parte dell'autore, egli stesso fecondo scrittore di poesie stilnovistiche e non, ma che approda nella \"Divina Commedia\" a una concezione sicuramente diversa, pi\u00f9 alta e moralmente agonistica, della letteratura, rispetto agli scritti giovanili. Nelle parole che fa pronunciare a Bonagiunta Orbicciani, egli mette a fuoco un unico punto cruciale: gli stilnovisti - e Dante per primo - scrivono solo quello che Amore detta loro. In questo viene identificato il \u00abnodo\u00bb, l'impedimento che rende inferiori rispetto a questa le poetiche precedenti, legate come sono al senso convenzionale dell'amore; il Dolce Stil Novo, invece, vuol essere soprattutto impostato su un nuovo concetto d'amore, dell'amore come affiatamento religioso dell'anima: Dante, cio\u00e8, cos\u00ec come Cavalcanti, Guinizzelli e altri, interiorizza il discorso amoroso, esprimendo una verit\u00e0 profonda che il poeta percepisce direttamente nella propria anima. Si noti anche come Dante enuncia questo principio: \u00aba quel modo / ch'ei (cio\u00e8 Amore) ditta dentro vo significando\u00bb (vv. 53-54), sottolineando quindi l'importanza di una componente di interpretazione, di riflessione, nel trascrivere le parole di Amore; \u00abnota[te]\u00bb quando egli \u00abispira\u00bb: solo interpretandola l'esperienza di Eros pu\u00f2 essere oggetto di poesia.\nBonagiunta per\u00f2 si perde un altro punto cruciale nella svolta stilnovistica: egli considera questa interpretazione interiore dell'amore l'unica differenza con la poesia precedente, eppure nota anche una componente stilistica che rende la \u00abn[u]ova\u00bb poesia cos\u00ec diversa dalla precedente, aspra, difficile, \"petrosa\" (come alcune rime dello stesso Dante); e a questa componente vanno attribuite le due parole, cos\u00ec importanti per Dante e cos\u00ec presenti nel suo lessico poetico, di \"dolce\" e di \"nuovo\" (egli aveva d'altronde intitolato la sua raccolta di componimenti \"Vita Nova\").\nMa se la donna, nella \"Vita Nova\", era s\u00ec una donna-angelo, ma conservava sempre i suoi connotati terreni, la Beatrice della \"Divina Commedia\" viene trasfigurata, perde ogni caratteristica puramente fisica, diventando simbolo trascendente della Grazia divina: Dante supera pertanto anche la poesia stilnovistica, che indirizzava al raggiungimento di un amore spirituale, attraverso un processo di astrazione con il quale il sentimento e la donna perdono ogni scoria terrena per diventare puro strumento di avvicinamento a Dio."}
{"id": "48042", "revid": "1305772", "url": "https://it.wikipedia.org/wiki?curid=48042", "title": "Purgatorio - Canto venticinquesimo", "text": "Il canto venticinquesimo del \"Purgatorio\" di Dante Alighieri si svolge sulla settima cornice, ove espiano le anime dei lussuriosi; siamo nel pomeriggio del 12 aprile 1300, o secondo altri commentatori del 29 marzo 1300.\nTemi e contenuti.\nDubbio di Dante - versi 1-30.\nI tre pellegrini procedono per una stretta e ripida scala. Dante, combattuto tra il desiderio di porre una domanda e il timore di essere importuno, apre e chiude invano la bocca. Virgilio se ne accorge e lo esorta ad esprimersi. Dante quindi chiede come possa dimagrire un essere (del tutto spirituale) che non ha bisogno di nutrirsi. Virgilio richiama l'esempio mitologico di Meleagro, che si consum\u00f2 insieme al consumarsi di un tizzone; lo invita quindi a pensare come l'immagine riflessa in uno specchio riproduca ogni moto anche minimo del corpo che si specchia. Ci\u00f2 dovrebbe rendergli meno ardua la questione. Invita quindi Stazio a dare la risposta risolutiva.\nSpiegazione di Stazio: la generazione dell'uomo - vv. 31-78.\nStazio replica con deferenza a Virgilio di non poter rispondere negativamente alla sua richiesta. Continua dunque invitando Dante a seguire con mente attenta le sue parole. Espone quindi una teoria della generazione e dell'infusione dell'anima nel corpo umano. Il sangue completamente purificato dai processi digestivi assume nel cuore la prerogativa di dar forma a tutte le membra, e, ulteriormente selezionato, scende nell'apparato genitale maschile, e da qui poi si unisce ad altro sangue nell'utero della donna. I due sangue, uno attivo e l'altro passivo, si fondono producendo dapprima un coagulo e poi dando vita ad esso come propria specifica materia. La potenza formativa, divenuta anima vegetativa, analoga a quella di una pianta salvo che in questa \u00e8 gi\u00e0 compiuta mentre nell'essere umano deve ancora evolversi, continua ad operare fino a diventare capace di moto e di senso (anima sensitiva) come una spugna marina; da questo punto inizia a organizzare le facolt\u00e0 delle quali \u00e8 origine.\nCos\u00ec si manifesta pienamente la virt\u00f9 che proviene dal cuore del padre, nei vari modi in cui la natura provvede allo sviluppo di tutte le membra. Ma ancora non si comprende come l'essere vivente diventi essere parlante (ossia abbia un'anima razionale); e su questo punto - osserva Stazio - \u00e8 caduto in errore un grande sapiente (Averro\u00e8) che non vedendo un organo deputato all'anima razionale fece di quest'ultima una sostanza separata ed universale. Dante si apre dunque alla verit\u00e0 e comprende che non appena il cervello del feto \u00e8 pienamente formato, Dio infonde in un cos\u00ec mirabile frutto della natura fisica uno spirito appena creato, pieno di virt\u00f9 (ossia di potenze), che assimila a s\u00e9 tutte le virt\u00f9 che trova nel feto formando con esse un'unica anima, che vive (vegetativa), sente (sensitiva) e riflette su di s\u00e9 (razionale). Stazio aggiunge un'analogia naturalistica: il calore del sole congiunto al succo della vite diventa vino.\nI corpi aerei - vv. 79-108.\nQuando l'uomo muore - continua Stazio - l'anima si scioglie dal corpo, portando con s\u00e9 sia la parte umana (vegetativa e sensitiva) sia quella divina (razionale). Le facolt\u00e0 umane, prive del corpo, rimangono inattive; invece memoria, intelligenza e volont\u00e0, liberate dai vincoli corporei, assumono intensit\u00e0 maggiore. L'anima in modo misterioso conosce il proprio destino, verso l'Inferno o il Purgatorio. Non appena raggiunge la sua sede, la virt\u00f9 formativa agisce sull'aria circostante cos\u00ec come aveva operato nella materia corporea. Come nell'aria piena di vapore acqueo la luce del sole si manifesta nei vari colori dell'arcobaleno, cos\u00ec l'aria intorno all'anima viene da essa disposta nella forma analoga a quella assunta dal corpo; da allora in poi quel corpo aereo segue l'anima cos\u00ec come la fiammella accompagna il fuoco. Dato che ricava da questa parvenza incorporea la propria possibilit\u00e0 di manifestarsi, l'anima \u00e8 chiamata ombra; in questa figura incorporea organizza tutte le sue funzioni sensitive. Cos\u00ec, dice Stazio, le anime possono parlare e ridere, piangere e sospirare secondo i diversi sentimenti provati. Ecco la causa di quel fenomeno per cui Dante si meraviglia (ovvero la magrezza delle anime incorporee).\nI lussuriosi - vv. 109-139.\nMentre Stazio sviluppava la sua spiegazione, i pellegrini sono giunti all'ultimo girone e hanno piegato verso destra. Una nuova difficolt\u00e0 li attende: la parete rocciosa del monte scaglia verso l'esterno una fiamma che viene volta in su da un vento che spira dall'orlo della cornice; rimane libero per il passaggio solo un lembo molto stretto confinante con l'abisso, cos\u00ec che i tre devono avanzare l'uno dopo l'altro, e Dante teme da una parte il fuoco e dall'altra il vuoto. Virgilio lo invita a guardare con attenzione per non mettere il piede in fallo.\nDal cuore della fiamma si ode l'inno di Sant'Ambrogio \"Summae Deus clementiae\" (Dio di somma clemenza) e Dante, voltatosi, vede spiriti che cantano mentre camminano tra le fiamme. Finito l'inno, gridano le parole \"Virum non cognosco\" (dal racconto dell'Annunciazione nel Vangelo di Luca), indi ripetono a bassa voce l'inno intercalandolo con esempi di castit\u00e0 elogiando Diana cacciatrice che mise al bando la ninfa Elice venuta meno all'impegno di castit\u00e0, quindi mogli e mariti che vissero con temperanza la loro vita coniugale. Dante comprende che questi cibi spirituali faranno s\u00ec che alla fine la piaga del loro peccato (la lussuria) si cicatrizzi.\nAnalisi.\nIl canto venticinquesimo \u00e8 uno dei passi nei quali risalta l'impegno di Dante nell'esplicare con precisione concetti e teorie fondamentali secondo la sua concezione filosofico-teologica, fondata essenzialmente sul pensiero di Aristotele e di San Tommaso d'Aquino. Occorre osservare tuttavia che sullo specifico argomento di questo canto Dante si allontana da San Tommaso e propende per le tesi di Alberto Magno, oltre a confutare espressamente il pensiero di Averro\u00e8.\nQui egli prende spunto dall'apparente contraddizione tra l'essenza tutta spirituale delle anime e la devastante magrezza dei golosi come l'amico Forese Donati. Ci\u00f2 gli offre una duplice possibilit\u00e0: esporre la teoria filosofico-scientifica relativa alla generazione dell'uomo e all'origine dell'anima; e giustificare un aspetto evidente soprattutto nell\"'Inferno\" e nel \"Purgatorio\", ossia la presenza di elementi corporei (anche molto accentuati) nelle pene inflitte alle anime, ossia a realt\u00e0 per definizione prive di corpo."}
{"id": "48043", "revid": "132406", "url": "https://it.wikipedia.org/wiki?curid=48043", "title": "Purgatorio - Canto ventiseiesimo", "text": "Il canto ventiseiesimo del \"Purgatorio\" di Dante Alighieri si svolge sulla settima cornice, ove espiano le anime dei lussuriosi; siamo nel pomeriggio del 12 aprile 1300, o secondo altri commentatori del 29 marzo 1300.\nSintesi.\nMentre Dante procede sulla cornice dei lussuriosi, spesso ammonito da Virgilio a stare attento a dove mette i piedi, il sole lo illumina sul fianco proiettando la sua ombra sul fuoco e facendolo parere al confronto pi\u00f9 sbiadito. Meravigliate da questo particolare, le anime si stupiscono del fatto che egli sembri avere un corpo, avvicinandosi a lui per osservarlo meglio senza per\u00f2 uscire dal fuoco purgatore. Una di esse allora lo interpella, chiedendogli di spiegare lo strano fenomeno, ma Dante non fa in tempo a rispondere che compare un'altra schiera di anime che viene loro incontro le quali, incrociandosi con le anime di questa schiera, si abbracciano e si baciano in fretta senza interrompere il cammino; e non appena le due schiere si allontanano, iniziano a gridare esempi di lussuria punita:\nDopo che la schiera dei sodomiti si \u00e8 allontanata, le anime che prima avevano interrogato Dante si riavvicinano a lui e ripetono la loro domanda, al che egli risponde di essere effettivamente salito al Purgatorio con il proprio corpo, al fine di non essere pi\u00f9 \u00abcieco\u00bb (alla luce divina), grazie alle preghiere di una donna (Beatrice) che si trova in Paradiso. Dopo aver detto questo, a sua volta chiede alle anime chi siano loro e chi siano quelle dell'altra schiera, perch\u00e9 pi\u00f9 tardi lo possa scrivere sulla carta.\nDapprima ammutolita per lo stupore, la stessa anima che prima aveva parlato risponde a Dante spiegandogli la differenza fra il peccato dell'una e dell'altra schiera, aggiungendo poi che non potrebbe citargli tutti i nomi di coloro che sono l\u00e0 presenti perch\u00e9 mancherebbe il tempo: ma almeno gli dir\u00e0 chi sia lui, e cio\u00e8 Guido Guinizzelli, che espia il suo peccato del quale si pent\u00ec prima di morire. Al sentire il nome del \u00abpadre [suo] e degli altri [...] che rime d'amore usar[ono] dolci e leggiadre\u00bb - vale a dire del fondatore del Dolce stil novo -, Dante vorrebbe abbracciarlo ma non osa per timore del fuoco; allora procede pensoso per un tratto, finch\u00e9 offre a Guinizzelli i suoi servigi.\nGuinizzelli risponde toccato da questa offerta di cui - afferma - il Lete (il fiume dell'oblio) non potr\u00e0 ternire il ricordo, e chiede per quale ragione egli dimostri tanto amore nei suoi confronti, ragione - risponde Dante - che si pu\u00f2 individuare nei suoi \u00abdolci detti\u00bb, che saranno apprezzati finch\u00e9 durer\u00e0 l'\u00abuso moderno\u00bb (vale a dire la poesia in lingua volgare). Al sentire queste parole allora Guinizzelli indica al poeta un'altra anima, che definisce \u00abmiglior fabbro [= autore] del parlar materno\u00bb, che tutti super\u00f2 nei \u00abversi d'amore e prose di romanzi\u00bb, bench\u00e9 altra gente stolta affermi che sia migliore Giraut de Bornelh (detto con perifrasi \"quello di Limoges\"): quella gente \u00e8 attenta pi\u00f9 alla fama che al vero, e cos\u00ec si forma un'opinione senza aver neanche ascoltato l'arte o la ragione, proprio come fecero con Guittone d'Arezzo, fino a quando la verit\u00e0 non fu riconosciuta da un gran numero di persone.\nInfine, dopo aver chiesto a Dante di pronunciare per lui una preghiera quando sar\u00e0 in Paradiso, si allontana scomparendo nel fuoco. Dante allora si avvicina all'altra anima che Guinizzelli gli aveva indicato, e le chiede chi sia, al che l'anima risponde in provenzale:\nRisponde cio\u00e8 che tanto le piace la cortese richiesta che non pu\u00f2 n\u00e9 vuole rifiutarsi: egli \u00e8 Arnaut Daniel, che piange e va cantando considerando la sua follia passata e la felicit\u00e0 che vede nel suo futuro; poi prega Dante, in nome di Dio, che si ricordi di lui al momento giusto (come pure aveva chiesto Guinizzelli, che gli dedichi una preghiera quando sar\u00e0 in Paradiso). Detto questo torna a nascondersi nel fuoco che li purga.\nAnalisi del canto.\nAd alcuni critici \u00e8 parsa fuori luogo la collocazione di Guido Guinizzelli e di Arnaut Daniel tra i lussuriosi e - escludendo che Dante potesse aver avuto notizie a noi sconosciute da una loro qualche biografia - hanno ricercato nei testi di questi due poeti quali elementi potessero avere indotto Dante a tale classificazione: l'ardore sensuale di Arnaut Daniel \u00e8 rintracciabile in parecchi suoi versi d'amore, mentre per Guinizzelli un solo sonetto (\"Chi vedesse a Lucia un var cappuzzo\") parrebbe autorizzare tale giudizio. Pi\u00f9 corretto sarebbe ammettere nell'accezione di \"lussuriosi\" non solo coloro che praticarono l'amore \"in modo bestiale\", ma tutti coloro che posero l'amore pi\u00f9 in alto di Dio, che a esso dedicarono pi\u00f9 attenzione che non alla loro salvezza spirituale, considerandolo pi\u00f9 importante: e in tale accezione si possono quindi includere i poeti che cantarono l'amore, e quindi lo stesso Dante, che infatti \u00e8 pi\u00f9 volte ammonito da Virgilio perch\u00e9 stia attento a non cadere nella fiamma (materialmente quella che si trova nel Purgatorio, ma allegoricamente la fiamma dell'amore), e che d'altronde dovr\u00e0 - nel canto successivo - attraversare il fuoco per accedere al Paradiso terrestre.\nCos\u00ec si pu\u00f2 interpretare anche il casto bacio che si scambiano gli espianti incontrandosi sulla cornice (e ricordiamo che i dannati che si incontravano nell'Inferno invece si insultavano): solo l'amore virtuoso, ispirato da Dio (come il bacio \u00e8 da Lui prescritto) e a Lui finalizzato, pu\u00f2 salvare l'uomo; e questo ci ricorda anche che l'amore e le sue manifestazioni non sono negative in s\u00e9, ma diventano peccato nel momento in cui sono rivolte alla ricerca di un piacere terreno e materialistico.\nSi pu\u00f2 considerare chiusa, in questo canto, la riflessione sul canto e sulla poesia portata avanti per molti canti (iniziata nel canto V dell'\"Inferno\", e nel \"Purgatorio\" nel canto II con Casella, e nel canto XXIV con Bonagiunta Orbicciani), con la proclamazione di Guinizzelli quale padre e maestro della poesia moderna - il Dolce stil novo -, definita come \u00abrime dolci e leggiadre\u00bb. Gi\u00e0 Arnaut, presentato come il poeta pi\u00f9 grande, si pone come anima penitente che piange la sua follia passata e \u00abcanta\u00bb non l'amore, bens\u00ec la sua futura beatitudine in Paradiso: la sua poesia \u00e8 ormai lontana, e tale lontananza \u00e8 sottolineata dal contrasto del cambiamento di lingua, omaggio di Dante al poeta provenzale. Con marcato realismo linguistico, infatti, Dante si esibisce in questo vistuosismo tecnico, unico esempio nella \"Commedia\" di lingua straniera moderna.\nNotiamo anche come, prima di concludere il proprio discorso poetico, Dante esprima un giudizio negativo nei confronti di un altro poeta provenzale, Giraut de Bornelh - lodato invece nel \"De vulgari eloquentia\" -, e di Guittone d'Arezzo, riflettendo sul rischio a cui d'ora in poi \u00e8 soggetta la poesia moderna, che la fama superi la verit\u00e0, e cio\u00e8 che non sia ritenuto migliore il pi\u00f9 meritevole, ma al contrario quello che piace di pi\u00f9 al pubblico (gli \u00abstolti\u00bb)."}
{"id": "48044", "revid": "6923", "url": "https://it.wikipedia.org/wiki?curid=48044", "title": "Purgatorio - Canto ventisettesimo", "text": "Il canto ventisettesimo del \"Purgatorio\" di Dante Alighieri si svolge sulla settima cornice, ove espiano le anime dei lussuriosi; siamo nella notte tra il 12 e il 13 aprile 1300, o secondo altri commentatori tra il 29 e il 30 marzo 1300.\nSintesi.\nNel Purgatorio il sole sta tramontando, a Gerusalemme \u00e8 mezzanotte e sulle rive del fiume Gange \u00e8 mezzogiorno, quando l'angelo della castit\u00e0 appare lieto a Dante e Virgilio. Egli si trova sull'orlo del girone, fuori dalle fiamme, e a gran voce canta:\ned aggiunge:\nA queste parole Dante si spaventa: si protende con le mani strette guardando il fuoco e immaginando intensamente corpi umani gi\u00e0 veduti bruciare vivi sulla terra. Virgilio lo rassicura che nel Purgatorio il fuoco pu\u00f2 dare tormento ma non morte; egli lo invita cos\u00ec a porre un lembo della sua veste sopra al fuoco per verificare in prima persona la veridicit\u00e0 delle sue parole. Dante ancora titubante viene esortato nuovamente da Virgilio che gli ricorda che oltre la barriera cui si trovano davanti vi \u00e8 Beatrice. Convinto da quelle parole, Dante, insieme a Virgilio e Stazio, entra nel fuoco. All'interno del fuoco li guida un angelo la cui voce arriva dalla fine della barriera.\nAl giungere della notte, Dante, Virgilio e Stazio devono fermarsi e coricarsi ognuno su un gradino della rupe su cui si trovano, poich\u00e9 la legge divina stabilisce che si possa viaggiare solo di giorno (nel Purgatorio c'\u00e8 ancora il ciclo giorno-notte, a differenza dell'Inferno e del Paradiso). Durante la notte Dante sogna una giovane e bella donna che canta cogliendo i fiori: \u00e8 Lia e sta raccogliendo addobbi floreali per creare una ghirlanda per poi ammirarsi nello specchio, proprio come fa sempre sua sorella Rachele tutto il giorno.\nLa mattina Dante, Virgilio e Stazio riprendono il cammino. Giunti in cima alla montagna Virgilio si congeda da Dante: egli lo accompagner\u00e0 fino a che non incontreranno Beatrice ma da ora il poeta non udir\u00e0 uscire pi\u00f9 alcuna parola dalla bocca del maestro.\nAnalisi del canto.\nIl canto XXVII corrisponde allo spazio di una vigilia e deve la sua importanza al fatto di segnare il passaggio dal tempo delle pene, e quindi, del racconto, al momento dell'arrivo nel Paradiso terrestre. Indubbie le novit\u00e0 all'interno del suo svolgimento: sparite le anime dei penitenti, Dante resta il solo attore protagonista e, quindi, oggetto della narrazione \u00e8 l'evento interiore che si svolge nel suo animo. Libero dal peccato, egli si avvicina al rito di purificazione che si compir\u00e0 nel Paradiso terrestre, un luogo che si preannuncia ricco di un fascino particolare attraverso le immagini del sonno (vv. 94-108) e le parole di Virgilio (vv. 127-142).\nIl canto, ricco di azione, costituisce una cerniera fra il tempo dell'espiazione e quello della profezia, in quanto Dante contempla la vicenda futura della Chiesa attraverso una serie di immagini simboliche. Esso trova la sua complessiva linea unitaria nel compiersi del tema della libert\u00e0, ma, insieme, svolge varie dimensioni della storia. A livello del cammino nello spazio, Dante raggiunge la cima del monte; a livello temporale, giunge al termine del terzo giorno del suo pellegrinaggio; a livello psicologico, sperimenta la tentazione e se ne purifica. Egli rappresenta, come sempre nel poema, ogni uomo, ma soprattutto se stesso e la paura che prova dinanzi al fuoco \u00e8 del tutto umana.\nNel suo complesso il XXVII canto pu\u00f2 ricordare, per il contrasto dei motivi che si svolgono felicemente, l'impostazione di una rappresentazione teatrale. Sul piano poetico, esso \u00e8 certamente fra i pi\u00f9 belli del poema, anche per la variet\u00e0 dei toni presenti: epico-drammatico all'inizio; dolce e rassicurante nel sogno; persuasivo e calmo nel discorso di Lia; solenne nella conclusione. Dante ha veramente raggiunto la maturazione della sua arte.\nIl contenuto del canto \u00e8 ripartito in tre tempi, collegati ciascuno a un'ora particolare. La prima parte \u00e8 legata al canto precedente per la presenza del muro di fuoco che Dante deve attraversare. Ad essa corrisponde l'ora del tramonto, un tempo di passaggio che allude alla trasformazione, che il personaggio sta per vivere. Fondamentale l'attraversamento del fuoco come viaggio di iniziazione, momento di prova vinto con il soccorso dell'aiutante. Esso ha soprattutto il valore simbolico di un'azione liturgica: dopo il rito iniziale del giunco, dopo quello della confessione alla porta del Purgatorio (\"vedi\" canto IX), ha luogo ora il battesimo nel fuoco, che si compir\u00e0 con il battesimo nell'acqua del Paradiso terrestre. Per questo Dante ha bisogno di protezione e conforto e a questo valgono i ragionamenti di Virgilio, i suoi richiami a Beatrice, la posizione protetta che Dante occupa fra Virgilio e Stazio. Il sorriso di Virgilio (v. 44) non \u00e8 una nota idillica, ma un'espressione di autoironia del poeta protagonista sulla propria debolezza. Egli cos\u00ec sottolinea che la libert\u00e0 morale non \u00e8 conseguenza immediata della purezza dello spirito, ma \u00e8 una meta da conquistare. Ad essa conduce l'amore; questo significa l'immagine balenante di Beatrice, che, con la luce dei suoi occhi, consente il passaggio a una superiore dimensione.\nNell'eccezionale bellezza della contemplazione del cielo notturno, che corrisponde al presente e al tempo sospeso dell'attesa di una nuova vita, si compiono la veglia tacita e il successivo sogno. La scena non riflette un'idillica pace bucolica, ma la tensione solenne di certi episodi biblici in cui pastori solitari colgono la rivelazione di Dio. E a questo clima si collega il sogno profetico: in un paesaggio sereno Lia e la sorella Rachele, da lei ricordata, rappresentano la vita attiva e la vita contemplativa, che - come Dante ha detto nel \"Convivio\" - portano alla felicit\u00e0 terrena. Si tratta dunque di un'anticipazione della pienezza di esistenza che c'\u00e8 nell'Eden. Nell'episodio ricompaiono temi dello Stilnovo: la bellezza della donna, l'amore, l'incanto dei fiori, il canto; ma questi motivi contribuiscono al recupero da parte di Dante dell'uomo adamitico, senza fargli perdere la sua terrestrit\u00e0.\nGi\u00e0 \u00abper gli splendori antelucani\u00bb sorge e si diffonde l'alba: l'esilio del pellegrino dalla sua patria sta per finire. Dante non ha pi\u00f9 bisogno di una guida e Virgilio, consapevole della meta raggiunta, si congeda. Attraverso il viaggio in Purgatorio Dante ha conquistato la libert\u00e0 e non \u00e8 un caso che al poeta latino siano affidati due messaggi significativi, su questo piano, all'inizio e al termine della cantica: nel I canto egli ha detto a Catone, riferendosi a Dante:\nE ora conclude affermando:\nVirgilio resta ancora accanto all'allievo ma senza pronunciare altre parole. Questo \u00e8 il suo congedo, venato di malinconia, perch\u00e9 sul significato simbolico della sua figura domina il suo destino di perenne esilio."}
{"id": "48048", "revid": "1543377", "url": "https://it.wikipedia.org/wiki?curid=48048", "title": "Wanda Landowska", "text": "Le sue esecuzioni, l'insegnamento, gli scritti e le incisioni giocarono un ruolo decisivo nel \"revival\" della popolarit\u00e0 del clavicembalo all'inizio del XX secolo. Sue sono le prime registrazioni al clavicembalo delle \"Variazioni Goldberg\" di Johann Sebastian Bach nel 1931.\nBiografia.\nWanda Landowska nacque a Varsavia, dove il padre esercitava la professione di avvocato e la madre era un'esperta di lingue che aveva tradotto Mark Twain in polacco. Inizi\u00f2 a quattro anni a suonare il pianoforte e studi\u00f2 al Conservatorio di Varsavia con Kleczy\u0144ski e Micha\u0142owski. Studi\u00f2 composizione con Heinrich Urban a Berlino. Dopo aver sposato lo studioso di folklore polacco Henry Lew nel 1900 a Parigi, vi insegn\u00f2 pianoforte alla \"Schola Cantorum\" tra il 1900 e il 1912.\nIn seguito insegn\u00f2 clavicembalo alla \"Hochschule f\u00fcr Musik\" di Berlino tra il 1912 e il 1919. Profondamente interessata alla musicologia, e in particolare alle opere di Bach, Couperin e Rameau, gir\u00f2 vari musei europei cercando strumenti a tastiera originali; acquist\u00f2 vecchi strumenti e se ne fece costruire di nuovi appositamente da Pleyel and Co. Questi erano dei clavicembali massicci e pesanti, con una tavolozza sonora sconosciuta ai clavicembali originali, e derivavano da una tipologia costruttiva molto pi\u00f9 simile al pianoforte che ai pi\u00f9 autentici strumenti sei e settecenteschi. Negli ultimi tempi, soprattutto per i dettami della rappresentazione storica, questo tipo di strumenti era considerato poco adatto alla fedele riproduzione della musica barocca per clavicembalo; ci\u00f2 influ\u00ec negativamente sulla considerazione dei contemporanei sulle registrazioni della Landowska.\nUn certo numero di opere importanti furono scritte appositamente per le sue esecuzioni al clavicembalo: \"\"El retablo de maese Pedro\" di Manuel de Falla segn\u00f2 il ritorno del clavicembalo nell'orchestra moderna. De Falla in seguito scrisse un concerto per clavicembalo appositamente per l'artista e Francis Poulenc compose per lei il suo \"Concert champ\u00eatre\"\".\nFond\u00f2 la \"\u00c9cole de Musique Ancienne\" nel 1925 a Parigi; dal 1927 la sua casa a Saint-Leu-la-For\u00eat divenne un centro per l'esecuzione e lo studio della musica antica.\nQuando la Germania invase la Francia, la Landowska, che era una cittadina naturalizzata francese di origini ebraiche, fugg\u00ec con la sua assistente e compagna Denise Restout, lasciando Saint-Leu nel 1940 e soggiornando nella Francia meridionale, infine salpando da Lisbona verso gli Stati Uniti. Arriv\u00f2 a New York il 7 dicembre 1941. La casa di Saint-Leu-la-For\u00eat era stata saccheggiata, i suoi strumenti e i manoscritti rubati, cos\u00ec l'arrivo negli Stati Uniti la vide priva di mezzi economici.\nSi stabil\u00ec a Lakeville (Connecticut) nel 1949 e dette molti concerti e lezioni in gran parte degli Stati Uniti. La RCA Victor install\u00f2 nella sua casa un vero e proprio studio di registrazione e l'artista registrava a suo piacimento quando lo desiderava, cosa che per quei tempi costituiva senz'altro una novit\u00e0. La sua allieva Denise Restout fu la sua curatrice e tradusse i suoi scritti sulla musica, tra cui \"Musique ancienne\" e \"Landowska on Music\"."}
{"id": "48050", "revid": "125751441", "url": "https://it.wikipedia.org/wiki?curid=48050", "title": "Papa Adriano II", "text": "Biografia.\nCarriera ecclesiastica.\nAdriano era membro di una nobile famiglia romana: parente dei papi Stefano IV (816-817) e Sergio II (844-847), suo padre Talaro sarebbe divenuto, dopo la sua nascita, vescovo. Nell'842, Papa Gregorio IV lo aveva nominato suddiacono e poi cardinale presbitero di San Marco. Ebbe cos\u00ec tanto prestigio in Laterano, anche grazie all'aiuto di Sergio II (che era suo parente), e cos\u00ec tanta fama per il suo animo caritatevole, che ben due volte, nell'855 e nell'858, alla morte di Leone IV e Benedetto III, fu designato papa, ma per umilt\u00e0 rifiut\u00f2 entrambe le nomine. Alla terza elezione, quando aveva 75 anni, accett\u00f2 la carica come candidato di compromesso, per porre fine alla lotta tra le diverse fazioni, una filoimperiale e l'altra (capeggiata da Giovanni, poi suo successore) sostenitrice dell'energica politica di Niccol\u00f2 I. Ottenuto il consenso imperiale fu pertanto consacrato pontefice il 14 dicembre.\nPontificato.\nAdriano mantenne, sebbene con minor vigore, l'atteggiamento del predecessore Niccol\u00f2 I. La differenza di carattere tra il volitivo Niccol\u00f2 e il mite Adriano, differenza accentuata anche per l'avanzata et\u00e0 del neoeletto, si mostr\u00f2 in tutta la pateticit\u00e0 con cui condusse le questioni politiche e religiose.\nLa mitezza del carattere venne messa in evidenza fin dall'inizio del pontificato, quando riammise nella comunit\u00e0 ecclesiale alcuni prelati corrotti e scomunicati da Niccol\u00f2 o condannati dall'imperatore, per i quali ottenne la revoca della condanna. Ma tale arrendevolezza o piuttosto, secondo il Gregorovius, quella sorta di anarchia che si verificava durante il periodo di sede vacante, fu una delle cause di un drammatico e violento episodio verificatosi proprio nei giorni dell'elezione, quando Lamberto, duca di Spoleto e dunque, secondo la costituzione, rappresentante imperiale a Roma, irruppe in citt\u00e0 col suo seguito di armati, a cui concesse il saccheggio e ogni sorta di violenze, con confische di beni, rapimenti e stupri ai danni delle famiglie nobili del partito avverso. Adriano minacci\u00f2 anatemi e scomuniche a Lamberto e a chi in citt\u00e0 aveva sobillato il suo intervento, scrisse lettere di protesta all'imperatore (che in quel momento era occupato a combattere i Saraceni e non aveva tempo per occuparsi delle cose di Roma), ma non accadde nulla, e Lamberto se ne torn\u00f2 impunito a Spoleto.\nLa tragedia privata.\nLa debolezza di Adriano si manifest\u00f2 anche nell'incapacit\u00e0 di difendere la propria famiglia.\nPrima di prendere i voti, Adriano era stato sposato con una certa Stefania, da cui ebbe una figlia. Madre e figlia erano ancora in vita al momento della sua elezione al soglio pontificio: infatti, le consuetudini dell'epoca permettevano anche a un uomo sposato di prendere gli ordini religiosi (purch\u00e9 successivamente conducesse una vita casta). La tragedia personale si abbatt\u00e9 su Adriano il 10 marzo dell'868 quando Eleuterio, il nipote del vescovo di Orte Arsenio, innamorato follemente della figlia del papa, la rap\u00ec insieme alla madre. Adriano, preoccupato per la loro sorte, chiese aiuto all'imperatore, scongiurandolo di far intervenire i suoi legati per riportare alla ragione il folle Eleuterio il quale, vedendosi perduto, decise di compiere un gesto estremo: uccise, pur di non perdere la giovane amata, questa e la madre di lei. Eleuterio venne infine catturato dai messi imperiali e decapitato.\nDietro le apparenze di un grave fatto di cronaca si nascondeva per\u00f2, probabilmente, una vendetta politica. Eleuterio era infatti il fratello di Anastasio, il vescovo scomunicato da papa Leone IV per aver abbandonato senza permesso la sua diocesi e che lo zio Arsenio, vescovo di Orte, aveva tentato di imporre al pontificato al posto di papa Benedetto III, riuscendo a mantenerlo per qualche tempo in carica come antipapa. Nei fatti, appena Adriano ebbe inviato i suoi messi a Ludovico II, per implorare il suo intervento nella questione, Arsenio si affrett\u00f2 a tentare di raggiungerli (non riuscendovi solo perch\u00e9 colto da morte improvvisa durante il viaggio) prima che arrivassero a destinazione, e lo stesso Anastasio venne riconosciuto complice nell'azione del fratello Eleuterio e nuovamente scomunicato (salvo poi venire ancora una volta riabilitato per aver giurato fedelt\u00e0 al papa); l'apparente elemento passionale di tutta la vicenda assume dunque l'aspetto di un episodio generato da vendetta e odio.\nRelazioni con la Chiesa di Costantinopoli.\nNell'867 Fozio, patriarca di Costantinopoli, pochi mesi dopo aver pronunciato la sentenza di deposizione contro papa Niccol\u00f2 I, era stato deposto dal seggio patriarcale dal nuovo imperatore Basilio il Macedone, che aveva reinsediato il suo legittimo predecessore Ignazio. L'Imperatore e Ignazio scrissero poi al Papa per comunicargli il mutamento verificatosi, richiedendo l'invio di legati pontifici per un concilio ecumenico che avrebbe dovuto tenersi a Costantinopoli. Il concilio di Costantinopoli IV (15 ottobre 869-28 febbraio 871) venne convocato proprio per sancire la legittimit\u00e0 della nomina di Ignazio a patriarca della Nuova Roma e la scomunica di Fozio con la conseguente deposizione di tutti i vescovi da lui consacrati, cosa che avvenne con la firma di 109 vescovi. Fu affrontato anche il tema della giurisdizione sulla chiesa bulgara, ma su di esso i legati papali non raggiunsero un accordo con Ignazio. All'indomani del concilio i legati dei patriarcati orientali, scelti dall'imperatore Basilio I come arbitri nella questione bulgara, assegnarono a Costantinopoli la giurisdizione sulla Chiesa bulgara, suscitando cos\u00ec le proteste dei legati pontifici. Sordo alle proteste, il patriarca Ignazio procedette alla consacrazione di un arcivescovo e di una decina di vescovi per la Bulgaria. Adriano II venne a conoscenza degli atti del concilio grazie alla traduzione latina di Anastasio (ormai riabilitato dopo la scomunica per la complicit\u00e0 con Eleuterio), poich\u00e9 gli atti originali in greco erano andati perduti nel viaggio di ritorno. Il papa rispose all'imperatore con una lettera del novembre 871, nella quale conferm\u00f2 formalmente il concilio, ma dissent\u00ec sulla decisione presa circa la Bulgaria, rammaricandosi del comportamento scorretto del patriarca Ignazio e anche minacciandolo di scomunica. Ma nulla avvenne, e la Chiesa bulgara entr\u00f2 per sempre nell'influenza di quella orientale.\nRelazioni con i regni cristiani.\nSul piano dell'autorit\u00e0 spirituale, Adriano fece sentire la propria voce nel ribadire a Lotario II, re di Lotaringia, lo stato peccaminoso in cui versava, a causa del legame di concubinaggio che intratteneva con Waldrada, gi\u00e0 stigmatizzato dall'intervento del predecessore papa Niccol\u00f2 I, che aveva mostrato grande rigore nel ribadire l'indissolubilit\u00e0 del matrimonio religioso. La professione di pentimento (vera o falsa che fosse) da parte di Lotario ammorbid\u00ec la posizione del papa; la questione trov\u00f2 comunque una sua naturale conclusione nella repentina morte di Lotario, avvenuta l'8 agosto 869.\nLa morte del re di Lotaringia apr\u00ec la contesa per la successione tra Carlo il Calvo e Ludovico il Germanico, mentre l'imperatore Ludovico II era nel Sud Italia a combattere i Saraceni. In mancanza di eredi, l'intera Lotaringia sarebbe dovuta tornare di diritto nelle mani dell'imperatore, ma Carlo occup\u00f2 immediatamente buona parte del paese e il 9 settembre si fece incoronare re di Lotaringia dal vescovo Incmaro di Reims. Su preghiera di Ludovico II il papa ritenne di dover intervenire, facendo leva sulla sua autorit\u00e0 morale per ristabilire i diritti imperiali. Scrisse pertanto sei lettere, che invi\u00f2 il 27 giugno 870 a Incmaro di Reims, ai due sovrani e ai vari vescovi sulla sua decisione, senza per\u00f2 sapere che le lettere, quando giunsero a destinazione, non avevano pi\u00f9 alcun valore in quanto Carlo il Calvo e Ludovico il Germanico si erano gi\u00e0 accordati nella spartizione dei territori in questione. Per parte sua, il vescovo di Reims accus\u00f2 il papa di ingerenza nelle questioni della Chiesa di Francia, della quale lo stesso Incmaro rivendic\u00f2 l'autonomia.\nOltre ai rapporti con i carolingi, Adriano incoron\u00f2 il re degli anglosassoni Alfredo il Grande.\nMorte.\nAdriano II mor\u00ec in una data imprecisata, tra il 26 novembre e il 14 dicembre, e fu sepolto in San Pietro."}
{"id": "48052", "revid": "118735564", "url": "https://it.wikipedia.org/wiki?curid=48052", "title": "Testo masoretico", "text": "Il testo masoretico \u00e8 la versione ebraica della Bibbia ufficialmente in uso fra gli ebrei. Viene spesso utilizzata come base per traduzioni dell'Antico Testamento da parte dei cristiani. Essa venne composta, edita e diffusa da un gruppo di ebrei noto come Masoreti fra il primo e il X secolo d.C. Contiene varianti, alcune significative, rispetto alla pi\u00f9 antica versione greca detta dei Settanta.\nLa parola ebraica \"mesorah\" (\u05de\u05e1\u05d5\u05e8\u05d4) si riferisce alla trasmissione di una tradizione. Infatti, in senso lato, si riferisce all'intera catena della tradizione ebraica. Ma nell'ambito del \"testo masoretico\" la parola assume un significato specifico, e cio\u00e8 relativo a succinte note marginali nei manoscritti (e pi\u00f9 tardi a stampa) della bibbia ebraica, nelle quali sono annotate particolarit\u00e0 del testo, solitamente relative alla pronuncia esatta della parola.\nI pi\u00f9 antichi manoscritti completi del testo masoretico risalgono all'incirca al IX secolo d.C., ma esistono frammenti pi\u00f9 antichi che sembrano appartenenti alla stessa famiglia testuale. Ad esempio si sono trovate moltissime affinit\u00e0 fra i manoscritti biblici di Qumran, i frammenti ritrovati in alcune grotte del deserto della Giudea, ed il Testo masoretico. Alcuni di questi, infatti, differiscono solo di 1 lettera ogni 1000 dal testo masoretico in uso attualmente mentre altri frammenti presentano differenze maggiori.\nEtimologia.\nIl termine ebraico \"masorah\" (tradizione) ricorre in diverse forme.\nQuesto termine ha origine dal libro biblico di Ezechiele () col significato originale di \"catena\".\nL'immutabilit\u00e0 del brano era una caratteristica propria, che lo \"incatenava\" o lo \"legava\" al contesto.\nQuando, nel corso del tempo, la \"Masorah\" \u00e8 diventata una disciplina tradizionale, il termine ha incominciato a divenire affine al verbo \"tramandare\", e quindi assunse il significato di \"tradizione\".\nLingua e forma.\nIl linguaggio del testo masoretico \u00e8 in parte l'ebraico e in parte l'aramaico palestinese. Le annotazioni masoretiche sono state trovate in diverse forme:\nLa Piccola Masorah consiste in brevi note con riferimenti a letture marginali, a statistiche indicanti il numero di volte in cui una particolare forma \u00e8 trovata nelle Scritture, a una pronuncia giusta o sbagliata ed a lettere scritte in modo anomalo.\nLa Grande Masorah \u00e8 pi\u00f9 abbondante nelle sue note. La Finale comprende tutte le pi\u00f9 lunghe rubriche per le quali gli spazi non potrebbero essere trovati nel margine e sono poste in ordine alfabetico nella forma di una concordanza. La quantit\u00e0 di note che contiene la Masorah Finale \u00e8 condizionata dalla quantit\u00e0 di spazi vuoti in ogni pagina. Nei manoscritti questo varia anche con il salario a cui il copiatore era pagato e con il taglio fantasioso che aveva dato al suo linguaggio.\nOrigine.\nIl Talmud e anche manoscritti dei Caraiti affermano che una copia di riferimento della Bibbia ebraica fosse conservata nel cortile del Tempio di Gerusalemme per essere utilizzata dai copisti; esistevano inoltre correttori stipendiati dei libri biblici fra gli addetti del tempio (Talmud, trattato Ketubah 106a). Questa copia \u00e8 menzionata anche nella Lettera di Aristeas \u00a7 30; (vedi Blau, \"Studien zum Althebr. Buchwesen,\" p.\u00a0100); nelle affermazioni di Filone (preambolo alla sua Analisi della costituzione politica degli ebrei) e in Giuseppe Flavio (\"Contra Apionem\" i. 8).\nUn'altra storia talmudica, forse in riferimento a tempi antichi, riporta che tre rotoli della Torah furono rinvenuti nel cortile del tempio ma che erano diversi uno dall'altro. La questione fu risolta con una decisione a maggioranza per una delle tre versioni (Trattato Soferim 6:4).\nMasorah Numerica.\nNell'antichit\u00e0 classica gli scribi erano pagati per il loro lavoro secondo il numero di stichi copiati. I libri della Bibbia, in prosa, mal si prestavano a ci\u00f2, e gli scribi iniziarono a contare le lettere. Da questa usanza si svilupp\u00f2 nel tempo la Masorah numerica, che conteggia e raggruppa i vari elementi del testo. Cos\u00ec, il Levitico (8:23) raggruppa la met\u00e0 dei versi di tutta la Torah; tutti i nomi di Dio citati in corrispondenza ad Abramo sono santi, salvo che in Genesi 18:3; dieci passaggi della Torah sono punteggiati; per tre volte la Torah ha la sillabazione \u05dc\u05d0 anzich\u00e9 \u05dc\u05d5. La raccolta dei manoscritti e il rilievo delle loro differenze ha fornito materiale per la Masorah Critica. La stretta relazione che esisteva un tempo (dai Soferim agli Amoraim) tra il Maestro della tradizione ed il Massoreta, che spesso erano la stessa persona, spiega la Masorah Esegetica. Infine, lo sviluppo di un sistema grafico di accentazione e vocalizzazione ha dato adito alla nascita della Masorah Grammaticale.\nFissazione del testo.\nLa suddivisione in parole, libri, sezioni, paragrafi, versi e clauses (probabilmente citati in ordine cronologico); la definizione dell'ortografia, pronuncia e musicalit\u00e0; l'introduzione, o la definitiva adozione dei caratteri quadri e delle cinque finali (vedi alfabeto ebraico); alcuni ritocchi testuali per proteggere contro la blasfemia; l'enumerazione di lettere, parole, versi, eccetera, e la sostituzione di alcune parole nelle letture pubbliche sono tra le prime realizzazioni dei Masoreti.\nNon essendo pensabili modifiche al testo originale della Bibbia, i primi Masoreti adottarono alcuni espedienti: marcavano le varie divisioni con spaziature, e facevano riferimento a insegnamenti halachici o haggadici, con modifiche delle forme delle lettere, punti e altri segni. Le glosse erano permesse solo sulle copie private, e se ne ha notizia solo a partire da Rabbi Meir (circa 100-150 e.v.).\nTikkune Soferim.\nLe prime fonti rabbiniche, risalenti al 200 circa, menzionano molti passaggi delle Scritture in cui si conclude inevitabilmente che l'antica lettura doveva essere diversa da quella del testo attuale. La spiegazione di questo fenomeno \u00e8 data nell'espressione \"le Scritture hanno usato un linguaggio eufemistico\", per esempio per evitare i termini antropomorfismo e antropopatismo.\nIl Rabbi Simon Ben Pazzi (III secolo) chiama queste letture \"emendamenti degli Scribi\" (\"tikkune Soferim\"; Midrash Genesis Rabbah xlix. 7), ipotizzando che gli Scribi in verit\u00e0 avessero fatto dei cambiamenti. Questa visione fu adottata dai Midrash successivi e dalla maggioranza dei Masoreti. Nelle opere Masoretiche, questi cambiamenti sono attribuiti:\nTutte queste attribuzioni significano una sola cosa: che i cambiamenti sono stati fatti dagli uomini della Grande Sinagoga.\nIl termine \"tikkun Soferim\" \u00e8 stato interpretato da diversi studiosi in molti modi. Alcuni lo considerano una correzione del linguaggio biblico autorizzata dai Soferim per scopi omiletici. Secondo altri indica un cambio di mentalit\u00e0 degli scrittori o dei redattori originali delle Scritture che, per esempio, avrebbero evitato di mettere sulla carta concetti che, secondo le aspettative di alcuni dei lettori, avrebbero potuto esprimere.\nCi sono fenomeni nel testo biblico che costringono a supporre che allo stesso tempo sono state fatte correzioni testuali. Queste correzioni possono essere classificate sotto le categorie seguenti:\nMikra e ittur.\nTra i primi termini tecnici usati in connessione con le attivit\u00e0 degli Scribi sono \"mikra Soferim\" e \"ittur Soferim\". Nelle scuole geoniche il primo termine era usato per indicare alcuni cambi di vocale che furono fatti in parole in pausa o dopo l'articolo; il secondo, la cancellazione in qualche passaggio del congiuntivo \"vav\" dove alcuni l'avevano letto erroneamente. L'obiezione a tale spiegazione \u00e8 che i primi cambiamenti rientrerebbero nella categoria generale degli espedienti per fissare la pronuncia, mentre i secondi ricadrebbero in quella di \"kere\" e \"ketiv.\" Sono state addotte molte spiegazioni al riguardo, sia da parte di studiosi antichi che di studiosi moderni, senza tuttavia arrivare a fornire una soluzione del tutto soddisfacente.\nLettere sospese e parole tratteggiate.\nCi sono quattro parole che hanno una lettera sospesa sopra la linea. Una di esse, (Giudici 18:30), \u00e8 dovuta a una correzione dell'originale per rispetto nei confronti di Mos\u00e8. L'origine delle altre tre (Salmi 80:14; Giobbe 38:13, 15) \u00e8 dubbia. Secondo alcuni, sono dovute a lettere maiuscole errate; secondo altri, sono successivi inserimenti di consonanti deboli originalmente omesse.\nIn quindici passaggi nella Bibbia alcune parole sono stigmatizzate. Il significato dei punti \u00e8 discusso. Secondo alcuni sono segni di cancellatura; altri credono che indichino che in alcuni manoscritti collazionati le parole stigmatizzate mancassero, per cui la lettura \u00e8 dubbia; altri ancora sostengono che si tratti soltanto di un espediente mnemonico per segnalare spiegazioni omiletiche che gli antichi avevano collegato a quelle parole; infine, alcuni affermano che i punti avessero lo scopo di impedire l'omissione da parte dei copisti di elementi testuali che, a prima vista, o dopo un confronto con passaggi paralleli, sembravano essere superflui. Al posto dei punti alcuni manoscritti mostrano tratti verticali o altrimenti orizzontali. Le prime due spiegazioni sono inaccettabili per il motivo che letture cos\u00ec difettose sarebbero da ricondurre a \u1e33ere e ketib, cosa che, in caso di dubbio, la maggioranza dei manoscritti potrebbe decidere. Le ultime due teorie hanno le stesse probabilit\u00e0.\nInversione di lettere.\nIn nove passaggi della Bibbia si trovano dei segni, normalmente chiamati \"nun invertite\", perch\u00e9 assomigliano ad una lettera nun\u00a0(\u00a0\u05e0\u00a0) scritta capovolta (alcuni manoscritti per\u00f2 riportano altri simboli). Questi simboli sono spesso citati nella letteratura rabbinica come \"simanyiot\" (marcatori).\nStoria della Masorah.\nLa storia della Masorah pu\u00f2 essere suddivisa in tre periodi: (1) periodo creativo, dall'inizio all'introduzione delle vocali; (2) periodo riproduttivo, dall'introduzione delle vocali alla stampa della Masorah (1425 d.C.); (3) periodo critico, dal 1425 ad oggi.\nI materiali per la storia del primo periodo sono conservati sparpagliatamente nella letteratura Talmudica e Midrashica.\nDifferenze tra Babilonia e Palestina.\nNel corso del tempo si sono sviluppate differenze nella sillabazione e nella pronuncia non solo tra le scuole della Palestina e di Babilonia (differenze gi\u00e0 notate nel III secolo) ma nelle varie sedi d'insegnamento di ogni paese. In Babilonia la scuola di Sura differiva da quella di Nehardea; differenze simili esistevano nelle scuole della Palestina, dove la principale sede d'insegnamento negli ultimi tempi era la citt\u00e0 di Tiberiade. Queste differenze devono essersi accentuate con l'introduzione dei segni grafici per la pronuncia e cantillazione; e ogni localit\u00e0, seguendo la tradizione della sua scuola, aveva un codice standard che includeva le sue letture.\nIn questo periodo la tradizione esistente cess\u00f2, e i Masoreti nel preparare i loro codici di solito seguivano l'una o l'altra scuola esaminando, tuttavia, codici standard di altre scuole e notando le loro differenze. Nella prima met\u00e0 del X secolo Aaron ben Moses ben Asher di Tiberiade e Ben Naphtali, capi di due scuole Masoretiche rivali, scrissero entrambi un codice standard della Bibbia che incarnavano le tradizioni delle rispettive scuole. Ben Asher fu l'ultimo di una distinta famiglia di Masoreti che si diffuse nella seconda met\u00e0 dell'VIII secolo. A dispetto della rivalit\u00e0 tra Ben Naphtali e l'opposizione di Saadia Gaon, il pi\u00f9 eminente rappresentante della scuola Babilonese di criticismo, il codice di Ben Asher venne riconosciuto come testo standard della Bibbia. Vedi Codice di Aleppo.\nBen Asher e Ben Naphtali.\nIn seguito alla morte delle due autorit\u00e0 rivali, Ben Asher e Ben Naphtali, pochissime aggiunte furono fatte dai successivi Masoreti nel XIII e XIV secolo Na\u1e33danim, che rivisionaroro le opere dei copisti, aggiunsero le vocali e gli accenti. Molti credono che la famiglia Ben Asher fosse Karaita.\nInfluenza considerevole sullo sviluppo e diffusione della letteratura Masoretica fu esercitata durante l'XI, XII, e XIII secolo dalla scuola franco-tedesca di Tosafists. R. Gershom, suo fratello Machir, Joseph b. Samuel Bonfils (Tob 'Elem) di Limoges, R. Tam (Jacob b. Me\u00efr), Menahem b. Perez di Joigny, Perez b. Elijah di Corbeil, Judah di Parigi, Me\u00efr Spira, e R. Me\u00efr di Rothenburg fecero raccolte masoretiche, o aggiunte alla materia, che sono pi\u00f9 o meno frequentemente citate nelle note a margine dei codici Biblici e nelle opere di grammatici ebrei.\nStudi critici.\nJacob Ben Hayyim Ibn Adonijah ha collezionato un vasto numero di manoscritti, organizzato il suo materiale e sistemato la Masorah nella seconda edizione della Bibbia Bomberg (Venezia, 1524-25).\nInoltre introducendo la Masorah al margine, compil\u00f2 alla fine della sua Bibbia una concordanza tra le chiose masoretiche, per cui non poteva trovare spazio in una forma marginale e aggiunse un'introduzione elaborata: il primo trattato sulla Masorah mai prodotto. A dispetto dei suoi numerosi errori, questa eccellente opera \u00e8 stata generalmente riconosciuta come il \"textus receptus\" della Masorah.\nDopo Ibn Adonijah lo studio critico della Masorah \u00e8 stato continuato da Elijah Levita, che pubblic\u00f2 il suo famoso \"Massoret ha-Massoret\" nel 1538. Il \"Tiberias\" del pi\u00f9 vecchio Buxtorf (1620) rese le ricerche di Levita accessibile agli studenti Cristiani. L'ottavo prolegomeno di Walton \u00e8 largamente riagganciato alla scuola di \"Tiberiade\". Levita compil\u00f2 anche una vasta concordanza Masoretica, \"Sefer ha-Zikronot\", che sta ancora alla Biblioteca Nazionale di Parigi, mai pubblicata. A contribuire allo studio della Masorah sono anche R. Me\u00efr b. Todros ha-Levi (RaMaH), che, nel XIII secolo, scrisse il libro \"Sefer Massoret Seyag la-Torah\"; Menahem di Lonzano, che scrisse un trattato sulla Masorah del Pentauteco intitolato \"Or Torah\"; e in particolare Jedidiah Solomon di Norzi, il cui scritto \"Min\u1e25at Shai\" contiene note masoretiche di grande importanza basate su uno studio attento dei manoscritti."}
{"id": "48054", "revid": "125751472", "url": "https://it.wikipedia.org/wiki?curid=48054", "title": "Papa Marino I", "text": "Biografia.\nCarriera ecclesiastica.\nMarino nacque a Gallese, oggi in provincia di Viterbo, da un prete di nome Palumbo. All'et\u00e0 di dodici anni, entr\u00f2 nel Laterano, ove fu consacrato suddiacono da papa Leone IV per poi essere consacrato diacono da papa Niccol\u00f2 I nell'862. Grazie ai numerosi servigi che aveva compiuto per papa Niccol\u00f2 e per papa Adriano II, l'ormai arcidiacono Marino fu consacrato vescovo di Cere da parte di papa Giovanni VIII. \nLe missioni diplomatiche.\nIn tre occasioni distinte venne impiegato dai tre papi che lo precedettero come legato a Costantinopoli. La sua missione fu sempre correlata alla controversia suscitata dal Patriarca di Costantinopoli Fozio, il quale era stato nominato a quella carica in modo del tutto illegittimo (nonostante lo stato laicale fu imposto con la forza, spodestando il legittimo patriarca Ignazio). Nella prima missione era stato presente al concilio che aveva condannato Fozio, mentre nell'ultima (880), volta a consegnare le lettere di Giovanni VIII che riabilitavano Fozio in cambio di alcune concessioni ecclesiastiche, Marino fu anche imprigionato per ordine dell'imperatore Basilio I per aver contestato l'uso parziale e falso che lo stesso Fozio aveva fatto delle lettere pontificie. Marino fu infatti trattenuto 30 giorni a Costantinopoli perch\u00e9 non riferisse a Giovanni VIII le omissioni e l'uso distorto delle condizioni poste dal papa, che Fozio aveva operato durante la proclamazione conciliare delle lettere papali in Santa Sofia. Tornato a Roma, la relazione che fece degli avvenimenti suscit\u00f2 l'indignata reazione di Giovanni VIII, che non esit\u00f2 a scomunicare di nuovo Fozio.\nSvolse anche delle missioni diplomatiche presso l'imperatore Carlo il Grosso e presso il vescovo di Napoli Atanasio II.\nNell'880 fu nominato cardinale diacono da Papa Giovanni VIII.\nPontificato.\nSuccedette senza opposizione nel pontificato a Papa Giovanni VIII il 16 dicembre dell'882, nonostante la sua elezione fosse irregolare in quanto gi\u00e0 vescovo. Infatti, nella Chiesa delle origini e in quella medievale, chi era gi\u00e0 stato consacrato vescovo non poteva ambire a diventare vescovo di un'altra sede, tantomeno vescovo di Roma. Tale irregolarit\u00e0 non sembra aver creato contrasti, se non da parte di Fozio che si rifiut\u00f2 di riconoscerlo come pontefice della Chiesa di Roma. Fu questo il primo caso, nella storia dei papi, di traslazione di un vescovo da una sede a quella di Roma.\nIl perdono di Formoso e la \"presunta\" condanna di Fozio.\nMarino fu uomo buono e pacificatore, in contrasto con l'eccessiva severit\u00e0 del predecessore, sciogliendo dalla scomunica Formoso (il quale fu reintegrato come vescovo di Porto) e tutti quegli altri membri del clero che erano stati coinvolti in una pretesa congiura contro Giovanni VIII perch\u00e9 filo-germanici. Lo stesso Marino, del resto, apparteneva al partito filo-germanico.\nPer quanto riguarda i rapporti con l'oriente, Marino procedette con notevole rigore nel confermare la scomunica contro Fozio per il tradimento compiuto nel Sinodo dell'880. Di conseguenza, Marino si mise in contrasto con l'imperatore Basilio I il Macedone, rompendo definitivamente con la corte imperiale che, per tutta risposta, si rifiut\u00f2 di riconoscere Marino come papa, per l'infrazione canonica prima ricordata. Tuttavia, come ricorda Ilaria Bonaccorsi nella sua biografia nell\"'Enciclopedia dei Papi\":\nAltri avvenimenti.\nMarino fu eletto senza attendere il \"placet\" dell'imperatore Carlo il Grosso, ma i rapporti tra i due si distesero in occasione dell'incontro avuto nell'Abbazia di Nonantola nella primavera dell'883, ove le incomprensioni si appianarono e i due poteri universali discussero di problematiche importanti, tra cui l'arroganza di Guido III di Spoleto, il quale aveva preso possesso di parte del \"Patrimonium Sancti Petri\". Guido fu deposto dall'imperatore e il suo territorio occupato, e l'ex duca fugg\u00ec nel Meridione d'Italia.\nSul pontificato di Marino si hanno poche altre notizie, la pi\u00f9 rilevante delle quali sembra essere la distruzione dell'Abbazia di Montecassino, incendiata dai Saraceni nell'883, mentre si sa che mantenne buone relazioni con Alfredo il Grande, re d'Inghilterra.\nLa morte.\nMarino mor\u00ec il 15 maggio dell'884, e fu sepolto nel portico di San Pietro.\nProblemi sul nome.\nPer molti secoli il suo nome fu mutato in \"Martino II\", cos\u00ec come Marino II (942-946) in \"Martino III\" perch\u00e9 si pensava, a torto, che \"Marino\" fosse una variante di \"Martino\". Nel 1281 Simone de Brion, che assunse lo stesso nome pontificale, piuttosto che chiamarsi \"Martino II\" decise di chiamarsi \"Martino IV\", ponendo cos\u00ec termine alla questione. Questo Papa \u00e8 stato l'ultimo ad avere il numerale \"primo\" per pi\u00f9 di un millennio, fino a Giovanni Paolo I, che regn\u00f2, per soli 33 giorni, nel 1978. Poi vi sono altri Pontefici che scelsero un nome mai usato prima dai predecessori, ma omisero il numerale. Oppure sono elencati, per vari motivi, con il solo nome, comunque usato per la prima volta da loro."}
{"id": "48055", "revid": "9", "url": "https://it.wikipedia.org/wiki?curid=48055", "title": "Papa Martino II", "text": ""}
{"id": "48056", "revid": "466539", "url": "https://it.wikipedia.org/wiki?curid=48056", "title": "Nicolas-Louis de Lacaille", "text": "Biografia.\n\u00c8 noto soprattutto per il suo catalogo di quasi 10.000 stelle del cielo australe, inclusi 42 oggetti nebulosi. Il catalogo, chiamato \"Coelum Australe Stelliferum\", fu pubblicato postumo nel 1763 e introdusse 14 nuove costellazioni: la Bussola, il Bulino, il Compasso, la Fornace, la Macchina Pneumatica, la Mensa, il Microscopio, l'Orologio, l'Ottante, il Pittore, il Regolo, il Reticolo, lo Scultore ed il Telescopio.\nLasciato indigente dalla morte del padre, pot\u00e9 intraprendere gli studi di teologia al Coll\u00e8ge de Lisieux di Parigi grazie alla generosit\u00e0 del duca di Bourbon, che ne sostenne le spese.\nDopo aver ricevuto l'ordinazione diaconale, tuttavia, si concentr\u00f2 sulla scienza. Con l'appoggio di Jacques Cassini, ottenne da prima il compito di effettuare rilievi topografici sulla costa da Nantes a Bayonne e poi, nel 1739, di rimisurare l'arco di meridiano francese. Grazie al successo in questa difficile operazione, che occup\u00f2 due anni e permise di correggere il risultato inesatto ottenuto da Cassini nel 1718, fu ricompensato con l'ammissione all'Accademia e la carica di professore di matematica al Coll\u00e8ge Mazarin, dove lavor\u00f2 in un piccolo osservatorio adattato alle sue necessit\u00e0.\nIl suo desiderio di osservare i cieli meridionali lo spinse a proporre nel 1750 una spedizione astronomica al Capo di Buona Speranza, che fu autorizzata ufficialmente dall'Acad\u00e9mie des sciences. \nFra i pi\u00f9 importanti risultati da lui ottenuti si annoverano: \nTornato a Parigi nel 1754, Lacaille rimase frastornato dal trovarsi oggetto di attenzione pubblica; si ritir\u00f2 pertanto nel \"Coll\u00e8ge Mazarin\", dove, facendo uso dell'osservatorio astronomico a disposizione, pot\u00e9 proseguire le sue osservazioni. Qui Lacaille fu l'autore nel 1757 dell\u2032\"Astronomiae fundamenta\" e nel 1758 delle \"Tabulae solares\".\nMor\u00ec nel 1762 per un attacco di gotta aggravato dal troppo lavoro.\nJ\u00e9r\u00f4me Lalande disse di lui che, nonostante la sua vita relativamente corta, aveva fatto pi\u00f9 osservazioni e calcoli di tutti gli astronomi del tempo messi insieme. Tra i suoi illustri allievi si possono ricordare Antoine-Laurent de Lavoisier e Jean Sylvain Bailly, suo allievo prediletto.\nNel 1763 furono pubblicati, postumi, altri lavori di Lacaille, come il \"Coelum australe stelliferum\" e il \"Journal historique du voyage fait au cap de Bonne Esp\u00e9rance\". Un'ulteriore opera postuma furono i volumi dal 4\u00ba al 6\u00ba delle \"Eph\u00e9m\u00e9rides des mouvements c\u00e9lestes... pour le m\u00e9ridien de Paris\" (per gli anni 1745-1774). Quest'ultimo lavoro era una continuazione delle \"Eph\u00e9m\u00e9rides\" pubblicate da Philippe Desplaces in tre volumi, per coprire gli anni 1715-1744. Il sesto volume (per gli anni 1765-1774) fu completato dall'allievo Bailly.\nBailly pubblic\u00f2, inoltre, dopo la morte del maestro un \"\u00e9loge\" biografico commemorativo alla sua memoria, l\u2032\"\u00c9loge de l'abb\u00e9 de Lacaille\". Il testo fu scritto certamente dopo il 1763 e fu pubblicato nel 1770. Un altro \"\u00e9loge\", precedente a quello di Bailly fu quello di Jean-Paul Grandjean de Fouchy, all'epoca segretario perpetuo Acad\u00e9mie des sciences."}
{"id": "48057", "revid": "88740", "url": "https://it.wikipedia.org/wiki?curid=48057", "title": "Nickel", "text": ""}
{"id": "48058", "revid": "125835693", "url": "https://it.wikipedia.org/wiki?curid=48058", "title": "CERN", "text": "L'Organizzazione europea per la ricerca nucleare, comunemente conosciuta con la sigla CERN (: ; ), \u00e8 il pi\u00f9 grande laboratorio al mondo di fisica delle particelle, posto al confine tra la Francia e la Svizzera, alla periferia ovest della citt\u00e0 di Ginevra, nel comune di Meyrin. La convenzione che lo istituiva fu firmata il 29 settembre 1954 da 12 stati membri mentre oggi ne fanno parte 23 pi\u00f9 alcuni osservatori, compresi stati extraeuropei.\nScopo principale \u00e8 quello di fornire ai ricercatori gli strumenti necessari per la ricerca in fisica delle alte energie ovvero principalmente gli acceleratori di particelle, che portano nuclei atomici e particelle subnucleari ad energie molto elevate, e i rivelatori che permettono di osservare i prodotti delle collisioni tra fasci di queste particelle: ad energie sufficientemente elevate, nelle collisioni vengono prodotte tantissime particelle diverse; in alcuni casi sono state scoperte in questa maniera particelle fino a quel momento ignote.\nStoria.\nDopo la seconda guerra mondiale si sent\u00ec il bisogno di fondare un centro europeo all'avanguardia per la ricerca al fine di ridare all'Europa il primato nella fisica, dato che in quegli anni i principali centri di ricerca si trovavano negli Stati Uniti. A tale scopo nel 1952 dodici Paesi europei riunirono un consiglio di scienziati con il compito di tradurre in realt\u00e0 quel desiderio. Il consiglio venne denominato \"Consiglio europeo per la ricerca nucleare\" (in francese \"Conseil europ\u00e9en pour la recherche nucl\u00e9aire\") da cui la sigla CERN. Nel 1954 prende vita il progetto del centro di ricerca europeo vagliato dal Consiglio europeo per la ricerca nucleare: nasce cos\u00ec l'Organizzazione europea per la ricerca nucleare, che ne eredita la sigla.\nIl fatto che la sigla CERN non derivi dal nome del centro di ricerca crea a volte confusione, tanto che tale nome viene informalmente modificato in Centro europeo per la ricerca nucleare (in francese \"Centre europ\u00e9en pour la recherche nucl\u00e9aire\") in modo da ristabilire corrispondenza tra la sigla e il nome del centro di ricerca.\nAttualmente 23 paesi membri fanno parte del CERN. Il 14 dicembre 2012 le \u00e8 stato riconosciuto lo status di osservatore dell'Assemblea generale delle Nazioni Unite.\nDescrizione.\nLa catena di acceleratori.\nIl complesso degli acceleratori del CERN comprende 7 acceleratori principali, costruiti in vari periodi a partire dalla fondazione dell'istituto. Fin dal principio, \u00e8 stato previsto che ogni nuova e pi\u00f9 potente macchina avrebbe utilizzato le precedenti come \"iniettori\", creando una catena di acceleratori che porta gradualmente un fascio di particelle ad energie sempre pi\u00f9 elevate. Per consentire il funzionamento di questa catena, tutte le funzioni degli acceleratori sono coordinate da un unico segnale di riferimento, generato da un sistema di orologi atomici e distribuito per tutta l'installazione, con una precisione dell'ordine del nanosecondo.\nGli acceleratori principali a disposizione del CERN sono, in ordine dall'anello principale di collisione fino alla sorgente iniziale delle particelle a bassa energia:\nLHC.\nGran parte del lavoro che viene svolto attualmente al CERN di Ginevra \u00e8 incentrato sul Large Hadron Collider (LHC), messo in funzione il 10 settembre 2008, e agli esperimenti collegati.\nL'acceleratore \u00e8 situato all'interno dello stesso tunnel circolare di 27\u00a0km di lunghezza in precedenza utilizzato dal LEP (Large Electron-Positron Collider), che non \u00e8 pi\u00f9 operativo dal novembre 2000. Il complesso di acceleratori del CERN viene utilizzato per pre-accelerare gli adroni (protoni o ioni di piombo) che in seguito vengono immessi nell'LHC. Il tunnel si trova a circa 100 m di profondit\u00e0, in una regione compresa tra l'aeroporto di Ginevra e il massiccio del Giura. Cinque diversi esperimenti (CMS, ATLAS, ALICE, LHCb e TOTEM) sono attualmente in funzione ognuno dei quali studia le collisioni tra particelle con metodi diversi e facendo uso di tecnologie differenti.\nAl momento della collisione, l'energia dei protoni all'interno dell'LHC raggiunge valori che saranno gradualmente innalzati fino a 14 TeV. L'acceleratore necessita di un fortissimo campo magnetico per mantenere il fascio nella traiettoria dei 27\u00a0km e a tal fine viene utilizzata la tecnologia dei magneti superconduttori. La progettazione dell'LHC ha richiesto una precisione straordinaria, tanto da rendere necessario tenere conto dell'influenza della forza di attrazione gravitazionale esercitata dalla Luna sulla crosta terrestre e dei disturbi elettrici provocati dal passaggio dei treni in superficie ad un chilometro di distanza.\nLEP.\nIl Large Electron-Positron (LEP) collider \u00e8 stato il progetto principale al CERN dal 1989 al 2000, predecessore dell'attuale LHC.\nQuesta macchina \u00e8 stata in grado di accelerare elettroni e positroni fino a 100 GeV.\nL'obiettivo del progetto LEP, che lo ha accompagnato fino alla fine del 1995, \u00e8 stato studiare il bosone Z0 prodotta nelle collisioni tra elettroni e positroni: successivamente l'energia \u00e8 stata gradualmente aumentata per studiare la produzione di coppie di bosoni W+ e W-, e per portare avanti la ricerca del bosone di Higgs (fallita: l'energia della particella \u00e8 risultata a posteriori pi\u00f9 elevata del limite massimo del LEP) e di nuovi fenomeni al di l\u00e0 del Modello standard.\nI principali risultati sperimentali di LEP sono stati:\nIl tunnel sotterraneo di 27\u00a0km, a circa 100 metri di profondit\u00e0 che ora ospita LHC \u00e8 stato costruito per il LEP e insieme al LEP.\nCome tutti i collider, il LEP era composto da magneti collegati in grado di curvare la traiettoria delle particelle accelerate mantenendole in \"orbita\" nel tubo a vuoto che li attraversava al centro. A intervalli regolari, tra questi magneti noti come \"dipoli\", erano interposte le cavit\u00e0 a radiofrequenza che acceleravano le particelle e magneti pi\u00f9 complessi necessari per guidare il fascio (quadrupoli, sestupoli, ecc.).\nAltri esperimenti.\nSuccessi scientifici.\nAlcuni importanti successi nel campo della fisica delle particelle sono stati possibili grazie agli esperimenti del CERN:\nIl CERN e l'informatica.\nIl primo computer arriv\u00f2 al CERN nel 1959, da allora i fisici cominciarono ad avvalersi di strumenti informatici. Per la fisica cominci\u00f2 una nuova era di ricerca in cui gli esperimenti producevano una mole di dati tale da rendere impossibile la sola elaborazione umana. I fisici cominciarono a utilizzare su larga scala calcolatori e software per filtrare ed elaborare la montagna di dati alla ricerca degli eventi ritenuti significativi per l'esito degli esperimenti.\nSuccessivamente si speriment\u00f2 il collegamento di pi\u00f9 calcolatori fra di loro: fu la volta della prima rete di computer. Nacque al CERN uno dei centri di calcolo pi\u00f9 potenti, dedicato alle richieste sempre pi\u00f9 esigenti dei nuovi esperimenti e della capacit\u00e0 sempre pi\u00f9 spinta di acquisizione dati delle strumentazioni collegate ai nuovi acceleratori.\nDove \u00e8 nato il Web.\nIl World Wide Web \u00e8 nato al CERN nel 1989, da un'idea di Tim Berners-Lee e Robert Cailliau. Nacque come progetto marginale nel 1980 chiamato ENQUIRE basato sul concetto dell'ipertesto (anche se Berners-Lee ignorava ancora la parola ipertesto). Con lo scopo di scambiare efficientemente dati tra chi lavorava a diversi esperimenti \u00e8 stato introdotto al CERN nel 1989 con il progetto WorldWideWeb, il primo browser sviluppato sempre da Berners-Lee. Inoltre Tim Berners-Lee svilupp\u00f2 le infrastrutture che servono il Web e cio\u00e8 il primo server web (funzionante con linguaggio HTML e protocollo HTTP).\nIl 30 aprile 1993 il CERN annunci\u00f2 che il World Wide Web sarebbe stato libero per tutti. Nel 1993 la NCSA rilasci\u00f2 il primo browser grafico, Mosaic: da quel momento lo sviluppo del \"www\" fu inarrestabile.\nIl 12 giugno 2019 il CERN annunci\u00f2 l'avvio del progetto MAlt (Microsoft Alternatives project): lo sviluppo di un software open source, mirato a sostituire il software di Microsoft. Gli scopi dell'iniziativa sono: evitare i costi divenuti insostenibili, riprendere il controllo del software di base, evitare la dipendenza da un fornitore.\nCultura.\nSpazi espositivi.\nIl CERN nel corso degli anni ha allestito musei e spazi espositivi con lo scopo di mostrare ai visitatori scopi, esperimenti e attrezzature del centro di ricerca. Gli spazi espositivi attualmente esistenti sono il museo Microcosm e il Globo della Scienza e dell'Innovazione.\nIl progetto Science Gateway.\nNell\u2019aprile 2019 la direttrice Fabiola Gianotti, il presidente di FCA John Elkann e l\u2019architetto Renzo Piano hanno presentato Science Gateway: un nuovo centro espositivo dedicato alla divulgazione scientifica che verr\u00e0 inaugurato nel 2022.\nUn laboratorio di pace.\nAl CERN persone da tutte le parti del mondo si incontrano, collaborano, discutono. Riescono a lavorare insieme persone provenienti da paesi in guerra tra loro, ad esempio israeliani e palestinesi. In questo senso il CERN \u00e8 un \"laboratorio di pace\". L'art. 11 della sua Convenzione recita:\u00ab L'Organizzazione non si occuper\u00e0 di lavori connessi a richieste di carattere militare, e i risultati del suo lavoro sperimentale e teorico saranno pubblicati o resi in altro modo generalmente accessibili.\u00bb\nStati membri.\nAttualmente fanno parte del CERN 23 stati membri. \nI 12 paesi fondatori del CERN sono:\nA questi si sono successivamente aggiunti:\nDirettori generali.\nIl mandato dei direttori generali in genere dura 5 anni a partire dal 1\u00ba gennaio."}
{"id": "48059", "revid": "481349", "url": "https://it.wikipedia.org/wiki?curid=48059", "title": "Pellicola cinematografica", "text": "Una pellicola cinematografica o film \u00e8 un nastro perforato su uno o due lati (oppure al centro, tra i fotogrammi, nel caso del formato francese 9,5mm Path\u00e9 Baby).\nComposizione.\nLa parte sensibile alla luce \u00e8 sempre un composto a base d'argento, mentre il supporto era inizialmente in celluloide (nitrocellulosa) altamente infiammabile. Per risolvere i problemi legati agli incendi che si potevano sviluppare da questo supporto, fu introdotto prima il triacetato di cellulosa, un po' meno trasparente, ma di fatto il pi\u00f9 diffuso a livello mondiale, e successivamente in poliestere, pi\u00f9 flessibile e resistente, ma anche pi\u00f9 sottile, con il vantaggio di contenere circa il 20% di film in pi\u00f9 a parit\u00e0 di diametro della bobina. \nLa pellicola cinematografica contiene una serie di immagini fotografiche orizzontali (fotogrammi), che vengono proiettate in successione tramite un apposito proiettore cinematografico. Un otturatore interrompe il flusso luminoso (sia in ripresa, sia in proiezione) nell'istante in cui avviene il passaggio tra un fotogramma e il successivo. Poi il fotogramma si ferma nella finestrella per una frazione di secondo (nel cinema delle origini, mediamente 16 fotogrammi al secondo, nel cinema attuale, standardizzato dal 1928 con la proiezione sonora, 24 fotogrammi al secondo). \nOgni fotogramma nei formati pi\u00f9 comuni 8, 16, 35mm \u00e8 fiancheggiato da una o pi\u00f9 perforazioni, necessarie affinch\u00e9 il rocchetto dentato collegato a una croce di malta (o una griffa) possa agganciare la pellicola e farla scorrere con moto intermittente davanti al fascio di luce necessario alla proiezione.Sui bordi della pellicola sono poi collocate le tracce audio. Tali tracce possono essere magnetiche (pasta magnetica stesa su un lato per il sonoro monofonico, o due lati per lo standard stereo) per tutti gli usi di sonorizzazione diretta casalinga o semi-professionale, adatta soprattutto alla sonorizzazione di singole copie o piccole tirature. La maggior parte delle pellicole commerciali ad alta tiratura, a partire dal 1928, ha incisa una colonna sonora ottica, mono o stereo, la cui pi\u00f9 creativa rappresentazione si trova nel film animato Fantasia di Disney. Ampia variet\u00e0 di colonne sonore sono oggi codificate secondo vari standard presenti negli attuali film 35mm (Dolby Digital, Sony Dynamic Digital Sound, Digital Theater System, uno standard particolare la cui traccia consente la proiezione in sincrono con un CD-ROM sul quale \u00e8 registrata la vera e propria colonna sonora).\nStoria.\nLa pellicola flessibile \u00e8 una invenzione del reverendo Hannibal Goodwin, sacerdote episcopale di Newark, nel New Jersey, databile attorno al 1885, di cui deposit\u00f2 il brevetto nel 1887 e gli fu riconosciuto solo nel 13 settembre 1888. Ma fu George Eastman, a produrre la pellicola in bianco/nero Kodak a base di celluloide come supporto per gli alogenuri di argento fotosensibili, impossessandosi illegalmente dell'idea di Goodwin. La pellicola fu usata inizialmente nelle macchine fotografiche Kodak e poi come film per il Kinetoscopio di Edison. Con il XX secolo, l'avvento delle macchine dei fratelli Lumi\u00e8re, che producevano pellicola in proprio e l'esplosione commerciale del cinema nacquero altri formati e altre possibilit\u00e0, come quella del colore.\nPer mettere ordine in un mercato caotico, dove circolavano film \"pirata\" e macchine contraffatte, fu indetto nel 1909 a Parigi il \"Congresso degli editori di film\", ove si stabil\u00ec in via definitiva che la pellicola 35 mm, la pi\u00f9 usata, avrebbe avuto quattro perforazioni per fotogramma secondo il progetto di Thomas Edison, che l'aveva usata per primo (in luogo delle due circolari come invece adottato dai Lumi\u00e8re).\nIl 35 mm.\nSi arriv\u00f2 cos\u00ec a definire il formato 35 mm standard usato ancora oggi, che a partire dal 1928 venne modificato per accogliere anche le piste per il sonoro. In seguito vennero introdotte migliorie, nuovi formati ridotti (16 mm; 8 mm; 9,5 mm, super 8 mm, nonch\u00e9 molti altri formati oggi abbandonati, per es. 17,5 e 28 mm), ma la striscia di pellicola che passa oggi attraverso il proiettore dei cinema non \u00e8 molto diversa da quella dei film di cent'anni fa.\nOvviamente vi sono stati molti progressi sia rispetto alle emulsioni, sia rispetto al supporto. In ordine alle prime il potere risolvente e la sensibilit\u00e0 sono aumentati in misura tale da rendere impossibile ogni paragone. Per quanto riguarda il supporto, la pericolosa ed infiammabile celluloide \u00e8 stata abbandonata a favore del triacetato di cellulosa (usato soprattutto per i negativi) ed infine, allo scadere del brevetto, del poliestere (PET, tereftalato di polietilene, polietilentereftalato), destinato alla stampa delle copie lavoro, nonch\u00e9 di quelle finali da proiezione giusta la sua eccezionale resistenza alla trazione ed alla usura.\nNegli anni cinquanta l'avvento della televisione e la crisi del cinema spinsero le case cinematografiche a sperimentare nuovi formati cinematografici della pellicola di proiezione, per ottenere uno spettacolo ancora pi\u00f9 coinvolgente e riconquistare gli spettatori: da questi esperimenti nacquero in pochi anni una serie di formati di proiezione diversi, di cui per\u00f2 oggi sopravvive soltanto l'anamorfico, che attualmente \u00e8 il formato cinematografico pi\u00f9 diffuso e (in una piccola nicchia) il Todd-AO da 70 mm.\nL'implementazione del colore.\nLe pellicole cinematografiche a colori arrivarono ufficialmente negli anni trenta (anche se nel 1908 venne girato \"A Visit to the Seaside\", cortometraggio di 8 minuti a colori).\nI primi sistemi d'inizio secolo furono il Kinemacolor ed il Chronochromes, poi vennero ideati il Kodachrome, il Kodacolor, ed in Italia, alla fine degli anni quaranta, il Ferraniacolor. Inoltre vi furono anche l'Ektachrome e l'Eastmancolor. Quest'ultimo \u00e8 stato il primo sistema a fare uso di un negativo a colori con maschera incorporata. I negativi Eastmancolor sono anche stati usati nel Technicolor, il pi\u00f9 famoso sistema (in realt\u00e0 si tratta di una famiglia di sistemi) di cinematografia a colori, basato sulla ripresa (nella versione pi\u00f9 matura e diffusa) con tre pellicole in bianco/nero, ognuna filtrata con uno dei tre colori primari. In fase di stampa poi avveniva il processo inverso, con un complesso trasferimento dei colori su pellicola unica, ottenendo colori vivi, fedeli e stabili nel tempo.\nAltri metodi di colore meno conosciuti furono il Dufaycolor, il Gasparcolor, il Dynachrome, il Keller-Dorian, ed il Trucolor.\nAttualmente si usano il Kodachrome per le diapositive ed il cinema a passo ridotto super 8 e 16 mm, l'Ektachrome prevalentemente per le diapositive e l'Eastmancolor (anch'esso Kodak) per il cinema professionale. All'Ektachrome si affiancano anche altre pellicole simili come il Fujichrome e l'Agfachrome. Il Kodachrome ha una qualit\u00e0 di colori elevata, perch\u00e9 \u00e8 una pellicola bianco e nero, alla quale vengono aggiunti i copulanti cromogeni, cio\u00e8 le sostanze formatrici dei colori, durante lo sviluppo, che \u00e8 piuttosto lungo e complicato. Per questo, il Kodachrome ha colori particolarmente resistenti nel tempo.\nInteresse culturale.\nA livello nazionale, il Codice dei beni culturali e del paesaggio definisce le pellicole cinematografiche aventi carattere di rarit\u00e0 e di pregio come beni culturali. In tale definizione rientrano anche i relativi negativi e le sale cinematografiche. In riferimento a queste ultime, il legislatore definisce di importanza culturale il cinema d'essai, dove per legge il 70% della programmazione (o il 50% se in citt\u00e0 inferiori ai 40.000 abitanti) \u00e8 riservata appunto ai film d'essai, riconosciuti in quanto tali da una commissione del MIBACT. All'interno di questa quota almeno met\u00e0 della programmazione deve per\u00f2 essere italiana o dell'UE. "}
{"id": "48060", "revid": "2138421", "url": "https://it.wikipedia.org/wiki?curid=48060", "title": "Patriarchi di Costantinopoli", "text": "La presente voce contiene l'elenco in ordine cronologico dei patriarchi di Costantinopoli.\nPatriarchi greco-ortodossi di Costantinopoli.\nDal Grande Scisma alla Caduta di Costantinopoli.\nIl 29 maggio 1453 cadde Costantinopoli, segnando la fine dell'impero bizantino. Il patriarcato ecumenico divent\u00f2 sottoposto all'impero ottomano.\nDal 1453 al 1466.\nSono possibili tre successioni per i patriarchi dal 1462 al 1466:\nSecondo Kiminas (2009):\nSecondo Laurent (1968):\nSecondo Germanos di Sardi (1933-38):"}
{"id": "48061", "revid": "298229", "url": "https://it.wikipedia.org/wiki?curid=48061", "title": "Gordon Matthew Sumner", "text": ""}
{"id": "48062", "revid": "124862015", "url": "https://it.wikipedia.org/wiki?curid=48062", "title": "Proiettore cinematografico", "text": "Un proiettore cinematografico \u00e8 una macchina che proietta, a intervalli regolari di alcuni centesimi di secondo, un fotogramma impresso su una pellicola cinematografica che viene fatta scorrere continuamente, e poi attraverso un obiettivo che mette a fuoco l'immagine risultante su uno schermo.\nRudimenti di meccanica.\nIl cuore di ogni proiettore cinematografico \u00e8 costituito dal meccanismo di avanzamento alternato della pellicola (che pu\u00f2 essere una croce di malta o una griffa, ma in alcuni modelli pi\u00f9 recenti - prodotti da un'azienda tedesca titolare del brevetto - \u00e8 sostituito da un motore ausiliario a rotazione intermittente - cosiddetta trazione diretta). Il fotogramma della pellicola (cio\u00e8 la singola fotografia) viene collocato per un ventiquattresimo di secondo (laddove si adotti la velocit\u00e0 standard di 24\u00a0ft/s) davanti ad una lampada che genera un fascio di luce; questo, dopo aver illuminato il fotogramma, transita per un obiettivo il quale ha il compito di indirizzarlo sullo schermo consentendone la messa a fuoco.\nDurante il funzionamento del meccanismo di avanzamento intermittente, un altro componente del proiettore (cd. otturatore: a pale o a farfalla) ha il compito di interrompere il fascio di luce onde impedire all'occhio dello spettatore di cogliere il fotogramma durante il suo spostamento.\nLampi di luce.\nIl numero di lampi di luce emessi per\u00f2 non \u00e8 24 al secondo - come sembrerebbe logico, atteso che la cadenza di proiezione \u00e8 di 24 fotogrammi per secondo - ma 48: il fenomeno della persistenza delle immagini sulla retina consente all'occhio di non cogliere l'alternanza di buio e di luce solo a partire da circa cinquanta cicli al secondo.\nPerci\u00f2 l'otturatore deve essere costruito in modo da consentire almeno due otturazioni per ogni fotogramma proiettato: ne consegue che ogni due interruzioni del fascio di luce, una serve ad occultare il cambio di fotogramma, ed una ha una mera funzione compensativa onde incrementare la frequenza dei lampi sullo schermo. In questo modo durante una normale proiezione si determinano quarantotto lampi al secondo sullo schermo, valore, questo, abbastanza vicino a quei cinquanta cicli necessari. Con l'avvento di proiettori delle ultime generazioni sono state introdotte anche cadenze multiple, con il raggiungimento di 72 lampi.\nLe lampade.\nLe prime lampade per proiezione utilizzavano miscele di eteri e ossigeno. Ci\u00f2, unito alla forte infiammabilit\u00e0 del primitivo supporto (la celluloide) era fonte di gravi pericoli per gli spettatori. E infatti nel 1897, durante una festa di beneficenza organizzata a Parigi dall'aristocrazia francese, un violento incendio, causato dall'errata manovra di riaccensione della lampada, distrusse il padiglione di legno che ospitava la festa provocando la morte di centoventuno persone. Le lampade a fiamma furono cos\u00ec bruscamente abbandonate.\nLa diffusione della rete elettrica consent\u00ec l'adozione delle prime lampade ad arco elettrico (inventato da Davy nel 1808). A questa famiglia appartengono le lampade tuttora impiegate nei proiettori professionali.\nL'arco \u00e8 dovuto al passaggio di corrente nello spazio gassoso che separa due conduttori. Le prime lanterne ad arco contenevano due elettrodi (costituiti da lunghi cilindretti di carbone di storta ricoperti di rame) i quali, una volta avvicinati, dopo essere stati messi in tensione, provocavano una scintilla (cd. adescamento dell'arco); il successivo allontanamento dei due elettrodi determinava il formarsi dell'arco. Un apposito motorino elettrico li faceva avanzare, mantenendoli nella posizione di fuoco ottico, compensando il loro consumo (molto approssimativamente 20\u00a0cm/h).\nAttualmente, anche nei proiettori cinematografici di tipo digitale, la sorgente di luce \u00e8 la stessa, sempre un arco elettrico, ma generato da lampade allo Xeno ad alta pressione.\nTipi di lampade.\nOggi gli elettrodi di tungsteno sono contenuti in ampolle riempite con particolari gas (come lo xeno) e terre rare; l'innesco \u00e8 provocato non meccanicamente, ma inviando agli elettrodi una scarica elettrica ad alta tensione.\nLe lampade ad arco del tipo descritto emettono una luce molto bianca la cui temperatura di colore \u00e8 tra i 5600 e 6200 K, equivalente alla temperatura di colore della luce solare nelle ore di massima luminosit\u00e0 (quando una fonte luminosa \u00e8 accreditata di una certa temperatura di colore vuol dire che fornisce la stessa luce che verrebbe emessa da un corpo nero riscaldato alla temperatura indicata; un indice di misurazione pi\u00f9 preciso, ma anche pi\u00f9 complesso, \u00e8 il cosiddetto indice di resa cromatica).\nNei proiettori destinati all'uso domestico si adottano, invece, lampade alogene ad incandescenza, la cui temperatura colore \u00e8 di 3200 K. Questo significa che questo tipo di luce contiene in misura maggiore le frequenze del rosso, ma ci\u00f2 non si deve considerare un difetto, dato che le pellicole per uso amatoriale\u00a0\u2013 come il Kodachrome \u2013 risultano pi\u00f9 gradevoli alla proiezione se si impiega una luce pi\u00f9 calda, com'\u00e8 appunto quella di tali lampade.\nIl trascinamento della pellicola.\nI bordi di una pellicola cinematografica sono perforati in maniera regolare. Nel formato standard pi\u00f9 diffuso, il 35mm, ogni fotogramma ha quattro perforazioni per lato, il formato 16mm ha invece, per ogni fotogramma, due perforazioni per ogni lato oppure due su un solo lato. Lo scopo di queste perforazioni \u00e8 quello di consentire l'avanzamento o il trascinamento regolare della pellicola attraverso una serie di rocchetti dentati, collegati ad un motore elettrico grazie ad un sistema di cinghie e di pulegge. Altri rocchetti non motorizzati (rocchetti \"folli\") servono a impedire che la pellicola scivoli fuori dal suo percorso e si strappi. La pellicola viene avvolta su una bobina della capacit\u00e0 adeguata per dimensioni e durata del film, detta \"bobina di svolgimento\", posta a monte del proiettore (in genere in alto o posteriormente) e viene raccolta da un'altra bobina uguale, detta \"bobina d'avvolgimento\"."}
{"id": "48063", "revid": "765341", "url": "https://it.wikipedia.org/wiki?curid=48063", "title": "Produzione cinematografica", "text": "La produzione cinematografica (in inglese filmmaking o film production) \u00e8 una materia estremamente complessa e costosa. L'eterogeneo mondo del cinema ha portato da una parte ad avere film che mobilitano una macchina produttiva molto elaborata, dall'altra ad avere dei film che, prescindendo dall'aspetto industriale, tendono all'esercizio artistico, o sono meglio concepibili come oggetti artigianali.\nLe fasi.\nEssenzialmente la realizzazione di un film consta in cinque fasi:\nSviluppo.\nLa prima fase di una produzione cinematografica \u00e8 sicuramente lo sviluppo del progetto, sino a quel momento non si ha ancora la certezza di poter realizzare il film, si ha soltanto l'idea. Pertanto occorre procedere al:\nSoggetto originale.\nBreve scritto (solitamente la lunghezza di un soggetto va dalle 3 alle 10 cartelle) che racconta la trama del film, fornendo in modo succinto un'idea dei tempi, dei luoghi, dei personaggi. Precede il trattamento e la sceneggiatura.\nAdattamento da opera originale.\nA seconda dell'opera in questione \u00e8 necessario fare lavorazioni diverse.\nUn soggetto tratto da un romanzo obbligher\u00e0 il regista a cercare di riprodurre il pi\u00f9 fedelmente possibile su pellicola quanto l'autore ha voluto dire nel testo.\nSceneggiatura.\n\u00c8 la descrizione dettagliata di ci\u00f2 che dovr\u00e0 essere il film, scena per scena, dialogo per dialogo compresa la descrizione di tutti i luoghi e gli oggetti presenti nell'inquadratura. La sceneggiatura viene scritta, solitamente, in forma letteraria e senza l'uso di termini tecnici (non si fa mai menzione, per esempio, del termine macchina da presa). Esistono tre diversi modi per scrivere sceneggiature: all'italiana, alla francese e all'americana. Quest'ultimo metodo \u00e8 fortemente codificato ed \u00e8 sicuramente il pi\u00f9 diffuso. In esso una pagina corrisponde all'incirca a un minuto di film. Viene scritta con carattere Courier New corpo 12 e prevede:\nEs. intestazione di scena: \n1. EST. BAR DEL CENTRO. GIORNO.\nPre-produzione.\nLa pre-produzione \u00e8 la vera e propria preparazione del film. Una volta che l'idea del film \u00e8 stata sviluppata, ultimata la fase di \"sviluppo\", con una sceneggiatura gi\u00e0 pronta (tratta da un soggetto o scritta appositamente per il film) ed una volta individuate le persone chiave, principalmente il cast artistico del film e, soprattutto reperiti i fondi, si passa alla fase di pre-produzione al cui termine inizieranno le riprese del film.\nEssenzialmente la pre-produzione ha le seguenti fasi:\nInoltre in questa fase i sound designer provvedono, qualora ne avessero bisogno, a procurarsi i suoni per le scene in cui non \u00e8 possibile avere una registrazione su campo (ad es. esplosioni, incidenti di macchine, navi che affondano...).\nTrattamento.\nIl trattamento \u00e8 la narrazione in forma estesa del soggetto; gli sceneggiatori lo considerano una specie di romanzo del film. I personaggi sono presentati in tutto il loro essere e con le loro storie anche se nel film non verranno \"mostrate\" o discusse.\nI dialoghi restano scarsi e scarni dato che le situazioni non sono del tutto definite e delineate e si potr\u00e0 far parlare meglio i personaggi quando tutti i dettagli e gli ambienti saranno chiari, quindi in fase di sceneggiatura.\n\u00c8 la fase in cui far comprendere le finalit\u00e0 del film al regista ed al produttore che dopo la lettura del trattamento potr\u00e0 valutare l'impegno economico della produzione.\nSpoglio della sceneggiatura.\nDetermina le pratiche necessarie per passare dalla sceneggiatura al set cinematografico. Il compito dello spoglio della sceneggiatura spetta solitamente all'aiuto regista.\nLo spoglio della sceneggiatura \u00e8 una fase importante e di precisione, e si effettua per le singole scene; deve far emergere tutte le necessit\u00e0, anche le meno evidenti. Avviene mediante la compilazione di modelli nei quali il direttore di produzione o l'aiuto regista fanno s\u00ec che emergano precise indicazioni quali: il set e la localit\u00e0 dove si girer\u00e0 la scena; i giorni previsti per la lavorazione; i personaggi pi\u00f9 importanti, i meno, le comparse; il contenuto della scena; il necessario materiale (mobili, oggetti, decorazioni, ecc.), gli animali se previsti, i costumi, l'attrezzatura - macchina da presa o telecamera, gli obiettivi, i microfoni ecc.\nStoryboard.\nLo storyboard \u00e8 l'illustrazione della sceneggiatura realizzata con disegni. Il suo sviluppo \u00e8 avvenuto in correlazione all'esplosione degli spot pubblicitari.\nLavorazione.\nSopralluoghi.\nI sopralluoghi servono per accertarsi che le location scelte siano adatte alle condizioni di ripresa.\nIl compito spetta alla produzione (location manager, aiuto regia, direttore della fotografia) e i fattori che determinano l'idoneit\u00e0 della location sono di tipo produttivo: disponibilit\u00e0 di corrente elettrica, condizioni luce, situazione audio, idoneit\u00e0 della location ad ospitare una troupe ed i conseguenti servizi necessari.\n\u00c8 fondamentale scattare molte foto da mostrare poi ai vari reparti, qualora questi avessero bisogno di precise indicazioni geografiche.\nRealizzazione dei costumi, delle scenografie, dei trucchi.\nI costumi ed i trucchi si occupano di due fasi entrambe fondamentali per la riuscita e per l'arricchimento dell'immagine basata sulla caratterizzazione di ambienti e personaggi. \nLa prima \u00e8 la fase di preparazione in cui, in accordo con il regista, vengono delineati i tratti psicologici e sociali dei protagonisti da esprimere attraverso la scelta di stile degli abiti e dell'ambiente in cui vivono. Ne segue un momento di ricerca sia creativa che pratica, di materiali per costumi e scenografia. \nDa uno spoglio dettagliato della sceneggiatura, vengono poi decisi, trovati o creati i cambi per i costumi, dai protagonisti alle comparse, mentre per la scenografia si delinea la scelta delle location, la creazione di nuovi ambienti o la modifica e l'arredamento di quelli gi\u00e0 esistenti. \nLa seconda fase di realizzazione va di pari passo al set e vi vengono preparati tutti i particolari che faranno parte della scena, dalla scenografia alla vestizione degli attori, al trucco. La realizzazione delle scene comprende anche il controllo e l'annotazione di ogni particolare, con l'aiuto di polaroid o fotografie digitali, per far coincidere i diversi tagli o le continuazioni di scene legate tra loro.\nRipresa: \u00e8 la ripresa del film, ci\u00f2 pu\u00f2 avvenire nei luoghi prescritti nella sceneggiatura, con i propri attori, le proprie scene ecc.\nSviluppo pellicola e stampa giornalieri.\nTerminate le riprese, la pellicola giunge al laboratorio di sviluppo e stampa, dove si ricava il negativo scena che viene stampato su una pellicola positiva (positivo scena). Questo procedimento avveniva fino a pochi anni fa, quando i film erano interamente realizzati in pellicola e venivano montati con la moviola meccanica. \nOggi, si preferisce il sistema Digital Intermediate (D.I.) una lavorazione sempre su pellicola ma realizzata con l'ausilio di potenti macchine informatiche. Il negativo scena viene sviluppato e viene preparato per il telecinema, quindi si rimuove la polvere attraverso una lavatrice ad ultrasuoni. Al telecinema, il negativo viene riversato in modalit\u00e0 \"luce unica\" su due distinti videonastri: Digital Beta e BetaSP, con codici di riferimento (labroll, videotape, keycode e timecode). Il Digital Beta rimane al laboratorio di sviluppo e stampa come master per eventuali copie lavoro, mentre il BetaSP viene inviato al reparto montaggio assieme ad un floppy disk contenente il log del nastro, necessario per il montaggio.\nPost-produzione.\nLa post-produzione \u00e8 la fase che porter\u00e0 alla distribuzione del film nelle sale cinematografiche, essa consiste nelle seguenti sotto-fasi:\nMontaggio.\nIl montaggio \u00e8 fattore fondamentale per la riuscita artistica del film e consiste nella scelta delle scene girate da utilizzare nel prodotto finito, attraverso un vero e proprio \"montaggio\" in sequenza degli spezzoni di pellicola. Oggi il montaggio \u00e8, nella maggior parte dei casi, digitale: la pellicola \u00e8 cio\u00e8 trasposta in dati informatici per poi essere pi\u00f9 facilmente modificata ed anche lavorata attraverso l'uso di effetti speciali. Una volta il processo era artigianale, fatto attraverso forbici e colle speciali, ed altri strumenti che molti nostalgici rimpiangono.\nIl montaggio \u00e8 componente artistica, abbiamo detto, ecco perch\u00e9 alcuni grandi registi (quali ad esempio Chaplin e Kubrick) montavano di persona il film in apposite sale costruite anche in casa. Un cattivo montaggio, infatti, pu\u00f2 peggiorare di molto il materiale girato.\nIl grande regista russo Sergej Michajlovi\u010d \u0116jzen\u0161tejn fu il primo a teorizzare il montaggio quale vero e proprio strumento artistico, che attraverso la correlazione o l'opposizione di due immagini in sequenza pu\u00f2 dare un diverso senso ed assetto al film girato. Anche nel primo espressionismo tedesco (Wiene, Murnau, Lang) e nel surrealismo di Bu\u00f1uel, il montaggio assume uno spessore fondamentale nella valenza del significato e del simbolismo interno al film.\nIl montaggio del suono, altra fase molto importante della produzione, consiste nel coordinare le immagini e i suoni in un unico flusso pi\u00f9 o meno scorrevole. A seconda del tipo di produzione che si sta intraprendendo, si pu\u00f2 avere montaggio di colonne sonore, suoni, rumori e voci di presa diretta, oppure in doppiaggio, cio\u00e8 la registrazione di rumori, suoni o voce in studio, durante la post-produzione.\nFattore importantissimo nella presa diretta di audio e rumori \u00e8 il sync, che consiste nell'allineamento di suono e immagine tramite l'ausilio di tecniche standard, di solito utilizzando il ciak:\nIl ciak \u00e8 formato da un'etichetta descrittiva (titolo del film, data, produttore, regista, bobina se in pellicola, scena, inquadratura, ripresa e nel caso di ciak pi\u00f9 avanzati, un visualizzatore di codice SMPTE o altro tipo di world clock) e da una parte mobile attaccata a un perno, che va a colpire la parte superiore dove \u00e8 situata l'etichetta. Il ciak, esposto e utilizzato in fronte alla camera viene chiuso con decisione, producendo appunto il suono da cui prende il suo nome, produce un forte picco in registrazione audio, esattamente coincidente con il momento in cui nel video le due parti (del ciak) entrano completamente in contatto, creando un momento di buio.\nUnendo con software o stazioni di montaggio pellicola, il picco nell'audio con il buio del contatto, si avr\u00e0 un sync preciso; l'audio e il video ovviamente dovranno avere qualit\u00e0 tecniche uguali (framerate, frequenza di campionamento, bit ecc).\nMoltiplicando questo procedimento per tutte le scene, le inquadrature e i take del film e seguendone l'andamento sullo storyboard, si uniscono audio e video, che poi risulteranno sempre in sync.\nDoppiaggio.\nQuella procedura di campionamento dove la registrazione in presa diretta viene totalmente o parzialmente sostituita da quella in studio. Professionisti specializzati, sovrappongono la loro voce a quella mimata dall'attore, seguendone esattamente l'intonazione e la lunghezza. Il doppiaggio, viene eseguito seguendo lo storyboard e lo script.\nEffetti sonori.\nIl rumorista \u00e8 colui il quale cerca di rendere il film pi\u00f9 realistico aggiungendo dei disturbi tipici, come il traffico, la gente che parla ecc.\nMissaggio.\nNel cinema e nella televisione si intende per missaggio l'operazione di integrazione, fusione, o sovrapposizione, in un unico supporto della colonna sonora, dei dialoghi, delle immagini e dei suoni di un film (registrati separatamente).\nStampa del film.\nIl film, nella fase delle riprese, viene \"girato\" su un supporto di pellicola negativa, esattamente come un rullino fotografico viene usato per le immagini riprese da una macchina fotografica. Una volta terminate le riprese giornaliere il materiale viene consegnato ad un laboratorio dove viene sviluppato.\nDopo questa fase si passa, utilizzando una macchina che si chiama \"videoanalyzer\", a \"dare la posa\" al negativo originale, cio\u00e8 a determinare la quantit\u00e0 di luce e le dominanti cromatiche con cui ogni singola scena sar\u00e0 stampata. Questo avviene di concerto con il direttore della fotografia, unico responsabile di questo processo.\nAttraverso una macchina che legge le indicazioni date in precedenza si arriva alla stampa dell'interpositivo, il quale servir\u00e0 per avere, tramite stampa a contatto, l'internegativo che verr\u00e0 utilizzato per stampare la copia da proiezione (positiva) cio\u00e8 l'immagine che poi tutti gli spettatori vedranno al cinema.\nCon internegativo si intende un negativo, stampato da un positivo, che permette di ottenere pi\u00f9 copie positive. Il positivo da cui si ottiene l'internegativo pu\u00f2 essere un positivo originale su pellicola invertibile, oppure una stampa positiva.\nCon interpositivo si intende un positivo, stampato da un negativo, che permette di duplicare il positivo stesso. Gli interpositivi in bianco e nero a grana fine e basso contrasto sono usualmente chiamati \"lavander\" (cio\u00e8 lavanda, dall'inglese), dal nome con cui viene di solito chiamata la pellicola usata, che presenta appunto una dominante lavanda."}
{"id": "48064", "revid": "299505", "url": "https://it.wikipedia.org/wiki?curid=48064", "title": "Annone (generale)", "text": "Biografia.\nDi lui non si hanno notizie certe. Le fonti lo nominano pi\u00f9 volte in occasione di avvenimenti relativi al conflitto del 264-241 a.C., ma trattandosi di un nome abbastanza comune nel mondo cartaginese non si ha neanche l'assoluta certezza che tali notizie si riferiscano ad un'unica persona.\nLa sua prima comparsa negli eventi della guerra sembra possa farsi risalire proprio al 264, quando i Romani intervennero a \"Messana\" (Messina) in favore dei Mamertini contro il presidio cittadino cartaginese comandato, sembra, proprio da Annone. Nel 262, dopo la conquista di \"Messana\" e la sottomissione di Siracusa, alleata dei cartaginesi, questi ultimi, per sfuggire all'avanzata dell'esercito romano che tentava di occupare tutta la Sicilia, furono costretti a rinchiudersi in alcune fortezze situate soprattutto lungo la costa (in modo da assicurare i rifornimenti via mare). Unica piazzaforte lontana dalla costa, \"Akragas\", l'odierna Agrigento, venne cinta d'assedio per ben cinque mesi da quattro legioni. L'aiuto fornito da Annone, che viene in soccorso della citt\u00e0 ormai stremata dalla fame con un esercito mercenario, non riesce, infine, ad evitare la conquista della fortezza da parte dei romani (in quella che, conosciuta come la battaglia di Agrigento, fu il primo vero scontro terrestre della prima guerra punica), ma ottiene almeno che la guarnigione dei difensori riesca a fuggire e mettersi in salvo. Il successivo saccheggio di \"Akragas\" e la riduzione in schiavit\u00f9 della popolazione compromette seriamente il ruolo che Roma voleva assumersi di liberatrice della Sicilia.\nSembra che in questa circostanza Annone venne duramente punito dal governo cartaginese per la sconfitta subita: gli fu tolto il comando e dovette pagare una pesante multa.\nAnnone ricompare alcuni anni dopo. A distanza di 6 anni Roma non \u00e8 ancora riuscita ad impadronirsi della Sicilia, il conflitto si \u00e8 in parte trasferito sul mare e si \u00e8 allargato alle altre maggiori isole del Mediterraneo. I successi navali conseguiti dalla flotta romana soprattutto nel 259 in Corsica e nel 258 in Sardegna convincono i romani ad intraprendere una spedizione definitiva contro Cartagine. Predisposta un'imponente flotta di circa 230 navi da guerra, i consoli Lucio Manlio Vulsone Longo e Marco Attilio Regolo salpano da Capo Ecnomo (l'attuale Capo Sant'Angelo, nei pressi di Licata), dove hanno imbarcato le truppe di terra, ma vengono intercettati quasi subito da una flotta di 250 navi cartaginesi comandate da Amilcare Barca e dallo stesso Annone. Dopo una delle pi\u00f9 grandi battaglie navali dell'antichit\u00e0 (nota come battaglia di Capo Ecnomo), i punici vengono pesantemente sconfitti e sono costretti alla fuga, liberando ai romani la strada per Cartagine.\nL'ultima testimonianza relativa ad Annone si riferisce all'anno 242, il penultimo del conflitto. Fallita la spedizione del 259, la guerra si \u00e8 trascinata sanguinosamente per molti anni, con continui rovesciamenti di fronte. Dopo 22 anni di scontri le due potenze sono stremate, sia dal punto di vista militare che da quello economico. Con un ultimo sforzo (la copertura finanziaria viene fornita da una sottoscrizione della ricca aristocrazia) Roma allestisce un'ennesima flotta di 200 navi da guerra (sul modello di quelle puniche, migliori di quelle romane) che, comandata da Quinto Lutazio Catulo, viene spedita a \"Drepanon\", l'attuale Trapani, ultima roccaforte punica in terra siciliana. I cartaginesi impiegano otto mesi per predisporre una nuova flotta che, al comando di Annone, viene inviata a forzare il blocco e liberare \"Drepanon\". L'impresa non riesce, anzi, la squadra cartaginese viene catturata (70 navi), distrutta (50 navi affondate) e messa in fuga (almeno altre 50 navi) dalla flotta romana nella battaglia delle Isole Egadi che, combattuta il 10 marzo del 241 a.C., segna la definitiva sconfitta di Cartagine e la fine della prima guerra punica."}
{"id": "48065", "revid": "1641266", "url": "https://it.wikipedia.org/wiki?curid=48065", "title": "Spooler", "text": ""}
{"id": "48069", "revid": "1687928", "url": "https://it.wikipedia.org/wiki?curid=48069", "title": "Terremoto dell'Irpinia del 1980", "text": "Il terremoto dell'Irpinia del 1980 fu un sisma che si verific\u00f2 il 23 novembre 1980 e che colp\u00ec la Campania centrale e la Basilicata centro-settentrionale.\nCaratterizzato da una magnitudo di 6.9 (X grado della scala Mercalli) con epicentro tra i comuni di Teora, Castelnuovo di Conza e Conza della Campania, caus\u00f2 circa 280.000 sfollati, 8.848 feriti e, secondo le stime pi\u00f9 attendibili, 2.914 morti.\nPrecedenti.\nIl distretto sismico dell'Irpinia \u00e8 stato colpito nel corso dei secoli\nda numerosi terremoti distruttivi con gravi perdite umane e materiali, bench\u00e9 ogni singolo evento abbia avuto caratteristiche proprie sia in termini di intensit\u00e0 che di localizzazione epicentrale.\nLa scossa.\nIl terremoto colp\u00ec alle 19:34:53 di domenica 23 novembre 1980: una forte scossa della durata di circa 90 secondi, con un ipocentro di circa 10\u00a0km di profondit\u00e0, colp\u00ec un'area di 17.000\u00a0km\u00b2 che si estendeva dall'Irpinia al Vulture, posta a cavallo delle province di Avellino, Salerno e Potenza. I comuni pi\u00f9 duramente colpiti (X grado della scala Mercalli) furono quelli di Castelnuovo di Conza (SA), Conza della Campania (AV), Laviano (SA), Lioni (AV), Sant'Angelo dei Lombardi (AV), Senerchia (AV), Calabritto (AV) e Santomenna (SA).\nGli effetti, tuttavia, si estesero a una zona molto pi\u00f9 vasta interessando praticamente tutta l'area centro meridionale della penisola: molte lesioni e crolli avvennero anche a Napoli interessando molti edifici fatiscenti o lesionati da tempo e vecchie abitazioni in tufo; a Poggioreale croll\u00f2 un palazzo in via Stadera, probabilmente a causa di difetti di costruzione, causando 52 morti.\nCrolli e devastazioni avvennero anche in altre province campane e nel potentino, come a Balvano dove il crollo della chiesa di S. Maria Assunta caus\u00f2 la morte di 77 persone, di cui 66 bambini e adolescenti che stavano partecipando alla messa.\nI resoconti dell'Ufficio del Commissario Straordinario hanno quantificato i danni al patrimonio edilizio. \u00c8 risultato che dei 679 comuni che costituiscono le otto aree interessate globalmente dal sisma (Avellino, Benevento, Caserta, Matera, Napoli, Potenza, Salerno e Foggia), 506 (il 74%) sono stati danneggiati.\nLe tre province maggiormente sinistrate sono state quelle di Avellino (103 comuni), Salerno (66) e Potenza (45). Trentasei comuni della fascia epicentrale hanno avuto circa 20.000 alloggi distrutti o irrecuperabili.\nIn 244 comuni (non epicentrali) delle province di Avellino, Benevento, Caserta, Matera, Foggia, Napoli, Potenza e Salerno, altri 50.000 alloggi hanno subito danni da gravissimi a medio-gravi. Ulteriori 30.000 alloggi lo sono stati in maniera lieve.\nL'entit\u00e0 drammatica del sisma non venne valutata subito; i primi telegiornali parlarono di una \u00abscossa di terremoto in Campania\u00bb dato che l'interruzione totale delle telecomunicazioni aveva impedito di lanciare l'allarme. Soltanto a notte inoltrata si cominci\u00f2 a evidenziarne la pi\u00f9 vasta entit\u00e0. Da una prospezione effettuata nella mattinata del 24 novembre tramite un elicottero vennero rilevate le reali dimensioni del disastro. Uno dopo l'altro si aggiungevano i nomi dei comuni colpiti; interi nuclei urbani risultavano cancellati, decine e decine di altri erano stati duramente danneggiati.\nNei tre giorni successivi al sisma, il quotidiano \"Il Mattino\" di Napoli enfatizz\u00f2 la descrizione della catastrofe. Il 24 novembre il giornale titol\u00f2 \"Un minuto di terrore - I morti sono centinaia\", in quanto non si avevano notizie precise dalla zona colpita, ma si era a conoscenza del crollo di via Stadera a Napoli. Il 25 novembre, appresa la vastit\u00e0 e gravit\u00e0 del sisma, si pass\u00f2 a \"I morti sono migliaia - 100.000 i senzatetto\", fino al titolo drammatico del 26 novembre \"Cresce in maniera catastrofica il numero dei morti (sono 10.000?) e dei rimasti senza tetto (250.000?) - FATE PRESTO per salvare chi \u00e8 ancora vivo, per aiutare chi non ha pi\u00f9 nulla\". La cifra dei morti, approssimata per eccesso soprattutto a causa dei gravi problemi di comunicazione e ricognizione, fu poi ridimensionata fino a quella ufficiale, ma la cifra dei senzatetto non \u00e8 mai stata valutata con precisione.\nAnalisi geosismologica.\nL'Istituto Nazionale di Geofisica e Vulcanologia (INGV) ha appurato che l'area interessata ha sub\u00ecto tre distinti fenomeni di rottura lungo differenti segmenti di faglia, succedutisi in circa 40 secondi. Tali segmenti sono stati localizzati sotto i monti Marzano, Carpineta e Cervialto. Dopo circa 20 secondi la rottura si \u00e8 propagata verso SE in direzione della Piana di San Gregorio Magno. Dopo 40 secondi, localizzata a NE del primo segmento, si \u00e8 verificata la terza rottura di faglia.\nLa frattura ha raggiunto la superficie terrestre generando una scarpata di faglia ben visibile per circa 35\u00a0km. Studiando le registrazioni delle repliche dell'evento si evince una struttura crostale molto eterogenea, come dimostrato dalle variazioni della velocit\u00e0 delle onde P mostrata a differenti profondit\u00e0, e un processo di rottura estremamente complesso.\nLo scavo di trincee lungo la scarpata di faglia ha permesso di riconoscere e datare forti terremoti predecessori del 1980, avvenuti sulla faglia irpina. Questi risultati dimostrano che la faglia responsabile del terremoto dell'Irpinia ha generato in passato terremoti simili a quello del 1980 e che tali eventi si succedono nel tempo con frequenza di circa 2000 anni.\nLe polemiche sui soccorsi.\nAl di l\u00e0 del patrimonio edilizio, gi\u00e0 fatiscente a causa dei terremoti del 1930 e 1962, un altro elemento che aggrav\u00f2 gli effetti della scossa fu il ritardo dei soccorsi. I motivi furono molteplici: la difficolt\u00e0 di accesso dei mezzi di soccorso nelle zone dell'entroterra, dovuta all'isolamento geografico delle aree colpite e al crollo di ponti e strade di accesso, il cattivo stato della maggior parte delle infrastrutture (tra cui quelle per l'energia elettrica e le radiotrasmissioni, il cui danneggiamento rese quasi impossibile le comunicazioni a distanza) e l'assenza di un'organizzazione di protezione civile che consentisse azioni di soccorso in maniera tempestiva e coordinata. Il primo a far presente questa grave mancanza fu il presidente della Repubblica, Sandro Pertini. Il 25 novembre, nonostante il parere contrario del presidente del Consiglio Forlani e altri ministri e consiglieri, Pertini si rec\u00f2 in elicottero sui luoghi della tragedia, dove lo aspettava l'allora Ministro degli affari esteri, il potentino Emilio Colombo.\nDi ritorno dall'Irpinia, in un discorso in televisione rivolto agli italiani, l'allora Capo dello Stato denunci\u00f2 con forza il ritardo e le inadempienze dei soccorsi, che sarebbero arrivati in tutte le zone colpite solo dopo cinque giorni. Le dure parole del presidente della Repubblica causarono l'immediata rimozione del prefetto di Avellino Attilio Lobefalo, e le dimissioni (in seguito respinte) del Ministro dell'interno Virginio Rognoni. Il discorso del Capo dello Stato ebbe come ulteriore effetto di mobilitare un gran numero di volontari che furono di grande aiuto in particolare durante la prima settimana dal sisma. L'opera dei volontari fu in seguito pubblicamente riconosciuta anche con una cerimonia a loro dedicata in Campidoglio, a Roma.\nGli aiuti internazionali.\nMolti Paesi, in seguito alla notizia del terremoto, si attivarono per inviare alle popolazioni colpite non solo soldi per la ricostruzione, ma anche unit\u00e0 militari e personale specializzato.\nLa ricostruzione.\nA Laviano, paese in cui i morti per il sisma furono un quinto della popolazione (303 deceduti su circa 1500 abitanti), le prime case in legno (una ventina) con servizi compresi arrivarono nel febbraio 1981. Il 25 aprile 1981, a 153 giorni dal terremoto, gli alloggi in legno tipo chalet realizzati dal gruppo Rubner \u2013 che si insedi\u00f2 nel 1990 in Irpinia con uno stabilimento di produzione a Calitri \u2013 diventarono 150, per un totale di 450 persone ricoverate.\nLa ricostruzione fu, per\u00f2, anche uno dei peggiori esempi di speculazione su una tragedia. Infatti, come testimonia tutta una serie di inchieste della magistratura, per le quali sono state coniate espressioni come \"Irpiniagate\", \"Terremotopoli\" o \"il terremoto infinito\", durante gli anni si sono inseriti interessi loschi che dirottarono i fondi verso aree che non ne avevano diritto, moltiplicando il numero dei comuni colpiti: 339 paesi in un primo momento, che diventarono 643 in seguito a un decreto dell'allora presidente del Consiglio Arnaldo Forlani nel maggio 1981, fino a raggiungere la cifra finale di 687, ossia quasi l'8,4% del totale dei comuni italiani.\nPi\u00f9 di settanta centri furono integralmente distrutti o seriamente danneggiati e oltre duecento ebbero consistenti danni al patrimonio edilizio. Centinaia di opifici produttivi e artigianali furono cancellati con perdita di migliaia di posti di lavoro e danni patrimoniali per decine di migliaia di miliardi di lire.\nIl numero dei comuni colpiti, per\u00f2, fu alterato per losche manovre politiche e camorristiche lievitando nel corso degli anni. Alle aree colpite, infatti, venivano destinati numerosi contributi pubblici (stime del 2000 parlano di 5.640 miliardi nel corso degli anni), ed era interesse dei politici locali far s\u00ec che i territori amministrati venissero inclusi in quest'area. La ricostruzione, nonostante l'ingente quantit\u00e0 di denaro pubblico versato, fu per decenni incompleta. A Torre Annunziata attualmente esistono due quartieri, \"Penniniello\" e il \"Quadrilatero delle Carceri\", distrutti dal terremoto del 1980, ma malgrado le ingenti somme di denaro che si sono continuate a stanziare \u2013 10 milioni di euro per il primo nel 2007, 1,5 milioni di euro per il secondo nel 2009 \u2013 ancora non \u00e8 stata completata la loro ricostruzione. Questi quartieri oggi sono diventati la principale roccaforte della camorra (il \"Quadrilatero delle Carceri\" \u00e8 ancora oggi il quartier generale del clan Gionta) ed una delle pi\u00f9 agguerrite piazze di spaccio della regione Campania.\nI contributi per il rilancio economico.\nSul modello del terremoto del Friuli, la ricostruzione anche in Irpinia venne incentrata sul rilancio industriale. Nonostante il territorio non presentasse caratteristiche industriali gi\u00e0 da prima del sisma, la pioggia di contributi costitu\u00ec una tentazione irrefrenabile per molti. Il meccanismo di captazione dei fondi pubblici prevedeva la costituzione di imprese che fallivano non appena venivano intascati i contributi.\nI finanziamenti arrivarono talmente concentrati da non riuscire ad essere spesi. In sette anni, ventisei banche cooperative aprirono gli sportelli nella zona terremotata (nove nella sola provincia di Avellino), arrivando a fare prestiti alle imprese del Nord Italia.\nPer rilanciare venti zone industriali tra Campania e Basilicata vennero stanziati 7.762 miliardi di lire (circa 8 miliardi di \u20ac del 2010). Il costo finale fu dodici volte superiore al previsto in provincia di Avellino e diciassette volte in provincia di Salerno. Secondo la relazione finale della Corte dei Conti, i costi per le infrastrutture crebbero fino a punte \u00abdi circa 27 volte rispetto a quelli previsti nelle convenzioni originarie\u00bb. Il 48,5% delle concessioni industriali (146 casi) venne revocato. La Corte dei Conti accusa \u00abla superficialit\u00e0 degli accertamenti e l'assenza di idonee verifiche\u00bb, approvate senza \u00abadeguatamente ponderare situazioni imprenditoriali gi\u00e0 fragili e gi\u00e0 originariamente minate per scarsa professionalit\u00e0 o nelle quali la sopravvalutazione dell'investimento, in relazione alle capacit\u00e0 imprenditoriali, ha portato al fallimento dell'iniziativa\u00bb. Nel 2000, 76 aziende risultavano gi\u00e0 fallite, ma solo una piccola parte dei contributi (il 21% nella provincia di Salerno) era stato recuperato.\nIl dopo-sisma.\nLa prima stima dei danni del terremoto, che venne fatta nel 1981 dall'ufficio dello Stato (organo speciale atto a coordinare le operazioni di calcolo dei danni per conto della presidenza del Consiglio), parlava di circa 8.000 miliardi di lire. La cifra \u00e8 cresciuta col passare degli anni, fino a superare quota 60.000 miliardi di lire nel 2000, e 32 miliardi di euro nel 2008. Attualizzandola al 2010, secondo Sergio Rizzo la stima supererebbe i 66 miliardi di euro.\nCommissione parlamentare d'inchiesta.\nLa legge 7 aprile 1989, n. 128, istitu\u00ec la \"Commissione parlamentare d'inchiesta sull'attuazione degli interventi per la ricostruzione e lo sviluppo dei territori colpiti dai terremoti del novembre 1980 e del febbraio 1981 della Campania e della Basilicata\", alla cui Presidenza viene eletto Oscar Luigi Scalfaro: \u00e8 un organismo bicamerale con gli stessi poteri della magistratura, costituito da venti deputati e altrettanti senatori con il compito di accertare quanto realmente lo Stato avesse speso, sino a quel momento, per la ricostruzione delle aree terremotate. Nella relazione conclusiva presentata in Parlamento il 5 febbraio 1991, la somma totale dei fondi stanziati dal Governo italiano raggiunger\u00e0 la cifra di 50.620 miliardi di lire, cos\u00ec suddivisi: 4.684 per affrontare i giorni dell'emergenza; 18.000 per la ricostruzione dell'edilizia privata e pubblica; 2.043 per gli interventi di competenza regionale; 8.000 per la ricostruzione degli stabilimenti produttivi e per lo sviluppo industriale; 15.000 per il programma abitativo del comune di Napoli, e le relative infrastrutture; 2.500 per le attivit\u00e0 delle amministrazioni dello Stato; 393 residui passivi.\nLe inchieste successive.\nCirca l'inchiesta del filone Mani Pulite denominata \"Mani sul terremoto\", di cui scrive Panorama nel 1992, Daniele Martini racconta: \u00abin Irpinia la Guardia di Finanza scopr\u00ec fienili trasformati in piscine olimpiche mai ultimate, o in ville. Individu\u00f2 finanziamenti indirizzati a imprenditori plurifalliti e orologi con brillanti regalati con grande prodigalit\u00e0 ai collaudatori dello Stato\u00bb. Nel marzo del 1987 alcuni giornali, tra cui \"L'Unit\u00e0\" e \"L'Espresso\", rivelarono che le fortune della Banca Popolare dell'Irpinia erano strettamente legate ai fondi per la ricostruzione dopo il terremoto in Irpinia del 1980. Tra i soci che traevano profitto dalla situazione c'era la famiglia di De Mita, con Ciriaco proprietario di un cospicuo pacchetto di azioni che si erano rivalutate grazie al terremoto. I titoli erano posseduti anche da altri parenti. Segu\u00ec un lungo processo che si concluse nell'ottobre del 1988 con la sentenza: \u00abSecondo i giudici del tribunale romano chiamato a giudicare sulla controversia, era giusto scrivere che i fondi del terremoto transitavano nella banca di Avellino e che la Popolare \u00e8 una banca della Dc demitiana\u00bb. Appresa la sentenza, l'Unit\u00e0 pubblic\u00f2 il 3 dicembre un articolo in prima pagina dal titolo eloquente: \u00abDe Mita si \u00e8 arricchito con il terremoto\u00bb. Nell'inchiesta Mani sul terremoto saranno coinvolte 87 persone tra cui Ciriaco De Mita, Paolo Cirino Pomicino, Salverino De Vito, Vincenzo Scotti, Antonio Gava, Antonio Fantini, Francesco De Lorenzo, Giulio Di Donato e il commissario Giuseppe Zamberletti. Sul coinvolgimento di politici e di vari amministratori si sono levate numerose denunce e promosse alcune inchieste che hanno portato a diversi arresti.\nIl sisma in cifre.\nLista dei comuni disastrati.\nI comuni classificati come \"disastrati\" dal DL n. 19 del 1981 sono:"}
{"id": "48072", "revid": "228587", "url": "https://it.wikipedia.org/wiki?curid=48072", "title": "Spool", "text": "Spool (acronimo per simultaneous peripheral operations on-line), in informatica, si riferisce allo spostamento di dati in un buffer (o in un disco fisico) in attesa di essere smistati verso il dispositivo o l'applicativo che li deve elaborare. Lo spooling \u00e8 molto utile quando i dispositivi accedono ai dati a una velocit\u00e0 variabile. Il buffer rappresenta una stazione di attesa dove i dati possono rimanere fino a che il dispositivo pi\u00f9 lento non riesce a gestire i dati in attesa.\nDescrizione.\nL'applicazione pi\u00f9 comune dello spool \u00e8 lo spooler di stampa. Con questo sistema, i documenti da stampare vengono caricati in un buffer (generalmente un'area del disco), da dove vengono inviati alla stampante ed eliminati via via che questa riesce a gestirli, di solito con tempi relativamente lunghi. Dal momento che la versione in stampa dei documenti \u00e8 stata allocata in un buffer dove rimane a disposizione della stampante e dei relativi processi di controllo, l'utilizzatore \u00e8 libero di svolgere altre operazioni con il computer mentre la stampa procede in background. Lo spooling permette inoltre di avere una coda di stampa con molti lavori, invece di dover attendere che il dispositivo sia libero prima di lanciare la stampa successiva.\nUn'altra applicazione dello spool si ha nella trasmissione dei feed tra i server della rete Usenet: gli articoli destinati a un server che non pu\u00f2 riceverli vengono accumulati in uno spool e rimangono in coda in attesa del successivo \"despooling\", che avviene quando la connessione con il server in peer viene ristabilita.\nInoltre, in un sistema multitasking, lo spooling ha la funzione principale di smistare l'input/output verso una memoria di massa senza far intervenire la CPU."}
{"id": "48074", "revid": "1632387", "url": "https://it.wikipedia.org/wiki?curid=48074", "title": "M", "text": "La M o m (chiamata emme in italiano) \u00e8 l'undicesima lettera dell'alfabeto italiano e la tredicesima dell'alfabeto latino moderno, ma rappresenta anche la maiuscola della lettera \"mi\" nell'alfabeto greco e in quello cirillico.\nNell'alfabeto fonetico internazionale, rappresenta un suono nasale bilabiale.\nStoria.\nLa M deriva dalla lettera greca \"Mi\" (\u039c \u03bc), che a sua volta derivava dal fenicio \"Mem\". Quest'ultimo traeva la sua origine probabilmente dal simbolo dell'acqua negli alfabeti iconografici, e si pensa che derivi appunto dal geroglifico che rappresentava una N nell'antico egizio e che pass\u00f2 a M in semitico perch\u00e9 con tale suono cominciava la parola \"acqua\" in questa lingua."}
{"id": "48075", "revid": "486946", "url": "https://it.wikipedia.org/wiki?curid=48075", "title": "IMac (Early 2001)", "text": ""}
{"id": "48080", "revid": "118654877", "url": "https://it.wikipedia.org/wiki?curid=48080", "title": "Nevischio", "text": "Il nevischio \u00e8 una precipitazione solida costituita da granellini di ghiaccio opaco bianco, appiattite o allungate, di diametro uguale o minore di 1\u00a0mm che cadono da una nube. Si tratta della precipitazione solida equivalente alla pioviggine. non pu\u00f2 essere paragonata alle neve in quanto ha dimensioni molto pi\u00f9 ridotte, piuttosto \u00e8 assimilabile alla pioggia.\nDefinizione.\nI frammenti o granellini bianchi di nevischio non rimbalzano n\u00e9 si frantumano quando giungono al suolo. Essi inoltre cadono in piccole quantit\u00e0, da nubi stratiformi o da nebbia e mai sotto forma di vero e proprio rovescio. \u00c8 pi\u00f9 frequente nelle zone montuose e con temperature tra 0\u00a0\u00b0C e \u221210\u00a0\u00b0C.\nPu\u00f2 formare una leggera copertura uniforme. Il nevischio ha maggior densit\u00e0 rispetto alla neve a grandi fiocchi per cui solitamente cade con maggior velocit\u00e0. Pu\u00f2 costituire un preludio della precipitazione nevosa, esattamente come la pioviggine nei confronti della pioggia.\nNomenclatura.\nI dizionari d'italiano (con l'eccezione delle edizioni pi\u00f9 recenti dello \"Zingarelli\") definiscono il nevischio come \u00abneve minutissima\u00bb, ma spesso aggiungono \u00abmista a pioggia\u00bb o anche \u00abaccompagnata dal vento\u00bb.\nIn passato, il termine nevischio \u00e8 stato erroneamente associato alla gragnola, all'acquaneve e alla bufera di neve.\nL'uso popolare di nevischio come \u2018pioggia mista a neve\u2019 o acquaneve \u00e8 tuttora popolare in Toscana e a Roma e in genere in luoghi dove il clima locale fa s\u00ec che spesso la neve cada spesso mista a pioggia. In luoghi di maggiore altitudine (come Cireglio, presso Pistoia) \u00e8 stato riscontrato l'uso di nevischio per indicare \u2018neve finissima, congelata e accompagnata dal vento\u2019. Non \u00e8 invece popolare l'uso di nevischio per gragnola, sebbene sia stata usata in questo senso da alcuni autori.\nMETAR.\nIl codice METAR del nevischio (derivante dall'inglese \"snow grains\") \u00e8 codice_1."}
{"id": "48083", "revid": "599013", "url": "https://it.wikipedia.org/wiki?curid=48083", "title": "Ag", "text": ""}
{"id": "48084", "revid": "228587", "url": "https://it.wikipedia.org/wiki?curid=48084", "title": "Ar", "text": ""}
{"id": "48085", "revid": "599013", "url": "https://it.wikipedia.org/wiki?curid=48085", "title": "As", "text": ""}
{"id": "48086", "revid": "599013", "url": "https://it.wikipedia.org/wiki?curid=48086", "title": "At", "text": ""}
{"id": "48089", "revid": "599013", "url": "https://it.wikipedia.org/wiki?curid=48089", "title": "Be", "text": ""}
{"id": "48090", "revid": "599013", "url": "https://it.wikipedia.org/wiki?curid=48090", "title": "Br", "text": ""}
{"id": "48091", "revid": "228587", "url": "https://it.wikipedia.org/wiki?curid=48091", "title": "Bi", "text": ""}
{"id": "48093", "revid": "105911", "url": "https://it.wikipedia.org/wiki?curid=48093", "title": "Pioviggine", "text": "La pioviggine \u00e8 un tipo di precipitazione liquida costituita da goccioline piccolissime di pioggia. Il diametro delle stesse deve essere inferiore a 0,5 mm, altrimenti si parla di pioggia. La precipitazione \u00e8 solitamente molto fitta per cui le goccioline sembrano volteggiare nell'aria, rendendone facilmente osservabile ogni piccolo movimento. Nonostante le dimensioni ridottissime delle goccioline, la precipitazione \u00e8 spesso costante tanto da poter formare accumuli orari di 1 mm di pioggia. Il codice METAR per la pioviggine \u00e8 DZ.\nPu\u00f2 costituire una fase transitoria della precipitazione piovosa oppure generarsi da una copertura continua di nubi stratiformi che talvolta possono essere tanto basse da trasformarsi rapidamente in nebbia. La corrispondente precipitazione solida si chiama nevischio. La pioviggine cade spesso all'inizio della primavera e in autunno, molto raramente d'estate alle nostre latitudini. In inverno pu\u00f2 precedere una debole precipitazione nevosa, da cui il nome completamente scorretto di \"nevischio\" che talvolta pu\u00f2 venir dato alla pioviggine."}
{"id": "48094", "revid": "6923", "url": "https://it.wikipedia.org/wiki?curid=48094", "title": "Apple Newton", "text": "Newton \u00e8 la famiglia di computer palmari prodotta da Apple. Nell'estate del 1993 Apple present\u00f2 il primo modello di palmare, il Newton Message Pad (OMP). Questo prodotto, antesignano precursore di iPhone, fu uno dei primi tra i computer palmari per come vengono definiti ad oggi.\nDescrizione.\nAl tempo dell'uscita del primo Newton Message Pad, Apple s'introdusse nel nuovo mercato dei computer palmari, con un prodotto dalle funzionalit\u00e0 innovative per l'epoca, infatti dal punto di vista software era caratterizzato dal riconoscimento della scrittura a quello vocale, dalla navigazione in internet agli applicativi base.\nIl Newton fu equipaggiato, nella sua versione di \"punta\" (ultimo modello prodotto), con processore RISC di ARM denominato StrongArm RISC a 166\u00a0MHz, con sistema in ROM da 8 MB, memoria RAM da 8 MB, fornito di touchscreen da 5\" (480\u00d7320 a 16 bit) resistivo (via stilo), audio con output stereo a 16 bit e input mono, video 480\u00d7320 a 16 bit, porta seriale, PCMCIA (cardbus) e connettivit\u00e0 ad infrarossi.\nStoria.\nL'accoglienza della stampa fu buona, il Newton prometteva la facilit\u00e0 d'uso combinata con un sistema di riconoscimento della scrittura e persino riconoscimento vocale (anche se solo in inglese e solo per alcuni modelli).\nEra uno strumento avanzato e dotato di una serie programmi che gli permettevano di integrarsi con Classic Mac OS.\nFu venduto con un prezzo tra 799 e 999 dollari, quindi non economico, ma essendo stato progettato per i manager non aveva nemmeno un costo proibitivo. Una pecca del Newton era il riconoscimento della scrittura: nonostante la casa produttrice lo pubblicizzasse come facile da usare, invero era difficile. Inoltre l'utente non era mai sicuro di diventare padrone del suo uso. Sebbene le serie successive del Newton migliorassero notevolmente il sistema di riconoscimento della scrittura, la cattiva nomea che si era fatto agli esordi lo segu\u00ec fino alla fine del ciclo di produzione. Apple realizz\u00f2 nel corso degli anni otto modelli diversi della serie Newton, ma nessuno di essi riusc\u00ec mai a sfondare, anzi molti di questi riportarono ingenti perdite.\nLa tecnologia Newton venne concessa anche in licenza a sviluppatori terzi, che la utilizzarono per fare dispositivi \"intelligenti\", come telefoni cellulari evoluti. Il progetto Newton costava troppo e non sembrava in grado nel breve periodo di ripagarsi, Apple cerc\u00f2 dunque di vendere il progetto alla 3Com che, con la divisione Palm, cercava di realizzare un prodotto simile al Newton, ma questa rifiut\u00f2.\nDopo 5 anni e pi\u00f9 di 500 milioni di dollari spesi in ricerca, Apple decise di eliminare il progetto Newton e di sciogliere la divisione che se ne occupava.\nNonostante la fine del progetto, il Newton continu\u00f2 ad avere un certo seguito e tuttora esistono dei gruppi che si occupano di portare avanti lo sviluppo di applicazioni per il Newton.\nModelli prodotti.\nLinea con processore ARM 610.\nCon questo processore vennero prodotti 5 diversi modelli, di cui il primo \u00e8 il Newton Message Pad (Original Newton MessagePad), seguito dal \"Newton Message Pad 100\", corrispondente al modello originale dotato di nuove ROM, che gestivano oltre alla lingua inglese anche tedesco e francese, erano dotate di una nuova versione del software di riconoscimento della scrittura che la rendeva pi\u00f9 semplice e accurata; nello stesso periodo venne prodotto anche il modello \"Newton Message Pad 110\", dotato di una nuova serie di ROM e di una nuova forma, inoltre risulta pi\u00f9 pesante (45 grammi) per via delle nuove batterie (AA al posto delle AAA), che ne innalzano l'autonomia. Il palmare \u00e8 stato dotato anche di una maggior quantit\u00e0 di RAM in modo da poter eseguire un maggior numero di programmi contemporaneamente.A seguire venne introdotto il \"Newton MessagePad 120\", che \u00e8 dotato di una quantit\u00e0 maggiore di memoria RAM e di una nuova versione del sistema operativo, mentre il case viene leggermente ridotto di spessore passando da 31 millimetri a 29 millimetri; per ultimo venne prodotto il \"Newton MessagePad 130\", dotato di una maggior memoria RAM ed \u00e8 inoltre il primo palmare Apple dotato della retroilluminazione per una miglior visibilit\u00e0 del testo anche se l'attivazione della retroilluminazione riduce drasticamente la durata della batterie. Esteticamente \u00e8 identico al precedente modello, difatti esistono versioni del MessagePad 120 con lo stesso sistema operativo del MessagePad 130 che si differenziano da questo solo per l'assenza della retroilluminazione.\nLinea con processore ARM 710a.\nCon questo processore venne prodotto solo l'eMate 300, un antesignano dei moderni subnotebook, l'unico modello della Newton dotato di tastiera.\nIl computer era destinato ad un utilizzo scolastico infatti inizialmente fu venduto esclusivamente attraverso i canali scolastici. Il palmare si caratterizzava per le sue dimensioni generose e il suo peso elevato che lo rendevano pi\u00f9 simile a un notebook che a un palmare sebbene, fosse dotato del sistema operativo Newton.\nL'eMate come hardware \u00e8 costituito da un processore da 25\u00a0MHz con una cache da 8 kb, bus da 32 bit, ROM da 8 MB, RAM 3 MB (1 MB DRAM 2 MB Flash), porta esterna PCMCIA Tipo I/II/III, uno schermo LCD retroilluminato 480\u00d7320 a 16 bit (scala di grigi) montato in orizzontale a differenza del Newton originale, uscita e ingresso audio, 2 porte seriali e la possibilit\u00e0 di applicare un modem, mentre dal punto di vista software, si ha la versione 2.1 del sistema operativo Newton, fisicamente il dispositivo chiuso ha uno spessore di 5,3\u00a0cm, larghezza 29\u00a0cm e profondit\u00e0 30,5\u00a0cm.\nLinea con processore StrongARM 110.\nQuesta linea, avviata con il Newton MessagePad 2000 rappresenta una radicale evoluzione dei precedenti palmari prodotti da Apple, difatti rispetto ai precedenti modelli \u00e8 dotato di un processore molto pi\u00f9 veloce, di maggior memoria (ROM da 8 MB) e di uno schermo pi\u00f9 grande, definito e con un maggior numero di toni. Il palmare era dotato anche di programmi per la navigazione su internet, per la gestione della posta e degli appuntamenti, inoltre era in grado di memorizzare delle note audio.\nSuccessivamente venne prodotta una seconda versione il \"Newton MessagePad 2100\" ed ultimo modello prodotto da Apple che visto gli scarsi risultati commerciali decise di cancellare l'intera linea. Il palmare era una versione migliorata del precedente \"Newton MessagePad 2000\" difatti rispetto al precedente modello disponeva di una maggior quantit\u00e0 di memoria RAM e di una porta ethernet."}
{"id": "48095", "revid": "580", "url": "https://it.wikipedia.org/wiki?curid=48095", "title": "IPod", "text": "LiPod \u00e8 un lettore di musica digitale basato su hard disk e memoria flash presentato sul mercato da Apple il 23 ottobre 2001, del quale esistono vari modelli che si sono articolati in diverse generazioni.\nStoria.\nPrima generazione.\nLa prima generazione di iPod viene lanciata il 23 ottobre 2001, e presenta al suo interno un hard disk ultrasottile (prodotto da Toshiba) dalla capienza di 5 GB.\nMolto compatto e semplice da usare, si comandava attraverso una ghiera meccanica circolare che permetteva di scorrere nella libreria musicale in modo molto veloce e mediante l'uso del solo pollice.\nPer la sincronizzazione del lettore, Apple prevede una connessione FireWire, 35 volte pi\u00f9 veloce della USB 1.1.\nLa prima generazione di iPod era compatibile e sincronizzabile esclusivamente con computer Macintosh.\nRimane famoso per essere il primo dispositivo portatile in grado di riprodurre musica prodotto da Apple inc.\nDurante la progettazione Jonathan Ive si ispir\u00f2 chiaramente alla Radio T3 del noto designer Dieter Rams.\nSeconda generazione.\nIl 17 luglio 2002, al Macworld Expo Apple lancia la seconda generazione di iPod. I nuovi iPod introdotti hanno capacit\u00e0 di 10 e 20 GB e non presentano pi\u00f9 la ghiera meccanica ma una ghiera (fissa) sensibile al tatto, prodotta da Synaptics. Questa generazione introdusse la compatibit\u00e0 con Microsoft Windows.\nTerza generazione.\nPer la terza edizione dell'iPod sono stati messi in commercio tre dispositivi dalle caratteristiche simili, che si differenziano solo per la capacit\u00e0 di memoria e per gli accessori contenuti nella confezione. Esiste pertanto una versione che pu\u00f2 contenere 15 GB di musica e dati, una da 20 GB e infine una terza da 40 GB.\nPer questa versione viene abbandonato il connettore FireWire sull'iPod per fare spazio a un nuovo connettore a 30 pin (\"dock connector\"), molto pi\u00f9 sottile rispetto a una presa FireWire; in questo modo viene ulteriormente diminuito lo spessore del lettore.\nQuarta generazione.\nLa quarta edizione uscita il 19 luglio 2004 \u00e8 esteriormente simile alla terza. Sono scomparsi i quattro tasti, che adesso sono integrati nella ghiera, ed \u00e8 di un millimetro pi\u00f9 sottile della versione precedente. L'autonomia viene portata a 12 ore di musica consecutiva e dal listino \u00e8 scomparso il modello da 15 GB, forse per evitare di cannibalizzare il mercato dell'iPod mini. Vi \u00e8 una riduzione generalizzata del prezzo dei modelli rimasti in commercio, la versione da 20 GB e da 40 GB.\nQuinta generazione.\nIl 12 ottobre 2005, il famoso \"One more thing\" di Apple era una nuova versione dell'iPod. Questa nuova implementazione del player \u00e8 dotata anche di funzionalit\u00e0 video e pertanto di un display pi\u00f9 ampio, da 2,5 pollici, mezzo pollice in pi\u00f9 rispetto al modello precedente; anche la risoluzione \u00e8 stata migliorata e portata a 320 \u00d7 240 pixel. I video si possono vedere anche su un televisore collegando l'iPod attraverso un cavo apposito.\nLe dimensioni sono invariate rispetto all'iPod 4G, tranne che nello spessore, che \u00e8 inferiore (11\u00a0mm per il modello da 30 GB e 14\u00a0mm per quello da 60 GB: circa 3\u00a0mm pi\u00f9 sottile rispetto al modello precedente).\nEra disponibile in due tagli di memoria, da 30 GB (329 euro) e da 60 GB (449 euro), e in due colorazioni: la classica bianca e, per la prima volta, anche la nera.\nVenne resa disponibile anche la versione limitata U2, disponibile da 30 GB con ghiera rossa e lato cromato nero con le serigrafie delle firme dei componenti degli U2. \nAnche gli accessori in dotazione cambiano rispetto all'iPod 4G/Photo/Color: non \u00e8 pi\u00f9 presente l'alimentatore ma soltanto il cavo USB per la sincronizzazione e la ricarica; in pi\u00f9 \u00e8 dotato di una custodia di base in neoprene.\nBisogna altres\u00ec ricordare che molti esperti ritengono che l'iPod Video non sia stato creato esplicitamente per vedere filmati e video musicali e potrebbe essere considerato come una versione migliorata del suo predecessore: infatti esso comprende, fra le altre funzioni, anche i codec necessari per riprodurre videoclip musicali o brevi filmati, come i video podcast, distribuiti esclusivamente attraverso l'iTunes Store.\nA ottobre 2006, venne introdotta una generazione generalmente nota come la 5.5, ovverosia una 5 con numerosi miglioramenti alla \"vecchia\" 5, come lo spessore ridotto del modello da 30 GB, il nuovo modello di auricolari inclusi nella confezione, un monitor pi\u00f9 luminoso del 60% a fronte di una riduzione del consumo energetico, ecc. Un nuovo modello da 80 GB sostituisce quello da 60 GB.\nInfine, Apple pubblic\u00f2 un aggiornamento per il firmware di tutti gli iPod Video il quale, tra le altre migliorie, offre la possibilit\u00e0 di riprodurre filmati fino a una risoluzione di 640 \u00d7 480 pixel (standard VGA). Tale aggiornamento consente anche l'esecuzione di giochi appositamente sviluppati per gli iPod e che sono distribuiti a pagamento tramite iTunes Store.\nSesta generazione.\nIl 5 settembre 2007, Apple present\u00f2 la sesta incarnazione dell'iPod, stavolta dandogli un nome, \"classic\". Questo modello si evidenzia per un look \"all metal\", con la parte frontale in alluminio e non pi\u00f9 in policarbonato, ed \u00e8 dotato di una nuova interfaccia grafica con integrata la modalit\u00e0 CoverFlow. Sparisce il modello bianco, per via del nuovo materiale, e viene sostituito dal colore alluminio sbiancato.\nUna novit\u00e0 tecnica \u00e8 l'adozione del display con illuminazione non pi\u00f9 a lampade, bens\u00ec a LED, con miglioramento sia della qualit\u00e0 video, dato dal maggior contrasto, che della durata della batteria, per cui la Casa dichiara riproduzione audio continua fino a 40 ore. Inoltre, gli iPod diventano ancora pi\u00f9 sottili: per esempio, il modello pi\u00f9 grande \u00e8 tre millimetri pi\u00f9 sottile del modello precedente.\nIl 9 settembre 2008, in un evento Apple denominato \"Let's Rock\", il CEO di Apple Steve Jobs annunci\u00f2 l'uscita di scena dei precedenti modelli da 80 e 160GB per far posto ad un unico modello di 120 GB, con le stesse dimensioni del precedente 80 GB e disponibile nei colori argento e nero.\nNel nuovo iPod classic venne introdotta la funzionalit\u00e0 Genius, che permette di creare playlist casuali, il pi\u00f9 possibile conformi al brano iniziale. Il prezzo ufficiale per il mercato italiano era di 229,00\u20ac. Lo stesso giorno dell'anno successivo la capacit\u00e0 venne aumentata a 160 GB, con conseguente crescita del prezzo a 247\u20ac.\nNel corso del 2010, durante l'evento musicale Apple del 1\u00ba settembre, l'azienda non present\u00f2 alcuna novit\u00e0 riguardante il dispositivo, mantenendo medesima capacit\u00e0 (160 GB) e medesimo prezzo (247\u20ac).\niPod classic non venne aggiornato neanche negli anni successivi (2011, 2012 e 2013) uscendo ufficialmente di scena il 9 settembre 2014, con Apple che ne interrompe la produzione e silenziosamente lo rimuove dal'Apple Store online. In un'intervista successiva, il CEO Tim Cook spieg\u00f2 con le seguenti parole la scelta dell'azienda di rimuovere iPod classic dalla gamma:\nCaratteristiche.\nL'iPod nelle sue prime versioni aveva un involucro in policarbonato bianco, nel corso degli anni e dei vari modelli si sono aggiunti diversi colori e come materiale dell'involucro si \u00e8 utilizzato l'alluminio.\nNella sua faccia anteriore, alcune versioni del lettore sono contraddistinte dalla presenza di un dispositivo che funziona come una ghiera girevole, pur non avendo nessun meccanismo in movimento.\nQuesta funziona come dispositivo di input per comandare l'apparecchio e per navigare scorrendo tra i contenuti, e si utilizza usando un solo dito.\nNegli anni, Apple ha provveduto a modificare l'iPod e ad aggiornarlo, arrivando il 6 gennaio 2004 alla terza edizione.\nNella medesima data ha provveduto a lanciare l'iPod mini, un dispositivo simile all'iPod ma di dimensioni pi\u00f9 ridotte, con chassis in alluminio e prodotto prima in cinque colori, poi ridotti a quattro.\nL'iPod, contrariamente ad altri lettori MP3, non permette di operare direttamente sui file al suo interno; si pu\u00f2 sincronizzare con il computer solo attraverso il software iTunes, sviluppato dalla stessa Apple, tramite il quale si possono effettuare acquisti nel negozio di musica digitale online di Apple, iTunes Store.\nEsistono tuttavia vari software gratuiti di terze parti, alternativi ad iTunes (spesso criticato dagli utenti come eccessivamente invasivo), che permettono all'iPod di interfacciarsi con il computer.\niPod supporta le canzoni codificate nei formati MP3, WAV, AAC, AIFF, Apple Lossless e il formato di audio libri Audible.\nGli auricolari standard Apple consentono invece la fruizione della musica praticamente ovunque, con un accettabile grado di isolamento acustico rispetto all'ambiente.\nRecentemente Apple ha lanciato una nuova linea di auricolari canalari (\"In-ear headphones\") di alta fascia di prezzo che, infilati a fondo nel canale uditivo, aumentano l'isolamento rispetto ai rumori ambientali ed enfatizzano la risposta sonora alle basse frequenze.\nL'uso di questi auricolari in-ear \u00e8 per\u00f2 tendenzialmente limitato ad alcuni generi musicali, come la musica da discoteca, a causa della modesta qualit\u00e0 audio, della distorsione e dell'elevato rumore di fondo esibiti da questa nuova tecnologia, inadatta per esempio per la musica classica o il jazz.\niPod photo.\nIl 26 ottobre 2004, Steve Jobs present\u00f2, con i componenti del gruppo musicale U2, una versione speciale dell'iPod chiamata iPod U2 Special Edition. Questa versione dell'iPod \u00e8 nera anteriormente con una ghiera rossa e posteriormente porta incise le firme dei componenti del gruppo musicale U2. Jobs present\u00f2 anche l'iPod photo, una versione modificata dell'iPod di quarta generazione. L'iPod photo \u00e8 dotato di uno schermo a colori ed \u00e8 in grado di memorizzare e riprodurre fotografie digitali oltre, ovviamente, alla musica.\niPod shuffle.\nPrima generazione.\nL'11 gennaio 2005 Apple ha presentato un'altra incarnazione dell'iPod, l'iPod shuffle. Questa versione dell'iPod \u00e8 basata su memorie flash invece di essere basato su hard disk come tutti gli altri iPod prodotti fino a quel momento. Questo ha reso l'apparecchio economico, leggero e molto piccolo ma nel contempo la capacit\u00e0 \u00e8 inferiore (da 512 MB e da 1 GB) e Apple ha deciso di eliminare il display per ragioni di costo e di consumo.\nDimensioni (in millimetri): 84 \u00d7 25 \u00d7 8,4; Peso: 22 g\nIl 7 febbraio 2006, in concomitanza al lancio dell'iPod nano da 1 GB, la Apple ha abbassato i prezzi dell'iPod shuffle di quasi il 30%.\nSeconda generazione.\nIl 12 settembre 2006 Steve Jobs ha lanciato una nuova versione di iPod shuffle, tutto in alluminio e molto pi\u00f9 piccolo del precedente.\nLe sue dimensioni inclusa la clip sono 41,2 \u00d7 27,3 \u00d7 10,5\u00a0mm, ha un peso pari a 15,6 g ed una capacit\u00e0 da 1 GB. Il prezzo di lancio \u00e8 stato fissato a 79$.\nIl 5 settembre 2007 viene presentato iPod shuffle in nuovi colori pastello.\nIl 19 febbraio 2008 viene introdotto un modello con 2 GB di memoria al prezzo di 69$ e il modello da 1 GB viene scontato a 49$.\nIl 9 settembre 2008 i precedenti colori vengono sostituiti con dei nuovi pi\u00f9 vivaci.\nTerza generazione.\nL'11 marzo 2009 compare sullo store online di Apple il nuovo iPod shuffle. \u00c8 il pi\u00f9 piccolo iPod mai prodotto: misura 4,5\u00d71,7\u00a0cm ed \u00e8 spesso solo 7\u00a0mm. Si presenta con corpo interamente in alluminio andodizzato nero o silver. Scompaiono i tasti che vengono collocati sul cavo delle cuffie (le stesse di iPod touch di seconda generazione). Non manca la clip. Un'altra novit\u00e0 \u00e8 il VoiceOver, cio\u00e8 una voce che legge il titolo della canzone che si sta ascoltando. Ha una capienza di 4GB al prezzo di 75\u20ac nelle colorazioni silver e black.\nIl 9 settembre 2009 sono stati introdotti cinque modelli colorati (silver, black, blu, verde e rosa) nelle versioni da 2 e 4 GB rispettivamente a 61 e 81 Euro. Sempre in quella occasione \u00e8 stata presentata una Special Edition in acciaio lucido inossidabile con 4 GB di capacit\u00e0, venduta solo negli Apple Store e nell'Apple Online Store al prezzo di 100\u20ac.\nQuarta generazione.\nIl 1\u00ba settembre 2010 durante l'evento musicale dedicato agli iPod, Apple presenta la quarta generazione di iPod shuffle. Il nuovo dispositivo riprende in parte il design dell'iPod shuffle di seconda generazione (infatti vi \u00e8 la presenza di tasti fisici), ma con dimensioni minori: misura 29,0\u00a0mm in altezza, 31,6\u00a0mm in larghezza, e con una profondit\u00e0 di 8,7\u00a0mm. Il peso del lettore \u00e8 di 12,5 grammi. Le caratteristiche tecniche del dispositivo sono le medesime del dispositivo della generazione precedente.\niPod mini.\nPrima generazione.\nIn gennaio 2004 Steve Jobs ha presentato un'altra incarnazione dell'iPod, l'iPod mini. Questa versione dell'iPod \u00e8 basata su hard disk come l'iPod normale, possiede uno schermo monocromatico e ha una capacit\u00e0 di archiviazione di 4 GB.\nSeconda generazione.\nAlla fine di febbraio 2005 viene presentata la seconda generazione dell'iPod mini. Questa versione \u00e8 disponibile con hard disk da 4 o 6 GB.\niPod nano.\nPrima generazione.\nIl 7 settembre 2005 viene presentato l'iPod nano: \u00e8 il diretto discendente dell'iPod mini, del quale l'iPod nano sar\u00e0 il sostituto, ma \u00e8 estremamente pi\u00f9 sottile, anche grazie all'uso di memoria flash al posto dell'hard disk: appena 6,9\u00a0mm. Possiede uno schermo a colori da 1,5 pollici di diagonale e pu\u00f2 visualizzare anche le fotografie.\nIl nuovo iPod nano cambia anche il look nei materiali, per cui non sono pi\u00f9 di alluminio colorato bens\u00ec prendono la livrea dei fratelli maggiori: bianco o nero in policarbonato, con il retro cromato. Le capacit\u00e0 sono di 1, 2 e 4 GB.\nIl 15 giugno 2006 vengono abbassati i prezzi dell'iPod nano: il modello da 1 GB passa da 159 a 149 euro, il modello da 2 GB passa da 204 a 199 euro mentre il modello da 4 GB scende da 263 a 249 euro.\nSeconda generazione.\nIn settembre 2006 viene lanciata sul mercato la seconda generazione di iPod nano, che a differenza del suo predecessore presenta un corpo completamente in alluminio satinato dai bordi smussati (in linea con i vecchi iPod mini). Il nuovo iPod nano cambia anche in capienza e disponibili colorazioni, si passa alle seguenti versioni e colorazioni: 2 GB (Argento, 159 euro); 4 GB (Argento, Verde, Azzurro, Rosa, Rosso (Product Red), 209 euro); 8 GB (Nero, Rosso (Product Red), 259 euro). A ottobre 2006, il prezzo \u00e8 stato ridotto di 10 euro su ciascuna versione.\nIn questa nuova versione altezza e larghezza rimangono invariate, mentre lo spessore passa da 6,9 a 6,5\u00a0mm e il peso varia da 42 a 40 g.\nAlcuni accessori creati per la versione precedente (per esempio i proteggi display in plastica trasparente) possono non essere compatibili a causa dei bordi arrotondati. Altra cosa a sfavore dell'utente \u00e8 la mancanza del CD di installazione di iTunes (software per la gestione dei file musicali su iPod). Suddetto software per\u00f2 viene pubblicato gratuitamente, tramite il download dal sito del produttore. Tale assenza \u00e8 giustificata dalle dimensioni ridotte della scatola, che non permette il contenimento di un CD, nonostante lo stesso iPod sia una memoria rimovibile e quindi possa contenere iTunes.\nTerza generazione.\nIl 5 settembre 2007, Apple presenta, insieme all'iPod classic, la terza generazione di iPod nano. Questo modello si evidenzia per un diverso fattore di forma e per uno schermo da 2 pollici ma con risoluzione di 320 \u00d7 240 pixel (con densit\u00e0 di 203 pixel per pollice). Tecnicamente, il nuovo iPod nano prende le caratteristiche tecniche del nuovo iPod classic (il display \u00e8 illuminato a LED, l'interfaccia grafica integra la modalit\u00e0 CoverFlow, gestisce le animazioni e i videogiochi, legge i file video MPEG-4 e H.264).\nL'iPod \u00e8 stato introdotto nei tagli da 4 e 8 GB con prezzi di 149 e 199 euro (in pratica, allo stesso prezzo del modello precedente). Il modello da 4 GB \u00e8 disponibile unicamente nel colore grigio, mentre per il modello da 8 GB si pu\u00f2 scegliere tra grigio, azzurro, verde, nero e rosso (Product Red). Dal 23 gennaio 2008, in previsione della festa di San Valentino, \u00e8 disponibile anche un modello dal case di colore rosa nel taglio da 8 GB e senza variazioni di prezzo.\nCome adeguamento del valore del dollaro rispetto all'euro, il 4 marzo 2008 i prezzi sono stati ridotti di 10 euro.\nQuarta generazione.\nIl 9 settembre 2008 \u00e8 stata presentata la quarta generazione di iPod nano.\nIl design segna un ritorno al passato, riproponendo quello degli iPod nano 2G, ma con dei bordi pi\u00f9 arrotondati.\nIl Nano si colloca al centro della famiglia iPod, e riprende dall'iPhone e dall'iPod touch l'accelerometro: basta metterlo su un fianco e le copertine dei dischi scorrono con Cover Flow, mentre i film si vedono meglio sullo schermo in orizzontale.\nScuotendolo, si passa alla canzone successiva, in modalit\u00e0 Shuffle.\nQuesto modello \u00e8 inoltre in grado di gestire tutte le funzionalit\u00e0 delle nuove cuffie che apple ha messo in commercio contemporaneamente all'iPod Shuffle 3rd gen, consentendo di regolare il volume e cambiare canzone direttamente dai comandi lungo il filo, nonch\u00e9 di registrare audio mono con il microfono integrato nelle cuffie.\nInoltre nasce la nuova gamma di colori la Nano-Cromatic comprendente una vasta gamma di 9 colori: argento, nero, viola, azzurro, verde, giallo, arancione, rosso, rosa.\nL'iPod nano \u00e8 in vendita nei modelli da 8 GB e 16 GB: la versione da 4 GB \u00e8 stata prodotta in esclusiva per l'Italia.\nQuinta generazione.\nIl 9 settembre 2009 Apple ha presentato la quinta generazione dell'iPod nano. Esteticamente \u00e8 uguale alla generazione precedente (salvo per l'abbandono dell'effetto opaco sulla scocca per uno pi\u00f9 lucido), ma il display \u00e8 leggermente pi\u00f9 grande (2,2 pollici). Nel retro \u00e8 stata inserita una videocamera ed uno speaker, ed \u00e8 inoltre presente un microfono. L'iPod \u00e8 inoltre dotato di un ricevitore FM che permette di ascoltare la radio.\nSesta generazione.\nIl 1\u00ba settembre 2010, Steve Jobs ha presentato la nuova linea di iPod. Fra questi, l'iPod nano \u00e8 cambiato radicalmente: si presenta interamente costituito da uno schermo quadrato multitouch da 1,5\"; ha perso la videocamera, ma \u00e8 diventato molto pi\u00f9 maneggevole. Possiede anche una clip che permette di appenderlo agli abiti mentre si ascolta la musica.\nSettima generazione.\nIl 12 settembre 2012, Tim Cook ha presentato la settima generazione di iPod nano. Completamente riprogettato, \u00e8 ora dotato di un display da 2,5\" e un tasto \"Home\", due tasti per regolare il volume e il nuovo connettore Lightning. \u00c8 aumentata la capienza della batteria agli ioni di litio, che pu\u00f2 raggiungere le 40 ore di riproduzione musica e le 3,5 ore di riproduzione video. Per la prima volta nella famiglia degli iPod nano, \u00e8 stato integrato il Bluetooth, che consente di utilizzare impianti stereo o cuffie con tale tecnologia. Ha la parte frontale con un vetro di colore bianco, mentre il retro in alluminio anodizzato \u00e8 disponibile in nero, rosa, celeste, grigio, verde, giallo, rosso oppure rosso fuoco per la versione (Product) RED. \u00c8 stata tolta dal commercio la versione da 8GB, rimanendo solo quella da 16 GB al prezzo di 179 \u20ac.\niPod touch.\nPrima generazione.\nIl 5 settembre 2007, Apple ha presentato una nuova versione del suo iPod, l'iPod touch.\nL'iPod touch si basa sul concetto dell'iPhone, di cui ricalca dimensioni, stile e caratteristiche (multitouchscreen da 3,5 pollici).\nDisponibile in tre formati, da 8, 16 e 32 GB, i cui prezzi sono rispettivamente di 279, 369 e 459 euro, l'iPod touch dispone di un'antenna WiFi, integra Safari, il browser web di casa Apple, e la possibilit\u00e0 di vedere video in streaming da YouTube; inoltre, grazie alla stessa connettivit\u00e0 Wi-Fi, si pu\u00f2 accedere direttamente all'iTunes Store, nuovo negozio online Apple per acquistare le canzoni direttamente dal dispositivo.\nA giugno 2008 l'iPod touch beneficer\u00e0 dello stesso aggiornamento al firmware 2.0 dell'iPhone. Il nuovo firmware permetter\u00e0 l'installazione di applicazioni di terzi distribuite tramite l'iTunes Store (sia del dispositivo con l'App Store, che del computer).\nSeconda generazione.\nIl 9 settembre 2008, poco dopo un anno dalla sua prima presentazione, Steve Jobs ha presentato all'evento \"Let's Rock\" l'iPod touch di seconda generazione.\nSostanzialmente non cambia molto, ma vengono apportate lievi ma importanti modifiche estetiche che lo presentano pi\u00f9 simile l'iPhone 3G.\n\u00c8 stato aggiunto un altoparlante (mono) per ascoltare la musica senza cuffie, e due tasti laterali per aumentare o diminuire il volume.\nViene inoltre aggiunta come nell'iPod nano e su iTunes 8 la funzione \"Genius\", che permette di creare playlist automatiche basate sui brani affini a quello attualmente in ascolto.\nCon questa nuova versione \u00e8 anche possibile utilizzare il sensore Nike+iPod senza un ricevitore aggiuntivo.\nL'iPod touch 2G si presenta anche come piccolo rivale di PSP e Nintendo DS, infatti il nuovo spot americano si conclude con la frase \u00abIl pi\u00f9 divertente di sempre.\u00bb, viste le sue nuove doti per i giochi scaricabili dall'App Store.\nTerza generazione.\nIl 9 settembre 2009 \u00e8 stata presentata una versione aggiornata dell'iPod touch 2G, che presenta un modello con capacit\u00e0 di 64 GB (mentre viene dismesso il modello da 16 GB), auricolari con telecomando e microfono e prestazioni pi\u00f9 veloci, oltre ovviamente ad altre funzioni come il controllo vocale, il registratore di memo vocali, il supporto nativo per OpenGL e soprattutto un'impercettibile riduzione dello spessore ed ingrandimento dello schermo, che \u00e8 sensibilmente migliorato nella nuova generazione di iPod touch. Questa versione \u00e8 ritenuta da alcuni la terza generazione dell'iPod touch ma forse sarebbe pi\u00f9 appropriata, data la minima quantit\u00e0 di modifiche apportate, definirla con \"seconda generazione e mezzo\".\nQuarta generazione.\nIl 1\u00ba settembre 2010 \u00e8 stata presentata una nuova versione di iPod touch, con rimodellamenti estetici, fotocamera frontale per FaceTime e posteriore per scattare foto (960x640) e registrare video a 720p e inoltre il nuovo processore, SoC Apple A4, Display Retina con 326 pixel per pollice e giroscopio a tre assi. Il Sistema Operativo iOS 4.1 integra una applicazione chiamata GameCenter per giocare on-line sfidando amici o persone che non conosci. Le capacit\u00e0 sono di 8 GB a 199 \u20ac, 32 GB a 309 \u20ac e 64 GB a 409 \u20ac. Con l'uscita dell'iPod touch 5g, \u00e8 stato aggiunto un iPod touch 4g con capacit\u00e0 di 16 GB, al prezzo di 219 \u20ac.\nQuinta generazione.\nIl 12 settembre 2012, viene presentata una nuova versione dell'iPod touch dopo due anni senza aggiornamenti. Esso, subisce notevoli cambiamenti, sia hardware che software. Il nuovo iPod touch ha la parte frontale di colore bianca, mentre il retro di alluminio anodizzato, \u00e8 disponibile in 5 colori: ardesia (parte frontale nera), grigio, azzurro, giallo e rosa. Inizialmente \u00e8 disponibile in due soli formati: 32GB e 64GB. Le altre novit\u00e0 sono il processore Apple A5 dual-core da 1\u00a0GHz, la fotocamera iSight da 5 megapixel con possibilit\u00e0 di registrare video in Full HD, Flash LED, nuovo connettore Lightning, FaceTime HD Camera con registrazione in HD, display da 4 pollici, nuovo laccetto \"iPod touch Loop\" e spessore ridotto. Il 30 maggio 2013, Apple pubblica anche la versione da 16GB, priva di fotocamera posteriore iSight da 5MP e laccetto Loop, e acquistabile solo in colorazione grigia. Nel giugno 2014, Apple rese disponibile la versione da 16 GB come le versioni da 32 GB e 64 GB, ovvero con fotocamera, laccetto iPod touch loop e 5 colorazioni differenti.\nSesta generazione.\nIl 12 gennaio 2019 venne presentata una nuova versione dell'iPod touch dopo un anno con aggiornamento. Essa subisce notevoli cambiamenti, sia hardware che software, il nuovo iPod touch ha la parte frontale di colore oro mentre il retro d'oro anodizzato \u00e8 disponibile in 5 colori siderale (parte frontale grigia), nero rosso oro e rosa inizialmente \u00e8 disponibili in tre formati 32GB 128GB e 256GB. Le altre novit\u00e0 sono il processore Apple A55 dual-core da 1 GHz la fotocamera iSight da 5 megapixel con possibilit\u00e0 di registrare video in Full HD Flash Led nuovo connettore Lighthing FaceTime HD Camera con registrazione in HD display da 4 pollici nuovo laccetto\u00a0 iPod touch Loop e spessore ridotto il 30 maggio 2018 Apple pubblica anche la versione da 128GB priva di fotocamera posteriore iSight da 5MP e laccetto Loop e acquistabile solo in colorazione nera nel giugno 2017 Apple rese disponibile la versione da 128GB come le versioni da 32 GB e 256GB ovvero con fotocamera laccetto iPod touch loop e 5 colorazioni differenti\nSettima generazione.\nIl 12 gennaio 2020 venne presentata una nuova versione dell'iPod touch dopo un anno con aggiornamento. Essa subisce notevoli cambiamenti, sia hardware che software, il nuovo iPod touch ha la parte frontale di colore oro mentre il retro d'oro anodizzato \u00e8 disponibile in 5 colori siderale (parte frontale grigia), nero rosso oro e rosa inizialmente \u00e8 disponibili in tre formati 32GB 128GB e 256GB. Le altre novit\u00e0 sono il processore Apple A6 dual-core da 1 GHz la fotocamera iSight da 5 megapixel con possibilit\u00e0 di registrare video in Full HD Flash Led nuovo connettore Lighthing FaceTime HD Camera con registrazione in HD display da 4 pollici nuovo laccetto\u00a0 iPod touch Loop e spessore ridotto il 30 maggio 2019 Apple pubblica anche la versione da 128GB priva di fotocamera posteriore iSight da 5MP e laccetto Loop e acquistabile solo in colorazione nera nel giugno 2018 Apple rese disponibile la versione da 128GB come le versioni da 32 GB e 256GB ovvero con fotocamera laccetto iPod touch loop e 5 colorazioni differenti\nStrategie commerciali.\nNato tra contrasti interni (perch\u00e9 molti nella casa madre non ne vedevano l'utilit\u00e0), l'iPod \u00e8 stato un successo immediato e rappresenta, oltre a una fonte di incassi, una pedina fondamentale nella strategia commerciale Apple. Nella presente e soprattutto futura battaglia commerciale che si svolger\u00e0 per i dispositivi di intrattenimento digitali, l'iPod permette ad Apple di avere un nome largamente riconosciuto, la larga diffusione del formato audio AAC che pu\u00f2 incorporare restrizioni alla distribuzione (i cosiddetti Digital Rights Management o DRM) con FairPlay e numerosi contratti con molte figure di spicco della musica attraverso il sito iTunes Store e il software iTunes, il tutto con una forte integrazione con la sua piattaforma informatica Macintosh.\nApple e Hewlett-Packard, secondo produttore statunitense di Personal Computer, conclusero un accordo nel gennaio 2004 per la rivendita di una versione dell'iPod sotto il marchio HP, permettendo cos\u00ec alla societ\u00e0 di rafforzare la propria posizione sul mercato dell'elettronica di largo consumo. Il modello targato HP \u00e8 stato messo in vendita il 27 agosto 2004 negli USA fino al settembre 2005.\nApple venne citata in giudizio nel 2003 a causa della durata delle batterie; un documentario della rete televisiva Arte mise in rilievo il fatto che la batteria aveva una durata assai limitata, difetto combinato al fatto che non era possibile acquistare nuove batterie. Secondo il documentario, si tratt\u00f2 di un chiaro caso di obsolescenza pianificata. Solo dopo essere stata messa sotto pressione, l'azienda acconsent\u00ec ad offrire un servizio tecnico che fosse disposto a sostituire le batterie.\nSuccesso commerciale.\nFin dal suo debutto l'iPod ha dimostrato subito di essere molto ben voluto dal pubblico, nel corso degli anni il suo successo \u00e8 cresciuto fino a esplodere letteralmente nel 2004 con la presentazione dell'iPod mini e dell'iPod di quarta generazione. Una ricerca svolta NPD group afferma che l'iPod ha raggiunto il 92% della quota di mercato dei lettori musicali basati su hard disk (negli Stati Uniti nel settembre 2004) e rappresenta il 65% di tutti i lettori di musica digitale.\nIl 16 dicembre \u00e8 stata data la notizia della vendita di 10 milioni di iPod. Nel solo 2004 Apple ha dichiarato 8,2 milioni di iPod venduti e di questi 4,5 nell'ultimo quadrimestre dell'Anno (periodo settembre-dicembre). Apple afferma di detenere il 65% degli incassi derivati da lettori MP3 in America nel 2004. Il rimanente \u00e8 diviso tra 29% legato a lettori su memorie flash e il 6% ottenuto da altri tipi di lettori. Nel 2005 con l'iPod shuffle Apple ha acquisito importanti fette di mercato raggiungendo il 50% del mercato di lettori digitali basati su memorie flash degli Stati Uniti d'America.\nLe case automobilistiche tedesche BMW e Audi, per prime hanno dotato di serie su una linea di modelli, un connettore integrato nell'impianto audio, atto a ricevere come Plug-in l'iPod, e per la prima volta anche una piccola vettura di grande serie, la Toyota Yaris nella versione Navi (presentata al salone di Francoforte), pu\u00f2 disporre come optional, insieme al navigatore satellitare, la presa USB e il connettore iPod per l'ascolto di file musicali MP3, mentre la Smart Fortwo offre di serie, su alcuni modelli, l'impianto audio con iPod incluso invece di un normale riproduttore stereo.\nL'iPod detiene il primato nel settore dei lettori di musica digitale, rappresentando ben il 75% del mercato nel 2006. \u00c8 il lettore MP3 pi\u00f9 venduto e famoso al mondo e il 9 marzo 2007 Apple ha annunciato di aver venduto pi\u00f9 di 100 milioni di unit\u00e0 iPod.\nIl 9 settembre 2008 durante la presentazione di un aggiornamento dei prodotti Steve Jobs ha reso noto che il lettore aveva venduto pi\u00f9 di 160 milioni di pezzi, con una percentuale di mercato negli Stati Uniti d'America superiore al 73%."}
{"id": "48097", "revid": "188323", "url": "https://it.wikipedia.org/wiki?curid=48097", "title": "EMate 300", "text": ""}
{"id": "48098", "revid": "188323", "url": "https://it.wikipedia.org/wiki?curid=48098", "title": "Newton MessagePad 130", "text": ""}
{"id": "48099", "revid": "188323", "url": "https://it.wikipedia.org/wiki?curid=48099", "title": "Newton MessagePad 120", "text": ""}
{"id": "48100", "revid": "188323", "url": "https://it.wikipedia.org/wiki?curid=48100", "title": "Newton MessagePad 110", "text": ""}
{"id": "48101", "revid": "188323", "url": "https://it.wikipedia.org/wiki?curid=48101", "title": "Newton MessagePad 100", "text": ""}
{"id": "48102", "revid": "188323", "url": "https://it.wikipedia.org/wiki?curid=48102", "title": "Newton Message Pad (OMP)", "text": ""}
{"id": "48103", "revid": "277947", "url": "https://it.wikipedia.org/wiki?curid=48103", "title": "Virga", "text": "Con virga (latino \"virga\", \"verga, ramo\") s'intende una caratteristica accessoria di certe nubi che consiste in scie di precipitazione inclinate o verticali, attaccate alla superficie inferiore della nube stessa e che non raggiungono il suolo, evaporando o, se si tratta di una precipitazione solida, sublimando durante il percorso dal momento che attraversano strati di aria pi\u00f9 secchi. \nNomenclatura.\nQuando si parla di una nube, la parola latina \"virga\" si scrive immediatamente dopo la tipologia di nube stessa (per esempio \"Cumulonimbus virga\") e non si declina. Si pu\u00f2 per\u00f2 parlare generalmente di \"virgae\" (o \"virghe\", con plurale all'italiana) in riferimento alle scie lasciate da una precipitazione che non raggiunge il suolo. Talvolta i meteorologi interpretano \"virga\" come acronimo di \"Variable Intensity Rain Gradient Aloft\", ma in questo caso si tratta in realt\u00e0 di un retroacronimo. In inglese \"virga\" \u00e8 generalmente sinonimo di \"precipitation trail\" e di \"fallstreak\".\nCaratteristiche.\nLe nubi che possono presentare \"virga\" sono cirrocumuli, altocumuli, altostrati, nembostrati, stratocumuli, cumuli e cumulonembi. Quando si verifica il fenomeno, compare una scia generalmente inclinata formata da cristalli di ghiaccio o goccioline liquide di pioggia. Queste scie possono causare fenomeni atmosferici interessanti, perch\u00e9 quando la pioggia passa dallo stato liquido a quello gassoso sottrae una grande quantit\u00e0 di calore all'aria e quindi la raffredda parecchio. Queste piccole porzioni d'aria molto fredda scendono rapidamente creando piccole trombe d'aria.\n\"Virga\" e bande di precipitazione.\nNon si deve confondere il fenomeno conosciuto come \"virga\" con le bande di precipitazione, che indicano semplicemente che sta avvenendo una precipitazione nella zona in questione, sia che raggiunga il suolo (in tal caso si parla di \"praecipitatio\" come caratteristica accessoria della nube) o no. Bande particolarmente consistenti si possono osservare mentre precipitazioni nevose avvengono su colline e monti, assumendo l'aspetto di nuvole attaccate alla parete del monte stesso."}
{"id": "48104", "revid": "322321", "url": "https://it.wikipedia.org/wiki?curid=48104", "title": "Ab", "text": "Sigle.\nAB Bergamasco, doge che imped\u00ec la distrutta di Venezia"}
{"id": "48107", "revid": "1305772", "url": "https://it.wikipedia.org/wiki?curid=48107", "title": "Ac", "text": ""}
{"id": "48111", "revid": "125133632", "url": "https://it.wikipedia.org/wiki?curid=48111", "title": "Loure (danza)", "text": "La loure \u00e8 una danza di origine francese del XVII e XVIII secolo, probabilmente nata in Normandia al suono di uno strumento musicale dal nome omonimo (somigliante a una \"musette de cour\"). Questa danza presenta un andamento moderato in tempo composto e binario in 6/4 oppure in 6/8, e possiede un inizio in anacrusi. Tuttavia, la \"loure\" non riusc\u00ec a ottenere molta notoriet\u00e0 e neppure a decollare come danza colta, sebbene fosse stata inserita all'interno delle suite. Per fare alcuni esempi, Giovanni Battista Lulli ne compose una per la sua opera \"Alceste\"; Johann Sebastian Bach ne scrisse una per la sua quinta \"Suite francese\" e ne inser\u00ec una anche nella \"Partita per violino solo n. 3\"."}
{"id": "48112", "revid": "599013", "url": "https://it.wikipedia.org/wiki?curid=48112", "title": "Ad", "text": ""}
{"id": "48114", "revid": "697352", "url": "https://it.wikipedia.org/wiki?curid=48114", "title": "Ae", "text": ""}
{"id": "48116", "revid": "188323", "url": "https://it.wikipedia.org/wiki?curid=48116", "title": "Newton MessagePad 2100", "text": ""}
{"id": "48117", "revid": "188323", "url": "https://it.wikipedia.org/wiki?curid=48117", "title": "Newton MessagePad 2000", "text": ""}
{"id": "48118", "revid": "599013", "url": "https://it.wikipedia.org/wiki?curid=48118", "title": "Af", "text": ""}
{"id": "48120", "revid": "33689", "url": "https://it.wikipedia.org/wiki?curid=48120", "title": "Apple Lisa", "text": "Il Lisa \u00e8 un personal computer progettato da Apple Computer agli inizi degli anni ottanta. \u00c8 stato presentato il 19 gennaio 1983 e messo in vendita nel mese di giugno dello stesso anno al costo di 9.995 dollari statunitensi. \u00c8 rimasto in commercio fino al 1985. Molte delle innovazioni legate all'interfaccia grafica GUI del Lisa sono derivate dal progetto Alto dello Xerox PARC.\nIl significato del nome secondo molti \u00e8 l'acronimo dell'inglese \"Local Integrated System Architecture\", secondo altri \u00e8 il nome della figlia del fondatore dell'Apple Steve Jobs e l'acronimo \u00e8 stato inventato solo in seguito. Lo stesso Jobs ha confermato successivamente che il nome del computer \u00e8 quello della figlia Lisa Brennan avuta da una relazione con Chrisann Brennan nel 1977. Andrea Cunningham, che lavorava alle pubbliche relazione del progetto per la Regis McKenna (agenzia marketing che lavorava per Apple), conferma la tesi che \"Local Integrated Software Architecture\" fu inventato a posteriori come acronimo inverso e non ha alcun significato.\nStoria.\nIl progetto Lisa fu avviato nel 1978 e, dopo una lunga gestazione, divenne un computer dedicato all'utenza professionale dotato di un'interfaccia grafica con mouse, icone e finestre che, per l'epoca, era una notevole innovazione.\nNel settembre del 1980 Steve Jobs fu espulso dal progetto Lisa da Michael Scott e da Mike Markkula perch\u00e9 tendeva a \"disgregare le compagnie\" in cui lavorava. Il progetto fu affidato definitivamente a John Couch che gestiva gi\u00e0 il team Lisa. Perso il Lisa, alla ricerca di un posto dove lasciare il segno, Jobs si concentr\u00f2 su un piccolo progetto di nome Macintosh, all'epoca diretto da Jef Raskin. Contrariamente a quello che si pensa il Macintosh non \u00e8 un diretto discendente del Lisa quanto piuttosto un \"cugino povero\", dato che condivideva alcune idee base ma per una questione di costi alcune caratteristiche avanzate del Lisa non furono implementate nel Macintosh.\nNel 1989, con l'aiuto di Sun Remarketing, Apple ha smaltito circa 2700 Lisa invendute in una discarica custodita a Logan, nello stato dello Utah, al fine di ricevere una detrazione fiscale sull'inventario invenduto.\nCaratteristiche.\nL'interfaccia grafica del Lisa nacque dopo che la Apple strinse un accordo con la Xerox che permetteva agli ingegneri Apple di visitare lo Xerox PARC, in cambio di una partecipazione della Xerox al rifinanziamento della Apple nel 1979 dove Xerox pot\u00e9 cos\u00ec acquistare (di tasca sua) azioni Apple in anteprima. Fu al PARC che gli ingegneri Apple e Steve Jobs videro per la prima volta lo Xerox Alto, il primo computer con una interfaccia grafica e la metafora della scrivania. Lo Xerox Alto introduceva un'altra novit\u00e0 fondamentale: la programmazione orientata agli oggetti con Smalltalk. Tutte queste novit\u00e0 vennero perfezionate e riversate nel Lisa prima, e nel Macintosh poi. Anche il mouse presente nello Xerox Alto fu adottato, in versione semplificata, dal Lisa. Nonostante molti pensino che il Lisa sia il primo computer dotato di interfaccia grafica (GUI) ad essere venduto sul mercato, questo in realt\u00e0 non \u00e8 corretto. Infatti a precederlo e a sottrargli il primato \u00e8 nel 1981 lo Xerox Star. Rimane comunque il primo computer dotato di GUI ad entrare nelle case della gente comune (infatti all'epoca Microsoft aveva un semplice sistema operativo a riga di comando, il famoso DOS e la Xerox costruiva sistemi destinati alle aziende o comunque non alla gente comune).\nIl Lisa era dotato di processore Motorola 68000, di 1 MB di RAM e di 2 floppy disk drive da 5,25\", chiamati \"Twiggy\", in grado di memorizzare fino a 871 kB. Poteva inoltre utilizzare un disco rigido esterno da 5 MB disponibile opzionalmente, il ProFile, originariamente progettato per l'Apple III. Il sistema operativo del Lisa era il Lisa OS: questo era dotato di multitasking cooperative e supportava la memoria virtuale, caratteristiche avanzate per l'epoca. Forse anche per colpa loro il Lisa risultava un computer lento: il Macintosh, infatti, dovr\u00e0 attendere anni per avere la memoria virtuale come anche per il multitasking cooperative, presente dalla versione 6 del Classic Mac OS. Concettualmente il Lisa ricorda lo Xerox Star, nel senso che entrambi sono macchine progettate per l'ufficio ed entrambi sono dotate di interfaccia grafica a icone.\nIl Lisa era venduto con in abbinamento un gruppo di programmi per l'ufficio denominato Workshop.\nVersioni.\nNel 1984 Apple rilasci\u00f2 il Lisa 2 in concomitanza con l'introduzione del primo Macintosh. Rispetto al primo Lisa, la nuova versione del computer presentava lo stesso floppy disk da 3,5\" e 400 KB del Macintosh. Il nuovo computer fu offerto in due varianti: il Lisa 2/5, abbinato ad un disco rigido Apple ProFile esterno da 5 MB, ed il Lisa 2/10, abbinato ad un disco rigido interno da 10 MB della Widget. Il prezzo oscillava fra 3.500 e 5.500 dollari, a seconda della versione. Per alcuni mesi Apple offr\u00ec anche l'aggiornamento gratuito dal Lisa 1 al Lisa 2/5, acquistabile in seguito per 595 dollari. L'aggiornamento dal Lisa 1 al Lisa 2/10 costava invece 2.495 dollari.\nPer sfruttare il successo commerciale del Macintosh, Apple decise di vendere il Lisa 2/10 anche come Macintosh XL: questo computer era in grado, attraverso un emulatore, di far funzionare i programmi originariamente scritti per il Macintosh. La linea del Lisa venne dismessa a met\u00e0 del 1985, mentre il Macintosh XL continu\u00f2 ad essere venduto fino ad agosto 1986.\nRicezione.\nIl Lisa \u00e8 stato il pi\u00f9 grosso fallimento commerciale dell'Apple dai tempi dell'Apple III. I potenziali utenti ritenevano il Lisa una macchina troppo costosa e relativamente lenta e quindi si rivolgevano alle macchine prodotte da IBM e dai concorrenti che sebbene fornissero un'interfaccia molto pi\u00f9 ostica e fossero pi\u00f9 limitate costavano molto meno. La definitiva morte del Lisa la si \u00e8 avuta nel 1984 con la presentazione del Macintosh che era dotato dell'interfaccia a icone e del mouse. Gli utenti non riuscivano a percepire la superiorit\u00e0 del Lisa rispetto al Macintosh dato che per gli utenti memoria virtuale e multitasking erano parole senza senso. Il Lisa \u00e8 un classico esempio di un prodotto troppo in anticipo per i suoi tempi.\nA quei tempi 96 kB di memoria RAM venivano considerati una stravaganza e superflui per la maggior parte degli usi. La generosa dotazione del Lisa venne vista come uno spreco di risorse e la sua generale lentezza non facilit\u00f2 la vita della macchina, dato che un utente che spende 10.000 dollari si aspettava una macchina velocissima, non una macchina avveniristica nella concezione ma lenta nella pratica quotidiana.\nSebbene sia stato un insuccesso commerciale il Lisa ha fatto molto parlare di s\u00e9. Era troppo costoso per una elevata diffusione ma per un certo periodo quasi ogni grande societ\u00e0 decise di dotare i suoi uffici principali di uno o due Lisa in condivisione per gli impiegati. Sebbene il software disponibile per il Lisa non fosse moltissimo, se utilizzato in congiunzione con una stampante ad aghi permetteva di realizzare delle relazioni e dei documenti dotati di una impaginazione e di una grafica quando i programmi per gli altri computer non consentivano di fare niente di tutto questo.\nIl Lisa veniva utilizzato principalmente per impaginare i documenti. Nonostante molti utenti lo utilizzassero il numero di computer effettivamente venduti fu molto ridotto. Questi utenti si abituarono per\u00f2 a utilizzare le interfacce a icona e quando fu disponibile il Macintosh lo accolsero a braccia aperte, dato che forniva una interfaccia grafica a un prezzo accessibile."}
{"id": "48122", "revid": "697352", "url": "https://it.wikipedia.org/wiki?curid=48122", "title": "Apple IIe Enhanced/Platinum", "text": ""}
{"id": "48123", "revid": "1186766", "url": "https://it.wikipedia.org/wiki?curid=48123", "title": "Ai", "text": "Informatica.\npreposizione articolato maschile plurale\nForma composta della prep. a e dell'art. i (R)"}
{"id": "48126", "revid": "697352", "url": "https://it.wikipedia.org/wiki?curid=48126", "title": "Apple IIc/IIc Plus", "text": ""}
{"id": "48127", "revid": "12067", "url": "https://it.wikipedia.org/wiki?curid=48127", "title": "Apple IIe", "text": ""}
{"id": "48128", "revid": "599013", "url": "https://it.wikipedia.org/wiki?curid=48128", "title": "Aj", "text": ""}
{"id": "48130", "revid": "328124", "url": "https://it.wikipedia.org/wiki?curid=48130", "title": "Apple II Plus", "text": ""}
{"id": "48131", "revid": "599013", "url": "https://it.wikipedia.org/wiki?curid=48131", "title": "Ak", "text": ""}
{"id": "48132", "revid": "125740570", "url": "https://it.wikipedia.org/wiki?curid=48132", "title": "Apple I", "text": "L'Apple I, inizialmente solo Apple Computer ed in seguito conosciuto anche come Apple-1, \u00e8 stato il primo computer prodotto dalla Apple Computer nonch\u00e9 uno dei primi microcomputer personali della storia.\nConcepito e progettato da Steve Wozniak, l'Apple I fu presentato nell'aprile 1976 all'Homebrew Computer Club di Palo Alto e fu commercializzato dal luglio 1976 all'agosto 1977 inizialmente al costo di 666,66 dollari, per una produzione complessiva di circa 200 esemplari.\nStoria.\nIl 5 marzo 1975 si riun\u00ec per la prima volta, nel garage di Gordon French a Menlo Park, l'Homebrew Computer Club, uno dei primi club formato da appassionati di computer, in occasione dell'arrivo nella zona del tour itinerante di presentazione dell'Altair 8800, uno dei primi microcomputer che aveva un prezzo accessibile anche ai comuni utenti. Steve Wozniak era un appassionato di elettronica e fu grazie a quella prima riunione che nacque in lui il desiderio di costruire un suo computer.\nWozniak inizi\u00f2 a disegnare lo schema del computer. Quando si tratt\u00f2 di scegliere il microprocessore da usare come CPU iniziarono i problemi. L'Altair 8800, costruito da Micro Instrumentation and Telemetry Systems (MITS), era basato sull'Intel 8080: Wozniak per\u00f2 non prese neanche in considerazione di usare quel processore perch\u00e9 all'epoca costava 179 dollari. Decise di ripiegare sul Motorola 6800, usato su uno dei computer che pi\u00f9 lo intrigavano, il Data General Nova, ma anche in questo caso c'era il problema del costo: il processore costava 175 $. Wozniak prosegu\u00ec quindi nel progetto del computer non potendo per\u00f2 acquistare la CPU. In seguito, durante l'estate del 1975, confidandosi con un suo amico Wozniak venne a sapere che MOS Technology aveva messo in commercio un processore che costava solo 25 $, il MOS 6502. Wozniak decise di adottarlo come CPU per il suo computer, ed inizi\u00f2 subito a scrivere un BASIC per il 6502. All'epoca Wozniak lavorava presso la Hewlett-Packard: grazie ad un suo collega che scrisse un emulatore del 6502 per uno dei computer che aveva a disposizione, Wozniak pot\u00e9 terminare la scrittura del suo BASIC. Terminato lo sviluppo del linguaggio, Wozniak inizi\u00f2 la costruzione vera e propria del computer.\nPer rendere di facile uso il computer Wozniak decise di realizzare un'interfaccia di comunicazione con l'utente basata su una tastiera piuttosto che su un pannello pieno di luci ed interruttori com'era l'Altair 8800. Per visualizzare i dati realizz\u00f2 anche un'interfaccia per collegare il computer ad un comune televisore domestico. Wozniak scrisse poi un rudimentale monitor, un programma salvato su ROM che era disponibile subito all'accensione della macchina e che leggeva la tastiera e visualizzava sullo schermo i caratteri corrispondenti ai tasti premuti; con questo monitor l'utente poteva inserire valori esadecimali da salvare in memoria e avviare un programma da una determinata locazione della memoria stessa. Siccome all'epoca il costo della RAM era elevato, per memorizzare i dati da visualizzare sul video Wozniak realizz\u00f2 un sistema basato su registri a scorrimento: ci\u00f2 faceva apparire il testo ad una velocit\u00e0 massima di 60 caratteri al secondo (veniva generato 1 carattere per ogni fotogramma dell'immagine inviata allo schermo). Montando 8 KB di RAM si poteva caricare il BASIC scritto da Wozniak nei primi 4 KB di memoria ed avere il restante per i propri programmi. Wozniak cur\u00f2 molto l'ottimizzazione del suo progetto, aiutato in questo da Steve Jobs, un suo vecchio amico: la versione finale del computer conteneva circa 30/40 chip, montati tutti su una singola scheda madre di 16\u00d712 pollici (ca. 40\u00d730 centimetri). L'alimentazione era a parte: il computer necessitava di 2 alimentatori per fornire le tensioni rispettivamente di 5 V e 12 V necessarie al suo funzionamento.\nIl computer fu presentato durante un incontro dell'Homebrew Computer Club, sollevando un certo interesse. Jobs propose quindi a Wozniak di realizzare alcune schede gi\u00e0 assemblate e di venderle ai membri del club. Il 1\u00ba aprile 1976 i due fondarono, insieme all'amico Ronald Wayne, la societ\u00e0 Apple Computer; vendendo il furgoncino Volkswagen di Jobs e la calcolatrice HP di Wozniak, misero insieme alcune migliaia di dollari con cui acquistarono i componenti necessari a iniziare la produzione delle prime schede dell'Apple I. Il primo manuale del computer fu scritto da Wayne: su questa documentazione il computer fu indicato come \"Apple 1\". Il computer fu presentato e venduto al club tra aprile e maggio del 1976. Paul Terrell, che aveva da poco aperto \"The Byte Shop\", la prima catena di negozi dedicati ai computer, fu molto impressionato dalla macchina e propose a Jobs l'acquisto di 50 computer gi\u00e0 assemblati e pronti all'uso per 500 $ cadauno, da consegnare in 30 giorni. Jobs accett\u00f2, ben sapendo che il costo dei componenti necessari a realizzare tutti quei computer era molto al di l\u00e0 delle loro possibilit\u00e0. Nonostante ci\u00f2, riusc\u00ec a convincere un fornitore di componenti ad accettare un pagamento a 30 giorni senza interessi. Con i componenti disponibili, i computer furono assemblati da Wozniak presso la sua postazione di lavoro alla Hewlett-Packard e poi testati e immagazzinati prima della vendita nel garage del padre di Steve Jobs. Alla consegna, nonostante i computer non fossero completi (l'acquirente finale doveva acquistare a parte una tastiera, due alimentatori e possedere un televisore o acquistare uno schermo), Terrell pag\u00f2 la cifra pattuita, rivendendo i computer a 666,66 $ l'uno, con una dotazione di memoria di 4 KB.\nIl debutto ufficiale avvenne il 28 agosto 1976 al \"PC'76\", una fiera di computer che si tenne ad Atlantic City (New Jersey) dove la neonata Apple mostr\u00f2 in funzione i suoi Apple I con il BASIC che Wozniak termin\u00f2 usando il televisore dell'albergo che li ospitava per poterlo presentare alla fiera nella sua versione definitiva. Nonostante il fatto che la Apple fosse in pratica sconosciuta e che il suo stand fosse abbastanza piccolo ed in fondo al salone e nonostante la presenza alla fiera di altri computer basati sul MOS 6502 (come il KIM-1) Jobs riusc\u00ec comunque a piazzare 20 ordini ad altrettanti rivenditori. Il prezzo di vendita di 666,66 $ fu abbassato nel mese di aprile del 1977 a 475 $ mentre il modello superiore, con 8 KB di RAM, fu ridotto a 575 $.\nIl computer rest\u00f2 in produzione fino a met\u00e0 del 1977, venendo venduto per alcuni mesi anche dopo l'introduzione del suo successore, l'Apple II. Complessivamente si stima che ne siano stati prodotti circa 200, tutti venduti tranne 25.\nDescrizione.\nL'Apple I \u00e8 semplicemente una scheda madre completamente assemblata. Per ottenere un computer funzionante bisogna aggiungervi un paio di alimentatori in grado di fornirle le tensioni elettriche richieste, una tastiera e collegarlo ad uno schermo, che andavano acquistati a parte da altri fornitori. Come accessorio era disponibile all'epoca anche un'interfaccia per cassette al costo di 75 dollari.\n\u00c8 per questo motivo che molti Apple I vennero assemblati in \"case\" di legno: non essendoci all'epoca un mercato di \"case\" per l'assemblaggio in proprio di un computer come c'\u00e8 oggi, molti utenti se lo costruirono da soli e spesso utilizzavano il legno. Terrell, comunque, per rendere pi\u00f9 appetibile il computer contatt\u00f2 un produttore di cabinet per una fornitura di contenitori in legno di acacia.\nNon c'\u00e8 da stupirsi se l'Apple I non era venduto come computer completamente assemblato. La prima generazione di microcomputer infatti non era destinata ad utenti generici bens\u00ec ad hobbisti dell'elettronica in grado di terminare l'assemblaggio senza problemi. Anzi i microcomputer di prima generazione spesso erano venduti in kit di montaggio, quindi la scheda madre completamente assemblata rappresentava un risparmio di tempo.\nLa scheda madre era molto semplice, conteneva solo 30 chip, ma questo non vuol dire che l'Apple I fosse poco evoluto. I primi microcomputer infatti si programmavano attraverso interruttori e comunicavano i risultati tramite LED. L'Apple I si programmava invece attraverso una tastiera alfanumerica e mostrava i risultati su uno schermo video. L'interfaccia utente visualizzata era testuale (non grafica come i computer di oggi) e monocromatica con una risoluzione di . Il segnale video si presentava sul connettore di uscita come video composito e alle medesime frequenze utilizzate dallo standard televisivo statunitense del tempo quindi in grado di essere visualizzato anche con un comune televisore domestico.\nEsemplari rimasti.\nSi stima che siano sopravvissuti tra i 30 e i 50 computer Apple I. A parte quelli nel tempo persi o rottamati, molti dei computer furono restituiti ad Apple per passare al modello successivo: quando infatti la societ\u00e0 present\u00f2 l'Apple II, contatt\u00f2 i proprietari del precedente modello offrendo dei forti sconti per passare a quello nuovo, anche per via del fatto che Wozniak era l'unica persona che poteva offrire assistenza per quella macchina, avendola progettata e costruita personalmente. I computer restituiti furono quasi tutti distrutti dalla stessa Apple, rendendo quel computer costruito in cos\u00ec pochi esemplari ancora pi\u00f9 raro. Anche per la loro rarit\u00e0, il loro valore \u00e8 in continua crescita. Nel 1999 un esemplare di Apple I venne venduto a un'asta per Nel novembre del 2010 un esemplare in perfette condizioni di Apple I \u00e8 stato acquistato dal collezionista italiano Marco Boglione all'asta da Christie's a Londra per L'esemplare \u00e8 stato venduto a un prezzo elevato (rispetto alla media di mercato) dato che era completo di scatola e documentazione originale, della fattura di vendita firmata dall'allora CEO Apple Steve Jobs, insieme a una sua lettera che risponde a domande tecniche sul computer. L'indirizzo di restituzione indicato sulla scatola corrispondeva alla casa dei genitori di Jobs, nel cui interno era allora ubicata la sede di Apple (non nel garage come a lungo \u00e8 stato detto, come recentemente puntualizzato da Steve Wozniak). Nel giugno 2012 \u00e8 stato venduto dalla casa d'aste Sotheby's di New York uno degli ultimi esemplari funzionanti per la cifra di Due anni dopo, 21 ottobre 2014, La casa d'aste BONHAMS, sempre newyorkese, ha registrato il prezzo record di 905.000 Dollari per un altro esemplare funzionante. Al 2017, sono solo 8 gli esemplari funzionanti ancora in circolazione.\nCloni.\nIn tempi recenti sono stati realizzati diversi cloni dell'Apple I. Uno dei primi cloni compatibili a livello software realizzato con componenti moderni \u00e8 stato il Replica 1, venduto in quantit\u00e0 limitate dal 2003 fino al 2014 subendo alcune modifiche nel corso della sua produzione. Come l'originale, era basato su un MOS 6502 ed un MOS 6520 PIA per gestire la tastiera ed il video; era dotato di 32 KB di RAM e di 8 KB di EEPROM per ospitare il firmware del computer (che doveva essere scaricato a parte e scritto sulla EEPROM dall'utente). Connettori PS/2 e ATX permettevano di collegare al computer alimentatori e tastiere dei computer moderni. L'ultima versione era denominata \"Replica 1 plus\" ed era venduta a circa 149 $.\nIn seguito \u00e8 stata messa in produzione anche una replica molto fedele basata sulla riproduzione della scheda madre e della Cassette Interface. Detta replica si chiama Apple 1 Replica Mimeo e funziona sullo stesso hardware dell'originale."}
{"id": "48134", "revid": "110157", "url": "https://it.wikipedia.org/wiki?curid=48134", "title": "Apple III", "text": "L'Apple III, trascritto come Apple /// nel logo, \u00e8 un personal computer prodotto e commercializzato da Apple Computer dal 1980 al 1984 come successore dell'Apple II. Fu il primo computer Apple pensato per le aziende e a essere progettato da un gruppo di sviluppo e non, come i precedenti modelli, dal solo Steve Wozniak, oltre ad avere di serie un'unit\u00e0 a dischi e un monitor proprio e a non doversi quindi pi\u00f9 collegare a un televisore. Fu anche il primo fallimento commerciale di Apple.\nStoria.\nAppena introdotto sul mercato l'Apple II aveva riscosso un immediato successo commerciale, ispirando anche la creazione di importanti software da ufficio quali VisiCalc, Multiplan e Apple Writer. Ma nonostante ci\u00f2, i vertici societari pensavano che le vendite che il computer stava facendo registrare non avrebbero potuto continuare per molto tempo perch\u00e9 l'Apple II aveva un'architettura hardware, un sistema operativo ed un ambiente di sviluppo limitati. Il problema era maggiormente sentito per via del fatto che l'Apple II era anche la principale fonte di reddito: Apple temeva quindi che se fosse calato l'interesse per il computer gli affari si sarebbero messi male. Fu deciso quindi di iniziare lo sviluppo di un nuovo computer che colmasse queste lacune: doveva essere pi\u00f9 performante del suo predecessore e pensato anche come macchina da ufficio.\nIl progetto dell'Apple III nacque nel 1978 sotto la guida di Wendell Sander con il nome in codice di \"Sara\", dal nome di sua figlia. Per l'Apple III fu sviluppato anche un nuovo sistema operativo, l'Apple SOS, pi\u00f9 evoluto rispetto all'Apple DOS dell'Apple II: il SOS era inizialmente l'acronimo di \"\"Sara's Operating System\" ma fu cambiato in \"Sophisticated Operating System\"\" prima della commercializzazione del computer.\nL'Apple III fu inizialmente presentato il 19 maggio 1980 alla \"National Computer Conference\" di Anaheim (California) ma, a causa di alcuni problemi di affidabilit\u00e0, Apple dovette rivedere il progetto ed il computer fu ufficialmente commercializzato a partire dall'autunno del 1980. La scelta di non dotare il sistema di una ventolina di raffreddamento caus\u00f2 problemi di surriscaldamento e conseguenti malfunzionamenti vari tanto da costringere Apple a richiamare i computer ed a sostituire 14.000 schede madri difettose. Il progetto fu nuovamente rivisto ed il computer fu ripresentato nell'autunno del 1981. Nel mese di dicembre del 1983 fu presentato l'Apple III+, che sistemava definitivamente i problemi hardware del computer ma era ormai troppo tardi per salvare commercialmente la macchina, che si era costruita una fama di inaffidabilit\u00e0 che gravava pesantemente sulle sue vendite. L'Apple III fu perci\u00f2 tolto di produzione il 24 aprile 1984.\nCaratteristiche tecniche.\nDi seguito le caratteristiche tecniche principali dell'Apple III:\nIl computer fu progettato per essere compatibile con il suo predecessore perch\u00e9 il parco software dell'Apple II era uno dei fattori del suo successo. Per far ci\u00f2 fu scelto di dotare l'Apple III della stessa CPU dell'Apple II, un 6502 prodotto da \"SinerTek\" con clock portato a 2\u00a0MHz. La RAM di serie era di 128 kB, pi\u00f9 del doppio di quella montata sul precedente modello ed espandibile fino a 256 kB: date le limitazioni di indirizzamento del 6502 (64 kB) l'accesso a tutta la memoria avveniva tramite la tecnica del bank switching. Alcuni produttori terzi avevano realizzato anche delle schede di espansione che portavano la RAM a 512 kB. Il computer era dotato di un'unit\u00e0 a dischi da 5,25\" Shugart con capacit\u00e0 di 143 kB. La ROM del computer era di 4 kB e conteneva il firmware necessario a caricare l'Apple SOS dal dischetto. Internamente erano presenti 4 porte (contro le 8 dell'Apple II) per il montaggio di schede di espansione.\nL'Apple III non solo era in grado di gestire una modalit\u00e0 video testuale da 40/80\u00d724 caratteri ma supportava anche una modalit\u00e0 grafica a 280\u00d7192 pixel con 6 colori oppure a 560\u00d7192 con 1 colore. La tastiera era dotata di 74 tasti con il tastierino numerico separato.\nPer scelta di Steve Jobs, che segu\u00ec come responsabile il progetto dell'Apple III, il computer non fu dotato di un sistema interno di raffreddamento attivo perch\u00e9 Jobs reputava le ventoline \"troppo rumorose e poco eleganti\". Fu deciso quindi di realizzare il case in un unico, robusto, blocco di alluminio confidando sul fatto che il metallo avrebbe dissipato il calore prodotto.\nSoftware.\nUno dei limiti dell'Apple DOS 3.3 dell'Apple II era il modo in cui venivano indirizzate le risorse: l'utente doveva installare le schede di espansione in determinate porte interne e poi indicare queste porte in modo esplicito. L'Apple SOS permetteva invece di indirizzare le risorse per nome piuttosto che per indirizzo fisico lasciando libert\u00e0 all'utente sulla porta da scegliere dove montare le schede acquistate. L'Apple III integrava inoltre un nuovo interprete BASIC, l\"'Apple III Business BASIC\", che supportava i numeri in virgola mobile (non gestiti dall'Integer BASIC dell'Apple II), numeri interi a 19 cifre e specifici comandi per accedere al disco e manipolare le stringhe.\nNato come sostituto dell'Apple II, l'Apple III fu progettato per essere compatibile con il software scritto per il suo predecessore cos\u00ec da favorire la migrazione degli utenti verso il nuovo sistema. Apple per\u00f2 non voleva che gli utenti continuassero ad utilizzare solo software per l'Apple II sulla nuova macchina, l'emulazione era limitata al modello base dell'Apple II+ da 48 kB, bloccando la possibilit\u00e0 di accedere alle funzionalit\u00e0 aggiuntive messe a disposizione dal nuovo hardware, come ad esempio la grafica a colori.\nPeriferiche.\nL'Apple III era dotato di un orologio in tempo reale con funzioni di calendario che, per\u00f2, non funzion\u00f2 mai a dovere tanto che Apple fu costretta prima a disattivarlo nella revisione del 1981 e poi a sostituirlo con un'unit\u00e0 finalmente funzionante nel modello III+.\nOltre a quella integrata, il computer poteva gestire altre 3 unit\u00e0 a dischi esterne, connesse tramite l'apposita porta. Per questo computer fu appositamente sviluppato il lettore di dischi Disk III ma l'Apple III era comunque capace di gestire le unit\u00e0 Disk II dell'Apple II, anche se queste dovevano essere debitamente modificate.\nNel 1981 Apple present\u00f2 il disco rigido Apple ProFile, un'unit\u00e0 da 5 MB di capacit\u00e0 venduto a 3.499$, che si collegava al computer mediante l'uso di una porta di espansione interna.\nVersioni.\nLa prima revisione.\nI primi modelli di Apple III soffrivano di alcuni problemi di affidabilit\u00e0, dovuti al progetto iniziale del computer non sufficientemente testato, perci\u00f2 Apple fu costretta a rivedere il progetto ed a posticiparne la commercializzazione, che inizi\u00f2 nell'autunno del 1980. La scelta di non dotare il computer di ventoline di raffreddamento si rivel\u00f2 infelice: il surriscaldamento causava la deformazione della scheda madre con la conseguenza che i chip lentamente si sfilavano dai loro zoccoli ed il computer iniziava a non funzionare pi\u00f9. In attesa della sostituzione della scheda madre (ne furono cambiate circa 14.000) Apple suggeriva di sollevare di qualche centimetro la parte anteriore della macchina e di lasciarla poi cadere sulla scrivania: questo metodo permetteva ai piedini dei chip di tornare temporaneamente nelle loro sedi e di far ripartire il computer.\nA causa di questi problemi Apple modific\u00f2 il computer e lo reintrodusse nell'autunno del 1981 con una scheda madre modificata, con la RAM di serie portata a 256 kB e con l'adozione del MOS 6502B: il prezzo fu abbassato a 3.495$. Fu offerto anche il ProFile, un disco rigido esterno da 5 MB di capacit\u00e0.\nL'Apple III+.\nNonostante le correzioni effettuate, il computer continuava ad essere afflitto da alcuni problemi, primo fra tutti l'orologio in tempo reale che non funzionava. Anche il costo eccessivo rispetto ad altri computer era un fattore limitante delle vendite.\nPer ovviare a questi difetti, Apple present\u00f2 nel dicembre del 1983 l'Apple III+, o Apple III Plus. Offerto al prezzo di circa 2.995$, l'Apple III+ aveva l'orologio interno funzionante, una nuova tastiera simile a quella dell'Apple IIc e la plastica esterna di un colore pi\u00f9 chiaro. Il sistema operativo SOS era inoltre aggiornato alla versione 1.3.\nL'insuccesso commerciale.\nIl computer fu un disastro commerciale. Non ebbe successo, dato che costava molto, e non vi furono programmi che sfruttassero adeguatamente le sue potenzialit\u00e0; poi, fu soggetto a molti problemi tecnici, sia software che hardware. Nonostante la presentazione del modello \"Plus\", l'Apple III si era costruito la fama di computer inaffidabile. A ci\u00f2 va aggiunto che nel 1981 IBM present\u00f2 il suo PC a 16 bit che si afferm\u00f2 velocemente come standard per le macchine professionali da ufficio: l'Apple III, invece, per mantenere la compatibilit\u00e0 con l'Apple II, era stato dotato di una CPU ad 8 bit del 1975.\nQuesti fattori limitarono la diffusione della macchina: alla fine del 1983 erano stati venduti solo 75.000 esemplari di Apple III, quanto l'Apple II registrava in un solo mese. L'introduzione dell'Apple III+ non aiut\u00f2 il computer a risollevarsi commercialmente ed Apple decise di cessarne la produzione il 24 aprile 1984, togliendolo definitivamente dal listino nel mese di settembre del 1985. In totale sono stati venduti circa 120.000 computer, fra Apple III e III+."}
{"id": "48135", "revid": "17204", "url": "https://it.wikipedia.org/wiki?curid=48135", "title": "Apple IIgs", "text": ""}
{"id": "48136", "revid": "228587", "url": "https://it.wikipedia.org/wiki?curid=48136", "title": "Am", "text": ""}
{"id": "48139", "revid": "732240", "url": "https://it.wikipedia.org/wiki?curid=48139", "title": "Macintosh ED", "text": ""}
{"id": "48140", "revid": "599013", "url": "https://it.wikipedia.org/wiki?curid=48140", "title": "Ao", "text": ""}
{"id": "48142", "revid": "599013", "url": "https://it.wikipedia.org/wiki?curid=48142", "title": "Ap", "text": ""}
{"id": "48145", "revid": "599013", "url": "https://it.wikipedia.org/wiki?curid=48145", "title": "Aq", "text": ""}
{"id": "48150", "revid": "599013", "url": "https://it.wikipedia.org/wiki?curid=48150", "title": "Av", "text": ""}
{"id": "48152", "revid": "599013", "url": "https://it.wikipedia.org/wiki?curid=48152", "title": "Aw", "text": ""}
{"id": "48154", "revid": "228587", "url": "https://it.wikipedia.org/wiki?curid=48154", "title": "Ax", "text": ""}
{"id": "48157", "revid": "1494169", "url": "https://it.wikipedia.org/wiki?curid=48157", "title": "Bagnara", "text": ""}
{"id": "48159", "revid": "287204", "url": "https://it.wikipedia.org/wiki?curid=48159", "title": "Bagnoli", "text": ""}
{"id": "48160", "revid": "373458", "url": "https://it.wikipedia.org/wiki?curid=48160", "title": "Bagnolo", "text": ""}
{"id": "48162", "revid": "1494169", "url": "https://it.wikipedia.org/wiki?curid=48162", "title": "Baldissero", "text": ""}
{"id": "48164", "revid": "287204", "url": "https://it.wikipedia.org/wiki?curid=48164", "title": "Barbarano", "text": ""}
{"id": "48167", "revid": "599013", "url": "https://it.wikipedia.org/wiki?curid=48167", "title": "Ay (faraone)", "text": "Biografia.\nNativo di Akhmin, dai greci chiamata Panopoli, fu un funzionario di notevole importanza durante il regno di Akhenaton, durante il quale ricopr\u00ec gli incarichi di: \"portatore del flabello alla destra di sua maest\u00e0\", \"capo di tutti i cavalli del re\", \"primo degli scribi di sua maest\u00e0\", \"padre del Dio\". Non \u00e8 chiaro se fosse di ascendenza regale o meno. Intorno alle sue origini si sono sviluppate molteplici teorie. Una di queste sostiene che Ay e sua moglie Tey fossero i genitori di due grandi spose reali: Nefertiti, moglie di Akhenaton, e Mutnodjemet, moglie di Horemheb. D'altro canto, pare ormai certo che Tey non potesse essere la madre carnale di Nefertiti, alla luce del suo titolo di \"nutrice della Grande sposa reale\" (Nefertiti stessa).\nUn'altra versione suggerisce che Ay fosse il fratello (o fratellastro) di Tiy, \"Grande sposa reale\" di Amenhotep III, fatto che renderebbe Ay zio materno di Akhenaton. Le due teorie non sono mutuamente esclusive, ma entrambe spiegherebbero l'alto status al quale Ay assurse durante il regno di Akhenaton. Dopo la morte di questi e dopo gli effimeri regni dei suoi immediati successori Ankhtkeperura e Smenkhara, Ay fece parte del consiglio di reggenza che govern\u00f2 l'Egitto durante la minorit\u00e0 di Tutankhamon, asceso al trono ad appena 9 anni d'et\u00e0. La sua influenza, che ne aveva fatto uno statista potentissimo con un'esperienza di 25 anni accanto ai troni di Akhenaton e Tutankhamon, gli permise di succedere a quest'ultimo al momento della sua morte prematura, nell'inverno del 1323 a.C.. Tutankhamon non era stato in grado di generare eredi, e la teoria che il vecchio Ay ne abbia sposato la giovane moglie e sorellastra, Ankhesenamon - figlia di Akhenaton e Nefertiti - per dare sostegno alla sua posizione, non possiede riscontri al di fuori di un anello, gi\u00e0 noto ad Howard Carter, in cui i nomi di Ay e della vedova di Tutankhamon sono affiancati. La questione \u00e8 tuttora dibattuta. Meno chiaro \u00e8 il ruolo che ebbe il generale Horemheb nella successione al giovane faraone: sotto Tutankhamon egli recava infatti il titolo di \"rappresentante del Signore delle Due Terre\", e i suoi diritti alla successione non erano trascurabili. Si rivel\u00f2 forse determinante, per il potentissimo funzionario, l'ipotetico matrimonio con la vedova reale; potrebbe essere questo uno degli argomenti pi\u00f9 semplici per spiegare l'inattesa successione di Ay a discapito del capo dell'esercito, Horemheb.\nComunque nelle pitture della tomba di Tutankhamon, Ay \u00e8 raffigurato mentre esegue la \"cerimonia di apertura della bocca\"; rito questo riservato esclusivamente all'erede designato, e difatti Ay vi appare di gi\u00e0 rivestito della corona blu \"khepresh\".\nSi suppone che per allestire in soli 60 giorni la tomba di Tutankhamon e quindi legittimare il suo diritto di salire al trono, abbia saccheggiato le tombe di Nefertiti ed Akhenaton. A sostegno di questa teoria sta il fatto che nella tomba di Tutankhamon siano stati ritrovati, gettati in una confusione che d\u00e0 idea della frenesia dell'allestimento, oggetti destinati al corredo funebre di una regina, e il fatto che il corredo funebre accumulato in quella tomba non potesse essere stato preparato dallo stesso Tutankhamon in cos\u00ec poco tempo (in realt\u00e0, nel 2015, analizzando la tomba del faraone, si scopr\u00ec che questa era stata ricavata dalla tomba di Nefertiti, rimasta inglobata nella struttura). Salito al trono in et\u00e0 gi\u00e0 molto avanzata, 69 anni, regn\u00f2 per soli quattro anni. Continu\u00f2 l'opera di moderata restaurazione iniziata ai tempi di Tutankhamon, comunque differente dalla veemente restaurazione che sar\u00e0 di Haremhab. Edific\u00f2 per s\u00e9 un tempio funerario nel complesso templare di Medinet Habu.\nUno dei personaggi chiave del regno di Ay fu il generalissimo Nakhtmin, forse figlio suo e della prima moglie Iuy, \"adoratrice di Min\" e \"cantrice di Iside\", forse madre di Nefertiti e Mutnodjmet. Quel che \u00e8 certo \u00e8 che Nakhtmin fu l'erede designato al trono, che per\u00f2 non raggiunse mai, forse morendo prima di Ay. Se non figlio carnale di Ay, Nakhtim dovette essere certamente stato adottato dall'anziano faraone in quanto una sua statua danneggiata, conservata presso il Museo egizio del Cairo, lo chiama \"figlio della carne del re\"; indubbi anche i suoi titoli di \"principe della corona\" e \"figlio del re\". Alla morte di Ay, il trono destinato a Nakhtmin and\u00f2 ad Horemheb.\nLa sua tomba a Tell el-Amarna, che non venne mai usata, contiene una delle versioni pi\u00f9 complete dell\"'Inno all'Aton\". Ay venne sepolto nella tomba KV23 nella Valle Ovest, detta anche \"Valle delle scimmie\", in una tomba che si pensa fosse stata preparata originariamente per Tutankhamon. La sua mummia non \u00e8 stata mai trovata. Come per i suoi predecessori anche la memoria di Ay sub\u00ec la furia iconoclasta di Horemheb, suo successore, che con Ay non aveva rapporti di parentela; il suo sarcofago fu spezzato in molti frammenti. I monumenti e i resti del regno di Ay sono quindi estremamente rari."}
{"id": "48169", "revid": "399", "url": "https://it.wikipedia.org/wiki?curid=48169", "title": "Piano (geometria)", "text": "Il piano \u00e8 un concetto primitivo della geometria, ossia un concetto per il quale non esiste una definizione formale e che si suppone intuitivamente comprensibile e/o esperienzialmente acquisito, pertanto un'idea universalmente accettata e unica rappresentabile con oggetti concreti che fungono da esempio ma che per la loro sussistenza stessa non risolvono pienamente il concetto (gli altri concetti primitivi della geometria sono il punto e la retta).\nNel caso del piano per rappresentarlo idealmente si pensi a un foglio di carta di dimensioni infinite: il piano \u00e8 l'idea, il concetto astratto, ma non \u00e8 il foglio di carta sia perch\u00e9 questo ha uno spessore e un piano ideale non ne ha e sia perch\u00e9 non \u00e8 possibile produrre o ritrovare un foglio di carta di dimensioni infinite.\nIn definitiva, esso:\nLe relazioni che intercorrono tra un piano e i punti e le rette che esso contiene sono espresse dagli assiomi di Euclide e dagli assiomi di Hilbert.\nPiani nello spazio tridimensionale.\nL'equazione canonica del piano nello spazio tridimensionale formula_2 \u00e8 del tipo: \ncon formula_4 e formula_5 non tutti nulli.\nEquazione cartesiana.\nPiano passante per tre punti.\nSiano formula_6 tre punti dello spazio non allineati. Per questi tre punti passa uno e un solo piano formula_7.\nUn punto formula_8 appartiene al piano formula_7 solo se il vettore formula_10 \u00e8 combinazione lineare dei vettori formula_11 e formula_12, ossia se\nSviluppando il determinante con la regola di Laplace rispetto alla prima riga si ottiene:\ndove\nInfine, per ottenere l'equazione canonica del piano, si definisce formula_16 come segue:\ndove formula_18 \u00e8 un punto che appartiene al piano, pertanto in questo caso si possono utilizzare le coordinate di un punto qualsiasi fra formula_19, formula_20 e formula_21.\nPosizioni reciproche di due piani.\nSi pu\u00f2 studiare la posizione reciproca di due piani mettendo a sistema le loro equazioni. Quando la matrice dei coefficienti ha rango 2, il sistema \u00e8 compatibile e risulta ammettere una semplice infinit\u00e0 (formula_22) soluzioni, che rappresentano tutti i punti della retta di intersezione tra i due piani. Quando la matrice dei coefficienti ha rango 1, le soluzioni ammesse sono una doppia infinit\u00e0 (formula_23) e i piani risultano essere paralleli e coincidenti (parallelismo improprio). Se infine la matrice dei coefficienti ha rango 0, il sistema risulta essere incompatibile e i piani sono paralleli e distinti (parallelismo proprio).\nDistanza di un punto da un piano.\n\u00c8 possibile calcolare la distanza di un punto formula_24 da un piano formula_7 utilizzando la seguente formula:\nIn particolare, se formula_27, allora il punto formula_1 appartiene al piano formula_7."}
{"id": "48172", "revid": "399", "url": "https://it.wikipedia.org/wiki?curid=48172", "title": "Concetto primitivo", "text": "Un concetto primitivo o nozione primitiva , in molte presentazioni matematiche, indica un concetto che, per la propria semplicit\u00e0 ed intuitivit\u00e0, si rinuncia a definire mediante termini e concetti gi\u00e0 definiti all'interno di un sistema formale, e che al contrario si sceglie di sfruttare per formulare la definizione di altri concetti; pertanto un concetto primitivo si accetta senza spiegazioni perch\u00e9 il suo significato \u00e8 ovvio.\nIn molte esposizioni della teoria degli insiemi, l'insieme stesso \u00e8 considerato un concetto primitivo. Infatti \u00e8 pressoch\u00e9 impossibile darne una definizione che non ricorra a impegnative nozioni della logica matematica senza usare termini come \"lista\", \"complesso di\", \"aggregato\", \"raggruppamento\", ecc. che, in realt\u00e0, non sarebbero altro che sinonimi di tale concetto.\nAnche molte esposizioni della geometria fanno riferimento a entit\u00e0 fondamentali che svolgono il ruolo dei concetti primitivi. Nella geometria euclidea sono il punto, la retta e il piano; questi di solito vengono suggeriti passando da una visione di entit\u00e0 sensibili ad una visione immaginativa con un processo di idealizzazione che conduce ad entit\u00e0 formali con il ruolo di modelli delle corrispondenti sensibili. \nPer esempio il concetto di punto viene suggerito dall'osservazione di un granello di sabbia o dalla punta di uno spillo; il concetto di retta da un sottile filo di seta o da un raggio di luce; il concetto di piano dalla superficie tranquilla di uno specchio d'acqua.\nAssiomatizzazione delle teorie e concetti primitivi.\nIn un sistema assiomatico si danno due tipi di oggetti \"fondamentali\":\nMettendo assieme i \"concetti non definiti\" con gli \"enunciati non dimostrati\" si ottiene il fondamento di un sistema deduttivo, il \"punto di partenza\" da cui ricavare tutti gli altri teoremi e concetti.\nNessuna teoria, tuttavia, nasce direttamente come sistema assiomatico rigoroso e formale, ma in molti casi si sviluppa per lungo tempo a partire dalla intuizione di alcuni concetti fondamentali ritenuti noti e di alcune loro relazioni che si assumono come fondamentali, anche grazie a loro caratteristiche di intuitiva evidenza. Ad esempio si pu\u00f2 cominciare a parlare di \"insieme\" dando per scontato che tutti sappiano intuitivamente che cosa \u00e8 un insieme, dal momento che se si parla dell'\"insieme degli esseri umani\" o dell'\"insieme delle balene\" tutti possono concordare sulle caratteristiche dell'entit\u00e0 di cui si sta parlando. Quando poi questi concetti non siano gi\u00e0 noti intuitivamente, si ricorre ad alcuni semplici esempi, fidando che gli interlocutori possano ricavare intuitivamente il significato del termine, anche quando esso non venga definito in modo esplicito.\nA mano a mano che la teoria viene sviluppata, il problema di spiegare \"che cosa sono\" quegli oggetti considerati fondamentali e intuitivamente noti si fa sempre pi\u00f9 pressante. Ci\u00f2 accade per diverse ragioni:\nQuest'ultimo caso, quello della comparsa dei \"paradossi\" \u00e8 uno dei momenti in cui la sensibilit\u00e0 filosofica di chi cerca i \"fondamenti\" si incontra con la sensibilit\u00e0 scientifica di chi cerca di sviluppare delle \"conoscenze\". Finch\u00e9 il matematico o lo scienziato riescono a dimostrare teoremi e scoprire relazioni precedentemente ignote, possono trascurare di porsi delle domande come: \"Che cosa \u00e8 un insieme?\" o \"Che cosa \u00e8 un numero?\". Quando per\u00f2 il loro modo di procedere porta a dimostrare un'affermazione ed anche l'affermazione contraria, allora la disciplina sembra precipitare nel vuoto, e diventa impellente cercare di rispondere a quelle domande. Si tratta di fasi di grande crisi ma anche di crescita, perch\u00e9 gli \"addetti ai lavori\" sono costretti a confrontarsi fra di loro sui significati dei termini che usano per addivenire a delle affermazioni condivise e intersoggettive, e sono anche costretti a interrogare se stessi e la propria disciplina, ponendosi domande che difficilmente si sarebbero poste se non avessero dovuto affrontare un evento critico.\nNel momento in cui ci si comincia a porre domande sul significato dei termini fondamentali, considerati primitivi e noti per intuizione, si prova un grande disorientamento, legato alla sensazione di star precipitando in dei circoli viziosi. Ad esempio se si cerca di rispondere alla domanda: \"Che cosa \u00e8 un numero?\", si resta interdetti, e nell'abbozzare una qualunque risposta ci si accorge di star usando dei concetti, come \"quantit\u00e0\" o \"pluralit\u00e0\", che a loro volta rimandano al concetto di \"numero\". Parimenti se si cerca di rispondere alla domanda: \"Che cosa \u00e8 un insieme?\", qualunque risposta si tenti di dare nominer\u00e0 una \"collezione\", o una \"molteplicit\u00e0\", o qualche altro concetto che alla fine, se indagato, mostrer\u00e0 di rimandare a quello di insieme, cio\u00e8 al concetto che si intendeva definire. Un altro concetto che sembra essere irriducibile \u00e8 quello di \"successione\": se si cerca di dire che cos'\u00e8 una successione ci si ritrova puntualmente a parlare di \"elenco\" o \"lista\", o \"sequenza\", o altri concetti simili, che alla fine rimandano all'idea di disporre una... successione di oggetti in modo ordinato, uno di seguito all'altro.\nA questo punto si crea una situazione singolare: quei concetti che se affidati alla intuizione sembravano essere noti ed evidenti a chiunque, o facilmente illustrabili a chiunque sulla base di pochi semplici esempi, sono gli stessi concetti che si dimostrano estremamente refrattari a lasciarsi definire a partire da altri concetti pi\u00f9 fondamentali. Questi concetti fondamentali mostrano di avere quasi una duplice natura: risultano \"intuitivamente facili\" e \"rigorosamente difficili\", sicch\u00e9 quando si voglia impostare in modo rigoroso un concetto che l'intuizione acquisisce in modo immediato come \"evidente\", ci si trova di fronte a problemi filosofici profondissimi. Si ha la netta impressione di essere arrivati davvero alle colonne d'Ercole delle definizioni, e che qualunque tentativo di andare oltre sia destinato a fallire. D'altra parte se anche si trovasse il modo di ricondurre questi concetti a qualche altro concetto pi\u00f9 fondamentale, o di ricondurre tutti i concetti fondamentali a uno solo (cosa che, con qualche difficolt\u00e0, \u00e8 effettivamente possibile), resterebbe comunque il problema di definire quell'ultimo concetto fondamentale, il quale non potrebbe essere ricondotto a nessun altro concetto senza innescare una sorta di circolo vizioso.\nDunque da una parte si deve rinunciare a definire qualunque concetto sulla base di qualche altro concetto, ma allo stesso tempo ci si trova a dover affrontare dei problemi che impongono ci\u00f2 che verrebbe da chiamare una \"definizione rigorosa\" di quei concetti.\nDefinizione esplicita e implicita.\nNella situazione di stallo descritta sopra, anche il matematico o lo scienziato sono costretti, magari loro malgrado, ad improvvisarsi filosofi, ed a chiedersi che cosa si debba intendere per definizioni, in che cosa debba consistere la risposta alla domanda \"che cosa \u00e8?\", o quando si possa dire di aver detto il \"significato\" di un termine. Tutte queste domande hanno qualcosa in comune, poich\u00e9 ci\u00f2 che si sta cercando di fare \u00e8 di \"definire la definizione\", o di dire \"l'essenza dell'essere\", o di spiegare il \"significato di significato'\".\nIn questi problemi il filosofo ci pu\u00f2 passare anche tutta la vita, poich\u00e9 in fondo \u00e8 il suo mestiere, ma il matematico o lo scienziato in qualche modo hanno bisogno di venirne fuori, e una maniera di venirne fuori \u00e8 \"agire\": imboccare una certa strada e percorrerla, senza cercare preventivamente di dimostrare che \u00e8 quella \"giusta\", ma lasciandosi condurre da essa.\nQuesto \u00e8 ci\u00f2 che fece, ad esempio, David Hilbert, quando trovandosi nella impossibilit\u00e0 di ricondurre i concetti fondamentali della geometria (\"punto\", \"retta\", \"giacere fra\", eccetera) e nella esigenza di riformulare i postulati della geometria in modo rigoroso, con una buona dose di spregiudicatezza rinunci\u00f2 a priori a qualunque tentativo di definire quei concetti in modo \"esplicito\", e si limit\u00f2 a costruire un sistema assiomatico che \"funzionasse\", ovvero che fosse in grado di dimostrare teoremi geometrici, coprendo tutte le possibili domande della geometria e senza mai produrre delle contraddizioni.\nCompiuta questa impresa, Hilbert sostenne che il sistema assiomatico, per il semplice fatto di \"funzionare\", ovvero di poter rispondere con coerenza e completezza alle domande che si potevano porre su quei concetti fondamentali, in qualche modo era in grado di \"definire\" quei concetti. Non si trattava per\u00f2 di una definizione esplicita, come quella che si d\u00e0 quando un concetto viene esplicitamente ricondotto ad un altro, ma di una definizione implicita.\nCos\u00ec secondo Hilbert quando si affronta il problema dei fondamenti si trova una stretta relazione fra i \"concetti non definiti\" e gli \"enunciati non dimostrati\", che a sua volta \u00e8 legata alla stretta relazione esistente fra dimostrazioni e definizioni. Presi separatamente gli uni e gli altri sembrano destinati ad essere fondati sul nulla, ma messi assieme costituiscono una struttura in grado di \"funzionare\", sicch\u00e9 si ha l'impressione che i concetti fondamentali e gli assiomi siano in grado, in un certo senso, di fondarsi reciprocamente.\nL'approccio spregiudicato di Hilbert, che dopo secoli di dispute filosofiche tagliava il nodo gordiano della definizione dei concetti con un colpo secco e un fatto compiuto, suscit\u00f2 ampie controversie. Anche lo stesso Frege, che pure era uno dei padri dell'assiomatizzazione, contest\u00f2 il lavoro di Hilbert sostenendo come una teoria costruita in modo rigoroso non potesse utilizzare termini il cui significato non fosse stato preventivamente spiegato in modo esauriente e rigoroso. Frege sosteneva, insomma, che le definizioni dovessero dare i \"significati\", e che gli assiomi dovessero dire delle \"verit\u00e0\", e che non fosse ammissibile che un sistema assiomatico potesse \"autofondarsi\" senza cercare i propri fondamenti in un qualche \"stato di cose\" esterno ad esso, a cui fare riferimento.\nQuesta \u00e8 appunto la caratteristica principale del metodo adottato da Hilbert per costruire un sistema assiomatico: il sistema risulta chiuso in s\u00e9 stesso, autoreferenziale, autonomamente capace di provare di essere \"vero\", per il semplice fatto di essere autoconsistente e completo, cio\u00e8 di saper rispondere a tutte le domande che \u00e8 in grado di porsi e di non rispondere mai in modo contraddittorio. E tutto questo senza mai dover uscire da s\u00e9 per fare riferimento a qualche realt\u00e0 esterna, una realt\u00e0 costituita da oggetti che sarebbero i \"significati\" dei termini, e da stati di fatto che corrisponderebbero alla \"verit\u00e0\" degli assiomi e dei teoremi via via dimostrati. \nCi sono due grandi critiche che si possono muovere a questo approccio, ed entrambe sono state ampiamente avanzate e anche dibattute per tutto il corso del XX secolo e fino ad oggi:\nQuesto secondo problema \u00e8 quello che si \u00e8 posto Kurt G\u00f6del, dimostrando i suoi famosi teoremi di incompletezza che sembrano pregiudicare irrimediabilmente la possibilit\u00e0 di costruire sistemi assiomatici fondati unicamente su s\u00e9 stessi e riferiti unicamente a s\u00e9. Non tutti ritengono per\u00f2 che i teoremi di G\u00f6del abbiano dimostrato l'impossibilit\u00e0 del progetto di Hilbert, e la questione rimane ancora aperta.\nOggi la matematica sta affrontando di nuovo il problema dell'\"autofondazione\". Il dibattito si \u00e8 aperto sulla teoria delle categorie, la quale mette in campo un imponente apparato teorico il cui scopo ultimo sembrerebbe quello di rendere la meta-matematica (cio\u00e8 qualunque \"discorso sulla matematica\", e dunque anche qualunque discorso atto a \"fondare\" la matematica) un fatto algebrico. In questo modo la matematica verrebbe ad essere la disciplina delle discipline, l'unica in grado di autofondarsi, e, come tale, anche la disciplina su cui tutte le altre dovrebbero essere fondate. La matematica, insomma, prenderebbe il posto che Aristotele avrebbe voluto assegnare alla metafisica, ovvero quella disciplina che avrebbe dovuto dire \"l'essenza dell'essere\", cos\u00ec come - dopo la \"svolta linguistica\" - la semiotica pens\u00f2 di poter dire il \"significato di 'significato'\"."}
{"id": "48174", "revid": "20654", "url": "https://it.wikipedia.org/wiki?curid=48174", "title": "Barberino", "text": ""}
{"id": "48175", "revid": "1305772", "url": "https://it.wikipedia.org/wiki?curid=48175", "title": "Az", "text": ""}
{"id": "48178", "revid": "1186766", "url": "https://it.wikipedia.org/wiki?curid=48178", "title": "Bassano", "text": ""}
{"id": "48179", "revid": "1833487", "url": "https://it.wikipedia.org/wiki?curid=48179", "title": "Ba", "text": ""}
{"id": "48181", "revid": "599013", "url": "https://it.wikipedia.org/wiki?curid=48181", "title": "Bb", "text": ""}
{"id": "48184", "revid": "599013", "url": "https://it.wikipedia.org/wiki?curid=48184", "title": "Bc", "text": ""}
{"id": "48186", "revid": "399", "url": "https://it.wikipedia.org/wiki?curid=48186", "title": "Definizione", "text": "Una definizione (dal latino \"definitio\", 'delimitazione di confini'), nella terminologia, \u00e8 l'illustrazione del significato di una parola o di una locuzione. La definizione serve a delineare il concetto e ad indicarne l'area d'uso.\nTipi di definizione.\nSi possono riscontrare quattro tipi diversi di estensioni:\nLa classificazione concettuale non \u00e8 universale, bens\u00ec pu\u00f2 essere soggetta a pi\u00f9 faccette, che consentono di descrivere un oggetto sfruttando pi\u00f9 metadati.\nStruttura delle definizioni.\nDal punto di vista strutturale si possono distinguere quattro tipi di definizioni:\nDefinizione formale.\nLa definizione formale si basa sulla struttura:\nossia del tipo: x = y + k, dove k rappresenta l'insieme delle caratteristiche variabili.\nLa definizione formale fornisce al destinatario tre informazioni principali: la denominazione del termine (\"definiens\"), la classe di appartenenza del \"definiendum\", le differenze tra il termine da definire e i termini correlati. La differenza costituisce l'insieme delle \"caratteristiche distintive\" del concetto. I verbi pi\u00f9 utilizzati in questo tipo di definizione sono: \"essere\", \"rappresentare\", \"costituire\", \"esprimere\", \"definirsi\", \"intendersi\". Talvolta \u00e8 possibile riscontrare il \"definiendum\" in posizione rematica: y + k = x.\nEsempio di definizione formale:\nDefinizione semi-formale.\nLa definizione semi-formale fornisce due tipi di informazioni:\nLa struttura delle definizioni semi-formali \u00e8 del tipo: x = y + k + z + w e si basano sull'enunciazione delle propriet\u00e0 che legano quel particolare termine al campo semantico di appartenenza. Spesso si utilizza la relazione causa-effetto. Le espressioni meta-definitorie pi\u00f9 utilizzate sono: \"avere\", \"possedere\", \"essere capace di\", \"essere in grado di\", \"essere utilizzato per\".\nEsempio di definizione semi-formale:\nDefinizione non formale.\nLa definizione non formale fornisce come informazione il termine in questione e una parafrasi contraddistinta da un linguaggio non specialistico che il pi\u00f9 delle volte contiene una descrizione dello stesso. Utilizzata nella comunicazione tra esperto e non-esperto.\nLa struttura delle definizioni non formale \u00e8 del tipo: x = w, dove w pu\u00f2 esprimere con x una relazione di sinonimia, parafrasi o sostituzione. Espressioni meta-definitorie tipiche sono \"cio\u00e8\", \"ad esempio,\" \"chiamato\", ecc.\nEsempio di definizione non formale:\nDefinizione complessa.\nUna definizione complessa racchiude un numero elevato di nuclei semantici complessi. Utilizzata soprattutto nella comunicazione tra esperti, \u00e8 caratterizzata da un uso frequente di incisi, apposizioni e riprese anaforiche profrastiche quali \"tale\", \"questo\" ecc.\nEsempio di definizione complessa:\nEstrazione delle definizioni da un \"corpus\" creato ad hoc.\nIl terminologo, creando un corpus ad hoc composto in prevalenza da testi di tipo scientifico-divulgativo che garantiscono la massima affidabilit\u00e0, \u00e8 in grado di estrarre vari tipi di definizioni che debbono soddisfare quattro categorie generali:\nLe caratteristiche essenziali sono quelle che rappresentano e descrivono l'essenza del concetto stesso e pertanto sono inevitabili al momento della definizione, quelle non essenziali invece aggiungono elementi non rilevanti ai fini della descrizione del concetto stesso."}
{"id": "48190", "revid": "208109", "url": "https://it.wikipedia.org/wiki?curid=48190", "title": "Br\u00f6s (formaggio)", "text": ""}
{"id": "48191", "revid": "287204", "url": "https://it.wikipedia.org/wiki?curid=48191", "title": "Definizione (disambigua)", "text": ""}
{"id": "48195", "revid": "125265975", "url": "https://it.wikipedia.org/wiki?curid=48195", "title": "Chiarantana", "text": "La chiarantana (o carenziana o chiarentana) \u00e8 una danza popolare in tondo originaria della Carinzia (Chiarentana era, in effetti, il nome antico di questa regione).\n\u00c8 una danza ad andamento lento che si presenta in tempo binario o ternario.\nNel XV secolo veniva praticata come canzone da ballo; successivamente fu usata sotto forma di composizioni per liuto."}
{"id": "48203", "revid": "599013", "url": "https://it.wikipedia.org/wiki?curid=48203", "title": "Bg", "text": ""}
{"id": "48207", "revid": "287204", "url": "https://it.wikipedia.org/wiki?curid=48207", "title": "Robert Venturi", "text": "Biografia.\nDopo la laurea conseguita all'Universit\u00e0 di Princeton nel 1947, vi ottenne un master (M.F.A.). Dal 1950 al 1954 collabor\u00f2 nello studio di Philadelphia di Oskar Stonorov. Venturi vinse poi una borsa di studio dell'Accademia Americana di Roma dove soggiorn\u00f2 dal 1954 al 1956. Collabor\u00f2 con Eero Saarinen e Louis Kahn prima di aprire il proprio studio nel 1958. Nel 1964 si associ\u00f2 con John Rauch e qualche anno dopo sua moglie, Denise Scott Brown anch'essa architetto, entr\u00f2 nello studio. Dopo che John Rauch abbandon\u00f2 lo studio nel 1989, questo prende il nome di \"Venturi, Scott Brown &amp; Associates\".\nHa ottenuto il prestigioso Premio Pritzker nel 1991. Ha insegnato in numerose universit\u00e0 come Yale, Princeton, Harvard, UCLA ed \u00e8 accademico d'onore dell'Accademia delle arti del disegno di Firenze.\nHa costruito numerosi edifici, ma \u00e8 soprattutto la sua opera teorica che ha avuto grande influenza.\n\"Complessit\u00e0 e contraddizioni nell'architettura\".\nNel 1966 Venturi pubblic\u00f2 il suo manifesto, \"Complessit\u00e0 e contraddizioni nell'architettura\" (\"Complexity and Contradiction in Architecture\") che Vincent Scully nell'introduzione giudica come \"probabilmente il pi\u00f9 importante testo di architettura dal Vers une architecture di Le Corbusier, del 1923\".\nIl testo prende le mosse da una dichiarazione categorica: l'autore ama ed \u00e8 fautore di una architettura complessa e contraddittoria.\nLa cultura contemporanea ha ormai accettato la contraddizione come condizione esistenziale, in ogni settore si manifesta l'impossibilit\u00e0 di giungere ad una sintesi omnicomprensiva e perfetta della realt\u00e0, persino la matematica sembra aver perso le proprie fondamenta razionali, come emerge dal teorema di incompletezza di G\u00f6del (secondo il quale ogni sistema assiomatico sufficientemente completo \u00e8 incoerente al proprio interno, presenta proposizioni indecidibili).\nNel contrapporsi alle esemplificazioni cui \u00e8 giunto il Movimento Moderno (inteso ormai come pratica accettata e diffusa) il testo, se pur critico, si pone in una condizione di complementarit\u00e0 e di dialogo nei confronti dei maestri. Venturi pur rifiutando l'esemplificazione (\"less is more\") va alla ricerca di elementi complessi e contraddittori anche all'interno delle opere prodotte dal Movimento Moderno, riconoscendo in tali contraddizioni il veicolo portatore di un sentimento poetico ed espressivo universale. Tale sentimento si manifesta da sempre, in ogni epoca, anche in architetture minori o spontanee, ed \u00e8 l'espressione tipica di ogni fase di manierismo.\nDal Cinquecento italiano, a Palladio o Borromini, fino a Sullivan e pi\u00f9 recentemente ad Aalto, Le Corbusier e Kahn, l'autore cerca attraverso molti esempi di mostrare la propria idea di complessit\u00e0 e contraddizione in architettura."}
{"id": "48209", "revid": "247222", "url": "https://it.wikipedia.org/wiki?curid=48209", "title": "La Crus", "text": "I La Crus sono stati un gruppo musicale italiano rock, formato da Mauro Ermanno Giovanardi e Cesare Malfatti. Completava la formazione a tutti gli effetti Alessandro Cremonesi, autore di molti testi del gruppo, ma che non ha mai partecipato direttamente alla vita \"pubblica\" del gruppo (dischi e concerti).\nIl gruppo \u00e8 stato in attivit\u00e0 dal 1993 al 2008, per poi riunirsi nel 2011 unicamente per partecipare al Festival di Sanremo e ritornare in attivit\u00e0 nel 2019 per alcuni concerti.\nCarriera.\nEsordi e successo immediato.\nAlessandro Cremonesi e Mauro Ermanno Giovanardi si incontrarono nel 1991 a Milano. In quegli anni Giovanardi era membro dei Carnival of Fools, gruppo che ha pubblicato tre dischi venati di blues tra il 1989 e il 1993. Cremonesi propose a Giovanardi di cantare alcune sue canzoni in lingua inglese, come \"Be\" e \"Spinning\", poi tradotte in italiano e diventate \"La Giostra\" e \"Vedrai\" nel repertorio del gruppo. Il gruppo nacque come duo, Giovanardi era il frontman, mentre Cesare Malfatti, ex Weimar Gesang e reduce dall'esperienza di \"Cocaine Head\" con gli Afterhours, era il chitarrista e tastierista. Nelle esibizioni dal vivo si aggiungeva Alessandro Cremonesi, il \"deus ex machina\" del progetto, che stava spesso in disparte.\nSi esibirono con il brano \"Il vino\" durante il programma mattutino \"Tortuga\" di Rai Tre. In quell'occasione ci fu anche Manuel Agnelli al pianoforte, Mox Cristadoro dei The Carnival of Fools alla batteria e Bruno Sinno alla tromba. Nel frattempo l'etichetta Vox Pop incluse in una raccolta il brano \"Natura morta\" tratto da un loro demo, che debuttarono dal vivo proprio al \"Vox Pop Festival\". Nel 1994 la cover di \"Naviganti\" venne inclusa nell'album tributo a Ivano Fossati \"I disertori\".\nIl gruppo inizi\u00f2 a suscitare la curiosit\u00e0 del pubblico e la band partecip\u00f2 (\u00e8 solo il terzo live) all'edizione 1994 del Premio Tenco. A questo punto furono notati e l'anno seguente la WEA pubblic\u00f2 l'album d'esordio \"La Crus\", un disco che poggia le proprie radici sulla musica d'autore italiana (Luigi Tenco, Fabrizio De Andr\u00e9, Paolo Conte). Il disco ottenne il Premio Ciampi, la Targa Tenco e il premio della critica Max Generation. Inizi\u00f2 da l\u00ec a poco un tour che incluse tappe all'Arezzo Wave, al Planet Rock e al concerto del Primo Maggio a Roma.\nNel 1996 il gruppo affid\u00f2 sei loro brani ad altrettanti artisti della scena alternativa italiana (tra cui Almamegretta e Casino Royale), che rivisitati vennero pubblicati nell'EP \"Remix\". Parteciparono poi alla compilation \"Battiato non Battiato\", tributo a Franco Battiato, e intrapresero un nuovo tour che culmin\u00f2 di nuovo con la partecipazione al concerto del 1\u00ba maggio.\nPubblicazioni successive.\nNel 1997 viene pubblicato \"Dentro me\". Il titolo cita l'omonimo EP dei Detonazione e contiene anche la cover dello stesso brano. Il singolo \"Come Ogni Volta\" viene diffuso nelle radio e il tour conseguente, ambientato nei teatri, li porta a partecipare alla rassegna \"MilanOltre\", organizzata da Teatridithalia a Milano.\nNel 1998 si esibiscono solo due volte: al Teatro Annibal Caro di Civitanova Marche con Carmen Consoli e Cristina Don\u00e0 ed al concerto di Natale per la televisione della Svizzera Italiana.\nIl terzo album della band, \"Dietro la curva del cuore\" viene pubblicato nel 1999 e si avvale della collaborazione di numerosi ospiti, tra cui la Consoli e la Don\u00e0, e di un'orchestra. Nel tour che segue il disco i La Crus si esibiscono nelle piazze accompagnati da un'orchestra con strumentazione variabile (da 4 a 25 membri). Nel 2000 vincono il premio della critica ai PIM.\n\"Crocevia\" e collaborazioni a teatro.\nNel 2001 esce \"Crocevia\", in cui i La Crus inseriscono esclusivamente cover, realizzate con lo stile elegante e raffinato che caratterizza il gruppo milanese. Si tratta di un album di 13 tracce a cui collaborano Manuel Agnelli, Patty Pravo (entrambi in \"Pensiero Stupendo\"), Samuele Bersani e Cristina Don\u00e0. Proprio di \"Pensiero Stupendo\" e poi anche di \"Via Con Me\" vengono realizzati i videoclip. Nel tour promozionale, il gruppo si avvale della collaborazione di numerosi artisti importanti (Nada, Alan Sorrenti, Gino Paoli e ancora Agnelli e la Don\u00e0). Partecipano al concerto del 1\u00ba maggio e alla trasmissione televisiva \"Quelli che il calcio\".\nNel frattempo si dedicano anche all'arte, tra teatro e letteratura: in questo ambito, per il \"Brescia Music Art\" viene messo in scena lo spettacolo \"Tutti I Giorni Sono Notti\", frutto della collaborazione con il regista e attore Ferdinando Bruni, in cui la musica dei La Crus viene alternata ai sonetti di Shakespeare. \"Mentre Le Ombre Si Allungano\", a cui partecipa Francesco Frongia, gira l'Italia e partecipa alla rassegna \"Maggio Cercando I Teatri\", promossa dall'Ente Teatrale Italiano.\nI La Crus scrivono inoltre la colonna sonora di \"Maratona di Milano - 24 Scene di una Giornata Qualsiasi\", evento ideato da Antonio Calbi e Olivero Ponte di Pino. Nel 2001 tornano in teatro con \"La Costruzione Di Un Amore\", in cui Ferdinando Bruni recita e Francesco Frongia dirige in regia.\nIn quel periodo viene anche pubblicato un libro con allegato il CD \"Crocevia\". Si tratta di \"Crocevia. Ogni cosa mi appartiene niente \u00e8 mio\", edito dalla Piccola Biblioteca Oscar Mondadori.\nNell'ottobre 2001 il gruppo si aggiudica il Premio Tenco nella categoria \"interpreti\", mentre tra il 2001 e il 2002 si dedica a un lungo tour tra teatri e club.\n\"Ogni cosa che vedo\".\nIl successivo album, dal titolo \"Ogni cosa che vedo\", viene pubblicato nell'aprile 2003 anticipato dal singolo \"L'urlo\". Anche in questo lavoro collaborano numerosi artisti: lo scrittore Marco Lodoli \u00e8 coautore di \"La Giacca Nuova\", la poetessa Mariangela Gualtieri \u00e8 coautrice di \"Nevrosi\", Davide Rossi (Mau Mau, Goldfrapp) suona il violino ed infine la cantautrice Cristina Don\u00e0 duetta in \"Ad Occhi Chiusi\" e realizza i cori di altri tre brani. Nei mesi seguenti, il gruppo \u00e8 impegnato nella promozione del disco e in alcuni festival (Primo Maggio, Arezzo Wave e Tora! Tora!).\nNell'autunno 2004 la formazione del gruppo si arricchisce: nei lavori del successivo album, si aggiungono al gruppo milanese Leziero Rescigno (chitarra, batteria e tastiere) e Luca Saporiti (basso e chitarre). L'elettronica entrer\u00e0 cos\u00ec nelle registrazioni dei nuovi brani.\nGiovanardi intanto porta a teatro lo spettacolo \"Cuore a nudo\", insieme a Fabio Barovero e Paolo Milanesi. Si tratta di un reading-concerto in cui vengono omaggiati diversi poeti e cantautori. Sempre Giovanardi \u00e8 ideatore e produttore artistico del festival \"Assalti al cuore\", che si svolge a Rimini nel maggio 2005 e a cui partecipano, tra gli altri, Cesare Basile, Stefano Benni e Asia Argento.\n\"Infinite possibilit\u00e0\".\nIl settimo lavoro in studio dei La Crus si chiama \"Infinite possibilit\u00e0\" e vede la luce nel novembre del 2005. Al disco viene allegato un DVD contenente 10 cortometraggi selezionati tra le diverse edizioni del \"Milano Film Festival\", rimontati da Francesco Frongia. Inoltre, nel booklet del disco, appare un racconto di Leonardo Colomabati ispirato all'album stesso. Nel 2006 ricominciano a girare l'Italia per la tourn\u00e9e.\nScioglimento del gruppo.\nIl 1\u00ba febbraio 2008 il gruppo pubblica l'album dal vivo \"Io non credevo che questa sera\", registrato al Teatro Novelli di Rimini il 14 luglio 2005 con l'Orchestra da Camera delle Marche diretta da Daniele Di Gregorio, e preannuncia lo scioglimento del gruppo, che a detta di Giovanardi sarebbe avvenuto entro la fine dell'anno. Oltre ai dodici brani \"live\" il disco contiene una versione in studio di \"Infinite possibilit\u00e0\" con gli archi dell'Ensemble Musicamorfosi e tre inediti, \"Mentimi\" (estratto come singolo), \"Entra piano\", \"Autobiografia di uno spettatore\" scritti, prodotti e arrangiati nell'estate 2007 e orchestrati da Davide Rossi, a cui se ne aggiunge un quarto, \"Illusioni e parole\", disponibile solo su iTunes.\nNel giugno 2008 i La Crus si esibiscono al Teatro Regio di Parma accompagnati ai cori da Luca Faggella, Bobo Rondelli, Pino Marino e l'attore Paolo Ruffini in una applaudita versione de \"Il vino\" di Piero Ciampi in occasione di un concerto tributo al cantautore livornese.\nCon un ultimo tour partito a pochi mesi dall'uscita dell'album i La Crus, accompagnati dall'ottetto d'archi dell'Ensemble Musicamorfosi, salutano il proprio pubblico con due concerti il 18 novembre a Roma all'Auditorium Parco della Musica e il 4 dicembre a Milano al Teatro degli Arcimboldi, impreziositi dalla presenza di una serie di amici con cui in questi anni i La Crus hanno collaborato o condiviso i palchi: Carmen Consoli, Manuel Agnelli, Cristiano Godano, Nada, Syria, Pino Marino, Mario Venuti, Cristina Don\u00e0 e Rachele Bastreghi.\n\"Festival di Sanremo\" nel 2011.\nDel febbraio 2011 \u00e8 la partecipazione in via eccezionale al Festival di Sanremo con il brano \"Io confesso\", che riscuote un buon successo classificandosi al 6\u00ba posto nella classifica finale e al 2\u00ba posto nelle votazioni per il Premio della critica \"Mia Martini\". Non si tratta per\u00f2 di una riunione, come precisato dal cantante Mauro Ermanno Giovanardi: \"Saremo ancora insieme solo per questa occasione speciale, proprio sullo stesso palco da dove \u00e8 iniziata la nostra avventura artistica\".\nReunion e scioglimento nel 2019.\nNel 2019, tornano ancora una volta in attivit\u00e0 per alcuni concerti per poi sciogliersi nuovamente."}
{"id": "48223", "revid": "260676", "url": "https://it.wikipedia.org/wiki?curid=48223", "title": "Bj", "text": ""}
{"id": "48224", "revid": "287204", "url": "https://it.wikipedia.org/wiki?curid=48224", "title": "Scala di Baum\u00e9", "text": "La scala di Baum\u00e9 (simbolo: \u00b0B\u00e9) \u00e8 una misura della densit\u00e0 di una soluzione acquosa. Deve il suo nome al suo inventore, Antoine Baum\u00e9 (1728-1804).\nFu inizialmente ideata per tarare i densimetri. In effetti consiste di due scale distinte: una per soluzioni pi\u00f9 dense dell'acqua ed una per soluzioni meno dense.\nPer liquidi pi\u00f9 densi dell'acqua 0 \u00b0B\u00e9 indica il livello raggiunto da un densimetro immerso nell'acqua pura e 15 \u00b0B\u00e9 indica il livello raggiunto dallo stesso densimetro immerso in una soluzione al 15% in peso di cloruro di sodio in acqua.\nPer i liquidi pi\u00f9 leggeri dell'acqua 10 \u00b0B\u00e9 indica il livello raggiunto da un densimetro immerso nell'acqua pura e 0 \u00b0B\u00e9 indica il livello raggiunto dallo stesso densimetro immerso in una soluzione al 10% in peso di cloruro di sodio in acqua.\nBench\u00e9 sia un'unit\u00e0 di misura empirica e desueta, ha ancora un relativamente ampio uso in ambito commerciale e merceologico.\nAd esempio \u00e8 ancora utilizzata nella stampa Litografica per identificare la corretta densit\u00e0 di Gomma Arabica in una soluzione acquosa utilizzata per proteggere le matrici di Alluminio.\nConversione.\nPer i liquidi pi\u00f9 densi dell'acqua, la correlazione tra la densit\u00e0 espressa in scala di Baum\u00e9 \"\u00b0B\u00e9\" e la densit\u00e0 \"d\" espressa in g/cm3 \u00e8 la seguente\nper i liquidi meno densi dell'acqua, come ad esempio il pentene, si utilizza un altro metodo di conversione:"}
{"id": "48227", "revid": "393899", "url": "https://it.wikipedia.org/wiki?curid=48227", "title": "Decotto", "text": "Il decotto \u00e8 una forma di tisana prodotta tramite decozione. Quest'ultimo genericamente \u00e8 un metodo utilizzato per estrarre i principi attivi o gli aromi, purch\u00e9 non siano termolabili, dalle parti di piante officinali o alimenti che risultano essere pi\u00f9 duri, come radici, semi, corteccia o legno.\nPreparazione.\nPer preparare un decotto si utilizzano le parti d'interesse della pianta, opportunamente tagliate, e le si mettono nel recipiente di cottura insieme a dell'acqua (a temperatura ambiente).\nSuccessivamente, il tutto viene portato ad ebollizione a fuoco lento e vi viene mantenuto per un periodo variabile, in genere tra i due ed i quindici minuti.\nAlla fine, lo si lascia stiepidire per circa quindici minuti, si filtra il liquido con un colino ed \u00e8 pronto all'uso.\nA differenza dell'infusione con la quale \u00e8 spesso confusa, nella decozione le parti della pianta da cui estrarre le sostanze volute sono immerse nell'acqua a temperatura ambiente. Se sono immerse nell'acqua gi\u00e0 portata a temperature elevate allora si parla di infusione.\nEtimologia del termine.\nIl termine risale ad un periodo tra il 1350 e il 1400 e viene dal participio passato del verbo latino \"decoquere\" (che significa ridursi), de \"da\" + coquere \"cuocere\".\nLa decozione nella birrificazione.\nLa birrificazione con decozione \u00e8 il tradizionale sistema tedesco in cui i gradi di temperatura dell'ammostamento sono realizzati facendo di volta in volta bollire parte del mosto. Rispetto agli altri sistemi di ammostamento (ad esempio quello ad infusione) presenta i seguenti vantaggi:\nTra gli svantaggi vi \u00e8 invece:\nPer il calcolo della parte di mosto che deve essere bollito a parte e che - miscelato - deve portare il tutto ad una data temperatura, esiste la seguente formula:\nDove:\nformula_2 \u00e8 la percentuale di mosto che si deve bollire\nformula_3 \u00e8 la temperatura di bollitura del mosto (ovvero 100 \u00b0C)\nformula_4 \u00e8 la temperatura di partenza\nformula_5 \u00e8 la temperatura richiesta\nformula_6 si riferisce al calo di temperatura (dipende principalmente dall'attrezzatura); una buona approssimazione \u00e8 10 \u00b0C."}
{"id": "48233", "revid": "198326", "url": "https://it.wikipedia.org/wiki?curid=48233", "title": "Bk", "text": ""}
{"id": "48234", "revid": "599013", "url": "https://it.wikipedia.org/wiki?curid=48234", "title": "Bl", "text": ""}
{"id": "48237", "revid": "599013", "url": "https://it.wikipedia.org/wiki?curid=48237", "title": "Bm", "text": ""}
{"id": "48239", "revid": "148107", "url": "https://it.wikipedia.org/wiki?curid=48239", "title": "Bn", "text": ""}
{"id": "48241", "revid": "765341", "url": "https://it.wikipedia.org/wiki?curid=48241", "title": "Cromlech", "text": "Il cromlech (in gallese: \"crom\", rotondo e \"lech\", pietra) \u00e8 un insieme di menhir allineati in cerchio, a volte uniti col sistema trilitico \nDescrizione.\n\"Cromlech\" \u00e8 una parola gallese che indica strutture megalitiche preistoriche, in cui \"crom\" significa \"curvata\" e \"lech\" significa pietra piatta. Il termine \u00e8 oggi divenuto obsoleto, ma rimane in uso come termine colloquiale per designare due diversi tipi di monumenti megalitici.\nIn inglese il termine si riferisce di norma ai dolmen, ritenuti resti di camere sepolcrali preistoriche. \u00c8 invece largamente usato in francese per indicare dei circoli di pietre, che in inglese si preferisce definire \"stone circle\". Alcuni archeologi di lingua inglese, come Aubrey Burl utilizzano il termine con questo secondo significato anche in inglese.\nIl pi\u00f9 famoso ed enigmatico \u00e8 il \"cromlech\" di Stonehenge, la sua costruzione sembra essere stata svolta tra il 2800 a.C. ed il 1100 a.C. in quattro diverse fasi, ha orientazioni riconducibili allo studio astronomico, infatti probabilmente era destinato al culto del Sole. \u00c8 possibile che venisse usato per \"contare\" le fasi lunari e anche come una specie di orologio che si basava sul fascio di luce riflesso da una pietra posta poco lontano dall'\"entrata principale\". Finora per\u00f2 non ci sono teorie esatte ma soltanto ipotesi sullo scopo dei cromlech.\nA Nabta Playa vi \u00e8 un \"cromlech\" calendariale, dove due monoliti hanno allineamento Nord-Est in direzione del sorgere del sole il 21 giugno e risulta essere pi\u00f9 antico di Stonehenge di almeno mille anni.\nIl termine, inoltre, \u00e8 occasionalmente impiegato per indicare alcuni esempi pi\u00f9 complessi di architettura megalitica, come il cromlech di Almendres in Portogallo. \nIn Italia.\nIn Valle d'Aosta, al confine con la Francia, nel comune di La Thuile, \u00e8 presente il cromlech del Piccolo San Bernardo, formato da 46 pietre.\nIn Sicilia, all'interno del Parco delle Madonie, anche Madonie Geopark Unesco, nel territorio del comune di Petralia Sottana, sono state scoperte, nel 2013, alcune strutture che probabilmente davano origine ad un cromlech.\nInfine a Cavagli\u00e0, \u00e8 presente un monumento che ricrea un cromlech, formato dai menhir di Cavagli\u00e0, ovvero pietre provenienti da un precedente monumento megalitico.\nNote.\nPubblicazione ISSN O.R.G.S. Sicilia n.1-2013 (pag.19/31): Studio Geo-Archeologico inerente alcune evidenze antropiche nel territorio comunale di Petralia Sottana (PA). A. Torre, L.F. Torre &amp; E. Di Giampaolo.\nCortometraggio YouTube: Uomo e Territorio di A. Torre &amp; L.F. Torre"}
{"id": "48242", "revid": "125714042", "url": "https://it.wikipedia.org/wiki?curid=48242", "title": "Edward Bunker", "text": " Fin da piccolo si \u00e8 dimostrato un bambino brillante ma con molti problemi, passando la sua infanzia in vari collegi e istituti privati. Entrato giovanissimo nel mondo della criminalit\u00e0 \u00e8 entrato e uscito varie volte di prigione. \u00c8 stato accusato di essere un falsario, di aver commesso crimini come rapine di banche, anche a mano armata, traffico di droga ed estorsione.\nBiografia.\nGli antenati paterni erano di origine francese; il suo cognome, Bunker, \u00e8 la forma anglicizzata del nome di origine francese \"bon coeur\", buon cuore. Nato a Hollywood, fin da ragazzino Eddie conobbe il disagio sociale e le difficolt\u00e0 di inserimento nella societ\u00e0: dopo ripetute fughe, in seguito al divorzio dei genitori, fu affidato al servizio sociale. Poco dopo entr\u00f2 in ospedale psichiatrico e poi in riformatorio. A 17 anni fu il pi\u00f9 giovane recluso di tutti i tempi nel famoso carcere di San Quintino.\nLouise Fazenda, una ex star del cinema muto e moglie del produttore cinematografico Hal B. Wallis, con la quale Bunker aveva stretto amicizia durante il periodo intercorso tra la prima e la seconda reclusione, grazie alla sua influenza riusc\u00ec a fargli recapitare una macchina per scrivere con cui Bunker scrisse i primi racconti. Il primo romanzo fu pubblicato solo nel 1973, \"No Beast So Fierce\" (in italiano, \"Come una bestia feroce\"), da cui fu tratto un film con Dustin Hoffman \"Vigilato speciale\". Nel 1975, dopo una vita passata a entrare e a uscire da prigioni e a infrangere la libert\u00e0 provvisoria, trov\u00f2 il successo letterario e una vita tranquilla.\nHa pi\u00f9 volte dichiarato di essere stato influenzato dalle opere di Dostoevskij, Hemingway, Moravia e Cervantes. L'esperienza carceraria e il suo passato sono alla base dei suoi libri, in cui spesso la violenza e il carcere hanno un ruolo di co-protagonisti. Nel carcere di San Quintino conobbe Danny Trejo, che chiam\u00f2 anni dopo per il film \"A 30 secondi dalla fine\".\nIl cinema.\nEddie Bunker ha lavorato molto anche per il cinema, che gli ha dato la possibilit\u00e0 di sopravvivere fuori dal carcere. Ha scritto diverse sceneggiature per alcuni film, sempre di genere \"crime\" o poliziesco, e ha lavorato come consulente tecnico per alcune altre pellicole (Robert De Niro lo richiese per aiutarlo nel suo ruolo per \"Heat - La sfida\"). I suoi libri hanno dato vita a loro volta ad alcune pellicole: Steve Buscemi ha diretto \"Animal Factory\" (nel quale Bunker appare in un \"cammeo\"), mentre da \"Come una bestia feroce\" fu tratto il film \"Vigilato speciale\", con Dustin Hoffman e lo stesso Eddie Bunker.\nHa soprattutto avuto una discreta fortuna come attore, ottenendo ruoli pi\u00f9 o meno importanti in film come \"Vigilato speciale\", \"Tango &amp; Cash\" e \"Le iene\". In quest'ultimo film, diretto da Quentin Tarantino, interpreta la parte di uno dei rapinatori protagonisti della vicenda, \"Mr. Blue\": un ruolo piccolo, quasi un \"cammeo\", scritto da Tarantino (accanito fan dei suoi romanzi) apposta per lui, e rimasto la sua immagine pi\u00f9 celebre. Altre piccole apparizioni nelle vesti di carcerato sono quella nel film del 1985 \"A 30 secondi dalla fine (Runaway Train)\" di Andrei Konchalovsky (di cui Bunker ha firmato la sceneggiatura) e quella nel film \"L'altra sporca ultima meta (The Longest Yard)\" diretto da Peter Segal nel 2005.\nLa morte.\nBunker, ammalato di diabete, mor\u00ec a 71 anni, il 19 luglio 2005 a Burbank, California, dopo un intervento per migliorare la circolazione sanguigna alle gambe.\nFilmografia.\nAttore e Sceneggiatore.\nViene anche citato come \"consulente tecnico alla sceneggiatura\" per \"American Heart\" (1992) e \"Heat - La sfida (Heat)\" (1995)"}
{"id": "48243", "revid": "1437331", "url": "https://it.wikipedia.org/wiki?curid=48243", "title": "Bo", "text": ""}
{"id": "48245", "revid": "2205548", "url": "https://it.wikipedia.org/wiki?curid=48245", "title": "XXI Giochi olimpici invernali", "text": "I XXI Giochi olimpici invernali (in inglese: XXI Olympic Winter Games), noti anche come Vancouver 2010, si sono svolti a Vancouver (Canada) dal 12 al 28 febbraio 2010. Nella stessa localit\u00e0 si sono tenuti i X Giochi paralimpici invernali dal 12 al 21 marzo 2010. Si \u00e8 trattato della terza manifestazione olimpica a svolgersi in territorio canadese, dopo e .\nSeguendo la tradizione olimpica l'allora sindaco di Vancouver, Sam Sullivan, ha ricevuto la bandiera olimpica alla conclusione della cerimonia di chiusura dei Giochi di Torino 2006. Questa bandiera venne issata il 28 febbraio 2006 in una speciale cerimonia. L'evento \u00e8 stato ufficialmente aperto dal governatore generale Micha\u00eblle Jean.\nGli slogan di questi Giochi olimpici invernali sono \"With glowing hearts\" in lingua inglese (tradotto in italiano \"Con i cuori ardenti\") e \"Des plus brillants exploits\" in lingua francese (in italiano \"Delle gesta pi\u00f9 brillanti\"), due frasi estratte dalle due versioni dell'inno nazionale canadese.\nAd avviare la cerimonia d'apertura fu Bryan Adams.\nAssegnazione.\nI XXI Giochi olimpici invernali furono assegnati a Vancouver il 2 luglio 2003 durante il 115\u00ba congresso del Comitato Olimpico Internazionale, svoltosi a Praga (Repubblica Ceca).\nInizialmente otto \"applicant cities\" presentarono ufficialmente la loro candidatura: Andorra, Berna (Svizzera), Jaca (Spagna), Harbin (Cina), Pyeongchang (Corea del Sud), Salisburgo (Austria), Sarajevo (Bosnia ed Erzegovina), Vancouver (Canada).\nDi queste, solo Salisburgo, Pyeongchang e Vancouver furono selezionate come citt\u00e0 candidate, e quindi come finaliste del processo di assegnazione. Per l'elezione finale furono necessarie due votazioni: dalla prima risult\u00f2 scartata la citt\u00e0 di Salisburgo con soli 16 voti; il secondo turno proclam\u00f2 Vancouver citt\u00e0 organizzatrice dei Giochi, per 56 voti, contro i 53 di Pyeongchang.\nImpianti.\nLe competizioni della XXI Olimpiade invernale si sono svolti a Vancouver per quanto riguarda le discipline da ghiaccio, mentre per quelle da neve gli impianti sono situati nei dintorni della citt\u00e0.\nSimboli.\nLogo.\nIl 23 aprile 2005 \u00e8 stato presentato il logo ufficiale della XXI Olimpiade Invernale, che \u00e8 stato chiamato \"Ilaanaq\", termine della lingua inuktitut parlata dagli Inuit che significa \"amico\", e rappresenta un \"inukshuk\", una figura formata da sassi impilati usata per segnalare una direzione o come pietra miliare dalle popolazioni del Canada artico (analogo all'ometto utilizzato dagli escursionisti e dagli alpinisti).\nL'\"inukshuk\" olimpico \u00e8 formato da cinque parti, tante quanti sono i cinque cerchi olimpici, di cui riprende anche i colori: la testa \u00e8 verde, la linea delle braccia \u00e8 nera, il tronco \u00e8 blu, la gamba sinistra \u00e8 rossa mentre la destra \u00e8 gialla.\nMascotte.\nLe mascotte sono state presentate alla stampa il 27 novembre 2007. Rappresentano, in stile anime, i personaggi tradizionali delle Prime nazioni, ovvero i popoli indigeni dell'odierno Canada.\nLe mascotte sono:\nIn pi\u00f9 vi \u00e8 una mascotte non ufficiale, Mukmuk, una marmotta di Vancouver, descritta come piccola e amichevole. Ha esordito come pelouche ma non ancora con un costume a grandezza naturale.\nMiga e Quatchi sono le mascotte dei Giochi Olimpici mentre Sumi lo \u00e8 di quelli Paralimpici.\nLe mascotte sono state disegnate da uno studio di Vancouver, Meomi Design.\nControversie e preoccupazioni.\nIncidenti.\nPoche ore prima della cerimonia inaugurale il ventiduenne slittinista georgiano Nodar Kumaritashvili muore durante le prove in pista, andando a sbattere ad una velocit\u00e0 stimata intorno ai 140\u00a0km/h contro un palo di acciaio, dopo essere stato disarcionato dallo slittino.\nPandemia di H1N1.\nSono stati espressi timori che il virus H1N1 potesse diffondersi tra spettatori, staff e atleti durante i Giochi. Gli organizzatori hanno accumulato scorte di vaccini e posto come priorit\u00e0 la vaccinazione di tutti i volontari. Anche se ogni paese fu responsabile per la vaccinazione della propria delegazione, i funzionari sanitari di Vancouver e il Comitato olimpico internazionale hanno fortemente consigliato a tutti gli atleti, spettatori ed altri visitatori di essere vaccinati. Alcuni comitati olimpici nazionali hanno richiesto alle proprie delegazioni di essere vaccinati contro l'influenza H1N1.\nSalto con gli sci femminile.\nIl CIO ha votato nel 2006 di non includere il salto con gli sci femminile nei Giochi del 2010 sulla base del fatto che lo sport non fosse ancora sufficientemente sviluppato e che non soddisfacesse i criteri di base per l'inclusione. I membri della squadra femminile canadese di salto dal trampolino hanno presentato un reclamo insieme alla Canadian Human Rights Board accusando una discriminazione di genere. Finora il CIO non ha ancora commentato o modificato la propria decisione.\nSecondo la lobby Women's Ski Jumping USA, un gruppo composto da \"alcune delle migliori donne saltatrici con gli sci\", ha depositato un reclamo (\"Statement of Claim\") presso la Corte Suprema della Columbia Britannica, citando in giudizio il Comitato organizzatore dei Giochi di Vancouver per l'esclusione delle donne saltatrici dai Giochi di Vancouver, e sostenendo che i loro diritti sono stati violati, secondo la Carta canadese dei diritti e delle libert\u00e0. Tuttavia il 10 giugno 2009 la Corte Suprema si \u00e8 pronunciata contro il gruppo, affermando che nonostante la discriminazione sub\u00ecta dalle donne, la questione \u00e8 una responsabilit\u00e0 del Comitato olimpico internazionale e non \u00e8 quindi regolata dalla Carta, ed inoltre che la Carta canadese dei diritti e delle libert\u00e0 non si applica al VANOC, con la frase: \"In altre parole, il VANOC non \u00e8 tenuto a distribuire equamente ci\u00f2 che non ha il potere di fornire.\"\nVillaggio olimpico di Vancouver.\nIl villaggio degli atleti, collocato a Southeast False Creek, era stato originariamente progettato per essere un modello di comunit\u00e0 sostenibile, con soluzioni per l'efficienza energetica allo stato dell'arte, e un mix di edilizia a mercato e di edilizia sociale, un terzo a mercato, un terzo di edilizia popolare e un terzo di edilizia sovvenzionata per persone a medio reddito. La citt\u00e0 di Vancouver avrebbe raggiunto un utile economico grazie alla vendita degli alloggi a mercato. Tuttavia un nuovo consiglio della citt\u00e0 nel 2005 lasci\u00f2 cadere le disposizioni per l'edilizia sovvenzionata a reddito medio e quindi vendette i terreni ad un imprenditore privato per 193 milioni di dollari. Ulteriori polemiche scoppiarono quando il promotore privato e la societ\u00e0 di investimento a lui associata si ritirarono dal progetto, costringendo la citt\u00e0 di Vancouver a sopportarne le passivit\u00e0, il che port\u00f2 alle dimissioni di un urbanista in segno di protesta e costrinse la citt\u00e0 ad apportare modifiche al proprio statuto tramite una legge speciale, al fine di consentirle di prendere in prestito denaro per finanziare il completamento del progetto.\nContenuti delle cerimonie di apertura.\nIl 22 agosto 2008, The Globe and Mail riport\u00f2 che il governo Harper aveva intenzione di vincolare i finanziamenti per le cerimonie di apertura al controllo sui contenuti.\nQuesto \u00e8 stato ampiamente criticato in quanto riflette una politica di interferenza con le arti e di esercizio di un controllo ideologico. Tuttavia, il vicepresidente delle comunicazioni per il Comitato organizzatore dei Giochi di Vancouver, Ren\u00e9e Smith-Valade, ha detto che il governo non avrebbe portato la politica nei giochi e non avrebbe avuto potere di veto su qualsiasi parte delle cerimonie olimpiche.\nApplicazione del trademark.\nIl VANOC ha utilizzato frasi dell'inno nazionale canadese come slogan ufficiale dei Giochi ( \"with glowing hearts\" in inglese e \"des plus brilliants exploits\" in francese) e ha sottoposto il loro uso ad un marchio registrato.\nTuttavia, il VANOC ha fatto una dichiarazione per quanto riguarda il marchio, affermando che avrebbero solo contrastato l'utilizzo delle frasi, solo dove si tentasse di \"creare una specifica, non autorizzata associazione commerciale con i Giochi invernali del 2010\", soprannominato \"marketing trappola\". L'inno stesso \u00e8 nel pubblico dominio. Il VANOC inizi\u00f2 anche a proteggere il proprio marchio, come contrattualmente obbligato dal Comitato Olimpico Internazionale e dai suoi partner commerciali, depositando cause legali nei confronti dei residenti che tentavano di registrare nomi di dominio legati ai giochi.\nIl VANOC anche citato in giudizio alcune imprese locali per l'utilizzo di \"olimpico\" nei loro nomi, comprese le societ\u00e0 gi\u00e0 esistenti. La Camera dei Comuni ha anche approvato leggi che concedono protezione per vari termini riguardanti i giochi.\nScelta di Cypress Mountain.\nLa scelta di Cypress Mountain come luogo di gara \u00e8 stata contestata sia da critici che da sciatori freestyle a causa della frequente mancanza di neve a causa di El Ni\u00f1o.\nLo slalom gigante parallelo della Coppa del Mondo dello scorso anno fu annullato a causa della mancanza di neve. La neve presente sulla montagna non \u00e8 stata sufficiente per gli eventi in programma, ed \u00e8 stata trasportata via camion da Manning Park, a circa 250\u00a0km ad est della citt\u00e0.\nSicurezza e diritti civili.\nNel giugno 2009, l'Olympics Resistance Network accus\u00f2 il Vancouver 2010 Integrated Security Unit (VISU) Joint Intelligence Group di \"condotte abusive ed illegali\" dopo le presunte molestie nei confronti di attivisti dell'opposizione al VANOC. Le preoccupazioni relative ai metodi di polizia sono state sollevate anche perch\u00e9 il capo della sicurezza olimpica, l'assistente commissario Gary Russell \"Bud\" Mercer della Polizia a cavallo canadese (RCMP), faceva parte delle forze della RCMP che fecero esplodere un camion nel corso della disputa del Gustafsen Lake. Mercer \u00e8 stato anche tra i poliziotti che colpirono con spray al pepe i manifestanti al convegno APEC del 1997 alla University of British Columbia, colpendo personalmente un cameraman della Canadian Broadcasting Corporation e la sua telecamera, e ha fatto parte della \"War in the Woods\" contro i manifestanti per gli alberi in Val Elaho.\nNel mese di ottobre 2009, l'Assemblea legislativa della Columbia Britannica, attraverso il Miscellaneous Statutes Amendment Act, 2009, diede alle municipalit\u00e0 ospitanti (Richmond, Vancouver e Whistler) il potere di entrare nelle residenze e in altre propriet\u00e0 private per confiscare le scritte considerate \"anti-olimpiche\", tra il 1\u00ba febbraio e 31 marzo 2010. Un altro emendamento ha cambiato la Carta di Vancouver per consentire multe fino a 10.000 dollari e la reclusione fino a 6 mesi per violazioni delle leggi locali.\nAlcuni sostenitori del diritto alla privacy, tra cui Chantal Bernier, Assistente Commissario federale sulla privacy, sono preoccupati per l'attivazione di 900 telecamere di sicurezza da parte della RCMP Olympic Integrated Security Unit, pi\u00f9 altre 100 telecamere di sicurezza installate dalla Citt\u00e0 di Vancouver nella zona Downtown.\nSicurezza delle frontiere e interrogatori.\nSono stati documentati un certo numero di incidenti in cui persone che attraversavano la frontiera tra Canada e Stati Uniti sono state arrestate e interrogate dalla Canada Border Services Agency per motivi politici.\nIl pi\u00f9 importante di questi finora riguarda Amy Goodman, giornalista della American Public Radio in viaggio verso Vancouver per la promozione del suo libro, che non era al corrente delle Olimpiadi. Le molestie sub\u00ecte alla frontiera hanno ricevuto una copertura mondiale.\nI Giochi.\nCerimonia d'apertura.\nLa cerimonia di apertura della XXI edizione dei Giochi olimpici invernali si \u00e8 tenuta il 12 febbraio presso il BC Place Stadium ed \u00e8 stata diretta da David Atkins.\nPaesi partecipanti.\nHanno partecipato ai Giochi un totale di 82 nazioni, due in pi\u00f9 rispetto all'edizione precedente.\nDi seguito elencati i Paesi partecipanti, tra parentesi il numero di atleti. Isole Cayman, Colombia, Ghana, Montenegro, Pakistan, Per\u00f9 e Serbia si sono presentati per la prima volta ai Giochi olimpici invernali.\nDiscipline.\nIl programma olimpico prevede competizioni in 15 discipline:\nCalendario degli eventi.\nNel seguente calendario ogni quadrato blu rappresenta un evento di qualificazione in quel giorno. I quadrati gialli rappresentano le giornate durante le quali si tengono le finali, valide per l'assegnazione delle medaglie, per una data disciplina. Ogni pallino in questi quadrati rappresenta una finale, il numero di pallini in ogni quadrato rappresenta il numero di finali che si terranno quel giorno.\nRisultati.\nMedagliere.\nDi seguito le prime 10 posizioni del medagliere:"}
{"id": "48250", "revid": "438678", "url": "https://it.wikipedia.org/wiki?curid=48250", "title": "L\u00e1trabjarg", "text": "L\u00e1trabjarg \u00e8 l'estremit\u00e0 pi\u00f9 occidentale dell'isola dell'Islanda ed \u00e8 anche il .\nSul lato sud \u00e8 formata da una scogliera che passa dai 60 m s.l.m. a ovest fino a 441\u00a0m s.l.m. circa 5\u00a0km pi\u00f9 a est.\nOrigine del nome.\nIl nome con il quale \u00e8 nota attualmente deriva da una delle tre propriet\u00e0 agricole\nche si spartiscono da secoli tale penisola.\nFaro.\nIl faro alla sua estremit\u00e0 (Bjargtangar), costruito nel 1913 e poi ricostruito nel 1948,\n\u00e8 alto 6 metri e situato a 24\u00b031'44\" ovest e 65\u00b030'11\" nord (valori indicati sulla targa del faro)\na 60\u00a0m s.l.m. Il faro \u00e8 raggiungibile con una strada sterrata (n.612) di 45\u00a0km (dal bivio con la n.62 che collega Patreksfj\u00f6r\u00f0ur).\nAvifauna.\nL\u00e1trabjarg \u00e8 nota per le colonie di uccelli marini che vi covano in estate:\npulcinella di mare, \nfulmari, \nurie (\"Uria aalge aalge\", compresa la variazione \"dalle redini\") e \ngazze marine.\nSi possono osservare pure la volpe polare e foche.\nI pascoli sono frequentati in estate da pecore con i loro agnelli (solitamente due agnelli per pecora, a volte due o pi\u00f9 pecore pascolano insieme con i loro agnelli).\nLe pulcinella di mare sono molto frequenti nei pressi del faro, mentre nelle parti alti della scogliera pi\u00f9 alta (441 m) si osservano prevalentemente fulmari."}
{"id": "48256", "revid": "116921465", "url": "https://it.wikipedia.org/wiki?curid=48256", "title": "Alessandria (disambigua)", "text": ""}
{"id": "48257", "revid": "88740", "url": "https://it.wikipedia.org/wiki?curid=48257", "title": "Ali", "text": ""}
{"id": "48261", "revid": "117750169", "url": "https://it.wikipedia.org/wiki?curid=48261", "title": "Matrice trasposta", "text": "In matematica, la matrice trasposta di una matrice \u00e8 la matrice ottenuta scambiandone le righe con le colonne. Fu introdotta nel 1858 dal matematico britannico Arthur Cayley.\nDefinizione.\nLa trasposta di una matrice formula_1 \u00e8 la matrice formula_2 il cui generico elemento con indici formula_3 \u00e8 l'elemento con indici formula_4 della matrice originaria. In simboli:\ncon formula_6 lo spazio vettoriale delle matrici di dimensione \"n\". In pratica, la matrice trasposta si deve intendere come una matrice in cui le colonne diventano righe e le righe diventano colonne.\nL'operazione di trasposizione \u00e8 definita sia su matrici quadrate che rettangolari, e quindi anche su vettori. In particolare, un vettore colonna trasposto \u00e8 un vettore riga, e viceversa.\nUna matrice che coincide con la propria trasposta \u00e8 detta matrice simmetrica, e deve essere una matrice quadrata. Uno scalare pu\u00f2 essere visto come un caso particolare di matrice simmetrica \"1 \u00d7 1\", ed \u00e8 pertanto invariante alla trasposizione. Quindi, sebbene in generale date due matrici formula_1 e formula_8 di dimensioni opportune si abbia che:\nl'operatore di trasposizione \u00e8 lineare, ovvero, dati due scalari formula_10 ed formula_11, vale:\nPi\u00f9 in generale, dati N scalari formula_13 ed N matrici formula_14 di pari dimensioni, vale:\ndove formula_16 indica una sommatoria.\nPropriet\u00e0.\nValgono le seguenti propriet\u00e0:\nTrasposta di applicazioni lineari.\nSe formula_34 e formula_35 sono due spazi vettoriali di dimensione finita sullo stesso campo e formula_36 \u00e8 un'applicazione lineare, si pu\u00f2 definire l'applicazione \"duale\" di formula_37 come la mappa formula_38 tra gli spazi duali formula_39 e formula_40 definita da:\nFissate due basi formula_42 e formula_43 di formula_34 e formula_35 rispettivamente, si dimostra che se formula_1 \u00e8 la matrice associata a formula_37 rispetto tali basi allora la matrice associata a formula_48 rispetto alle basi duali di formula_42 e di formula_43 \u00e8 la trasposta di formula_1.\nOgni applicazione lineare formula_52 che mappa nello spazio duale definisce una forma bilineare formula_53 mediante la relazione:\nDefinendo la trasposta di tale funzione come la forma bilineare formula_55 data dalla mappa trasposta formula_56:\nsi trova che formula_58.\nEsempi.\nIdea di calcolo: ruotare la matrice di 90\u00b0 in senso antiorario, dopodich\u00e9 scambiare la prima riga con l'ultima, la seconda con la penultima, ecc. (nel primo esempio, dopo aver ruotato la matrice formula_1 di 90\u00b0, la riga 2 rimane invariata, mentre la riga 1 e 3 vengono scambiate).\nAlternativamente: immaginare un asse diagonale che parte dal primo elemento in alto a sinistra e prosegue verso il basso, verso destra (45\u00b0); dopodich\u00e9 \"riflettere a specchio\" la matrice usandolo come asse di simmetria.\nAlternativamente ancora: fissare una direzione di lettura della matrice (per esempio, per righe o per colonne), e ci\u00f2 che nella matrice era la prima riga, nella sua trasposta diventa la prima colonna; ci\u00f2 che era la seconda riga, diventa la seconda colonna, e via cos\u00ec."}
{"id": "48263", "revid": "1658", "url": "https://it.wikipedia.org/wiki?curid=48263", "title": "Trasposta", "text": ""}
{"id": "48269", "revid": "1863889", "url": "https://it.wikipedia.org/wiki?curid=48269", "title": "Polinomio caratteristico", "text": "In algebra lineare il polinomio caratteristico di una matrice quadrata su un campo \u00e8 un polinomio definito a partire dalla matrice che ne descrive molte propriet\u00e0 essenziali.\nIl polinomio caratteristico \u00e8 un oggetto che dipende solo dalla classe di similitudine di una matrice, e pertanto fornisce molte informazioni sulla natura intrinseca delle trasformazioni lineari, caratterizzate attraverso la traccia e il determinante. In particolare, le radici del polinomio sono gli autovalori della trasformazione lineare associata alla matrice. I coefficienti del polinomio sono pertanto detti \"invarianti\" della matrice e dell'applicazione ad essa associata.\nIl polinomio \u00e8 anche utilizzato per determinare la forma canonica di luoghi geometrici esprimibili mediante matrici, come coniche e quadriche.\nDefinizione.\nSia formula_1 una matrice quadrata a valori in un campo formula_2. Il polinomio caratteristico di formula_1 nella variabile formula_4 \u00e8 il polinomio definito nel modo seguente:\ncio\u00e8 \u00e8 il determinante della matrice formula_6, ottenuta sommando formula_7 e formula_8. Qui formula_9 denota la matrice identit\u00e0, avente la stessa dimensione di formula_7, e quindi formula_8 \u00e8 la matrice diagonale avente il valore formula_12 su ciascuna delle \"n\" caselle della diagonale principale.\nIn particolare, formula_13 \u00e8 autovalore di formula_1 se e solo se \u00e8 radice del suo polinomio caratteristico.\nGrado e coefficienti del polinomio.\nSia formula_7 una matrice quadrata di ordine formula_16. Il polinomio caratteristico di formula_7 ha grado formula_18. Alcuni dei suoi coefficienti sono (a meno di segno) quantit\u00e0 notevoli per la matrice, come la traccia ed il determinante:\nIl coefficiente di formula_20 del polinomio \u00e8 la somma moltiplicata per formula_21 dei formula_22 determinanti dei minori formula_23 \"centrati\" sulla diagonale.\nAd esempio, se formula_7 \u00e8 una matrice 2 per 2 si ha:\nAutovalori.\nLe radici in formula_2 del polinomio caratteristico sono gli autovalori di formula_27.\nQuesto si dimostra formalmente ponendo formula_28 autovettore di formula_1. Si ha allora formula_30, ed in particolare:\nSi ha quindi che il nucleo dell'applicazione formula_32 \u00e8 non nullo se formula_33 \u00e8 autovalore, e tale condizione \u00e8 soddisfatta se e solo se:\nSe formula_7 \u00e8 una matrice triangolare (superiore o inferiore) avente i valori formula_36 sulla diagonale principale, allora:\nQuindi il polinomio caratteristico di una matrice triangolare ha formula_38 radici nel campo, date dai valori nella diagonale principale. In particolare, questo fatto \u00e8 vero per le matrici diagonali.\nInvarianza per similitudine e diagonalizzabilit\u00e0.\nDue matrici simili hanno lo stesso polinomio caratteristico. Infatti, se:\nper qualche matrice invertibile formula_40, si ottiene:\nIn tale catena di uguaglianze si fa uso del fatto che la matrice della forma formula_44 commuta con qualsiasi altra e del teorema di Binet.\nPoich\u00e9 due matrici che rappresentano un endomorfismo formula_45 di uno spazio vettoriale formula_46 a dimensione finita sono simili, il polinomio caratteristico \u00e8 una grandezza intrinseca di formula_47 che riassume molte delle caratteristiche dell'endomorfismo considerato, come traccia, determinante ed autovalori. Come conseguenza di questo fatto si ha che formula_45 \u00e8 diagonalizzabile se esiste una base di formula_49 rispetto alla quale la matrice che rappresenta formula_50 \u00e8 diagonale, e gli elementi della diagonale sono gli autovalori. In particolare, la base che diagonalizza formula_50 \u00e8 composta da suoi autovettori.\nIl teorema di diagonalizzabilit\u00e0 fornisce, inoltre, un criterio necessario e sufficiente che permette di stabilire se un'applicazione lineare \u00e8 diagonalizzabile. Una matrice quadrata formula_1 con \"n\" righe \u00e8 diagonalizzabile se e solo se valgono entrambi i fatti seguenti:\nInvarianza per trasposizione.\nLa matrice trasposta formula_54 ha lo stesso polinomio caratteristico di formula_1. Infatti\nQui si fa uso del fatto che il determinante \u00e8 invariante per trasposizione."}
{"id": "48270", "revid": "804", "url": "https://it.wikipedia.org/wiki?curid=48270", "title": "Matrice identica", "text": ""}
{"id": "48272", "revid": "1305772", "url": "https://it.wikipedia.org/wiki?curid=48272", "title": "Traccia (matrice)", "text": "In algebra lineare, si definisce traccia di una matrice quadrata la somma di tutti gli elementi della sua diagonale principale.\nNel caso di endomorfismi di uno spazio vettoriale, \u00e8 possibile definire la traccia di un endomorfismo considerando la traccia della sua matrice associata rispetto ad una qualsiasi base dello spazio. Poich\u00e9 la traccia \u00e8 invariante per similitudine, questo valore non dipende dalla base scelta.\nDefinizione.\nSi definisce traccia formula_1 di una matrice formula_2 la somma di tutti gli elementi sulla sua diagonale principale:\ndove formula_4 rappresenta l'elemento posto sulla formula_5-esima riga e formula_6-esima colonna di formula_2.\nDalla definizione segue che una matrice hermitiana ha traccia reale in quanto i suoi elementi sulla diagonale principale sono reali, mentre una matrice antisimmetrica ha traccia nulla, poich\u00e9 tutti gli elementi sulla diagonale principale sono nulli.\nL'insieme delle matrici la cui traccia \u00e8 nulla \u00e8 inoltre uno spazio vettoriale.\nPropriet\u00e0.\nTra le propriet\u00e0 pi\u00f9 immediate della traccia vi sono le seguenti:\nLa traccia \u00e8, a meno di segno, il coefficiente di formula_36 nel polinomio caratteristico di una matrice. La traccia inoltre \u00e8 pari alla somma degli autovalori della matrice, in quanto una matrice \u00e8 sempre simile ad una forma canonica di Jordan, una matrice triangolare superiore che ha anch'essa gli autovalori formula_37 sulla diagonale principale.\nNel caso di una matrice diagonalizzabile, in particolare, questo segue dall'invarianza per similitudine, e dal fatto che una matrice diagonale ha i suoi autovalori sulla diagonale.\nIn una matrice quadrata di ordine due gli autovalori dipendono solo dalla traccia e dal determinante della matrice, poich\u00e9 in tal caso il polinomio caratteristico \u00e8 dato da:\nLa traccia corrisponde alla derivata del determinante. Se formula_2 \u00e8 una funzione differenziabile da formula_40 allo spazio delle matrici di dimensione \"n\":\ndove formula_42 \u00e8 la matrice aggiunta di formula_2. Si tratta della formula di Jacobi.\nProdotto interno.\nPer una matrice formula_2 di dimensione formula_22 con entrate reali o complesse, indicando con l'asterisco la trasposta complessa coniugata si ha:\ndove vale l'uguaglianza se e solo se formula_47. L'assegnazione:\ndefinisce un prodotto interno sullo spazio delle matrici formula_22 (reali o complesse). La norma indotta da tale prodotto interno \u00e8 detta norma di Frobenius.\nSegue che se formula_2 e formula_19 sono semi-definite positive e hanno la stessa dimensione, allora:\ncome si pu\u00f2 dimostrare utilizzando la disuguaglianza di Cauchy-Schwarz.\nGeneralizzazioni.\nNel caso di operatori compatti in spazi di Hilbert si introduce la nozione di operatore di classe traccia. \nSe formula_2 \u00e8 un'algebra associativa su un campo formula_54 allora la traccia di formula_2 \u00e8 spesso anche definita come una generica mappa formula_56 che annulla il commutatore formula_57 per ogni coppia formula_58. Si tratta di una traccia definita a meno della moltiplicazione per uno scalare non nullo.\nUna supertraccia \u00e8 una generalizzazione della traccia nell'ambito della teoria delle superalgebre.\nL'operazione di contrazione di un tensore generalizza la traccia al caso di generici tensori.\nOperatori di classe traccia.\nSia dato un operatore lineare limitato formula_2 su uno spazio di Hilbert separabile formula_60. Data una base ortonormale formula_61 di formula_60, si definisce traccia di formula_2 il numero:\nformula_2 \u00e8 detto di classe traccia se la traccia del suo modulo \u00e8 finita, ovvero se la somma precedente \u00e8 assolutamente convergente e indipendente dalla scelta della base.\nLa traccia di un operatore pu\u00f2 essere scritta in modo equivalente come la somma di termini positivi:\nSi tratta di un funzionale lineare sullo spazio degli operatori di classe traccia. Se formula_60 ha dimensione finita, ogni operatore \u00e8 di classe traccia e la precedente somma \u00e8 equivalente alla definizione di traccia di una matrice.\nUn operatore formula_2 non negativo e autoaggiunto \u00e8 di classe traccia se:\nInoltre, un operatore autoaggiunto \u00e8 di classe traccia se lo sono la sua parte positiva formula_71 e negativa formula_72.\nIn tale contesto l'analogo della norma di Frobenius \u00e8 detto norma di Hilbert\u2013Schmidt."}
{"id": "48274", "revid": "88740", "url": "https://it.wikipedia.org/wiki?curid=48274", "title": "Badia", "text": ""}
{"id": "48277", "revid": "1564499", "url": "https://it.wikipedia.org/wiki?curid=48277", "title": "Bastia (disambigua)", "text": ""}
{"id": "48278", "revid": "1347902", "url": "https://it.wikipedia.org/wiki?curid=48278", "title": "Bastida", "text": ""}
{"id": "48279", "revid": "322321", "url": "https://it.wikipedia.org/wiki?curid=48279", "title": "Belforte", "text": ""}
{"id": "48281", "revid": "1494169", "url": "https://it.wikipedia.org/wiki?curid=48281", "title": "Bellinzago", "text": ""}
{"id": "48282", "revid": "124808", "url": "https://it.wikipedia.org/wiki?curid=48282", "title": "Lovecraft", "text": ""}
{"id": "48283", "revid": "697352", "url": "https://it.wikipedia.org/wiki?curid=48283", "title": "Belmonte", "text": ""}
{"id": "48284", "revid": "697352", "url": "https://it.wikipedia.org/wiki?curid=48284", "title": "Belvedere", "text": ""}
{"id": "48287", "revid": "1216132", "url": "https://it.wikipedia.org/wiki?curid=48287", "title": "Bene", "text": ""}
{"id": "48290", "revid": "1494169", "url": "https://it.wikipedia.org/wiki?curid=48290", "title": "Berzano", "text": ""}
{"id": "48292", "revid": "1494169", "url": "https://it.wikipedia.org/wiki?curid=48292", "title": "Berzo", "text": ""}
{"id": "48293", "revid": "101768", "url": "https://it.wikipedia.org/wiki?curid=48293", "title": "Bleggio", "text": "Bleggio \u00e8 stato un comune italiano della Venezia Tridentina.\nStoria.\nCostituito nel 1928 con i territori di Bleggio Inferiore e Bleggio Superiore, fu soppresso nel 1947 per ricostituzione dei comuni di Bleggio Inferiore e Bleggio Superiore. Nel 2009 Bleggio Inferiore \u00e8 stato aggregato a Lomaso per costituire il comune di Comano Terme."}
{"id": "48294", "revid": "287204", "url": "https://it.wikipedia.org/wiki?curid=48294", "title": "Boffalora", "text": ""}
{"id": "48296", "revid": "228587", "url": "https://it.wikipedia.org/wiki?curid=48296", "title": "Bolzano (disambigua)", "text": ""}
{"id": "48297", "revid": "1494169", "url": "https://it.wikipedia.org/wiki?curid=48297", "title": "Bonate", "text": "Il toponimo Bonate fa riferimento alla regione Lombardia"}
{"id": "48299", "revid": "2015336", "url": "https://it.wikipedia.org/wiki?curid=48299", "title": "Borghetto", "text": ""}
{"id": "48301", "revid": "1457965", "url": "https://it.wikipedia.org/wiki?curid=48301", "title": "Borgo (disambigua)", "text": ""}
{"id": "48302", "revid": "123079525", "url": "https://it.wikipedia.org/wiki?curid=48302", "title": "Scuola di Rapallo", "text": "Scuola di Rapallo \u00e8 convenzionalmente definita nel mondo dei fumetti una cerchia di artisti che, dal 1950 in poi, si sono ritrovati a stretto contatto con Luciano Bottaro, autore di fumetti e disegnatore di fama internazionale, nato proprio a Rapallo, sede della Mostra Internazionale dei Cartoonists.\nStoria.\nQuando Luciano Bottaro inizi\u00f2 a lavorare nel mondo del fumetto, Guido Scala e Franco Aloisi si erano fatti avanti per aiutare il maestro nella realizzazione delle molte serie da questi portate avanti: disegnavano alcuni episodi in prima persona, altri li inchiostravano semplicemente o realizzavano parte degli sfondi, acquisendone, soprattutto Scala, lo stile grafico e narrativo.\nE soprattutto Scala \u00e8 colui che, in quegli anni, sostituisce spesso e volentieri Bottaro ai disegni di Pik e Pok, di Oskar, di Baldo, mentre Aloisi preferisce presentare una serie da lui stesso ideata, Pietro e Genio, sempre sulle pagine del mensile \"Oscar\". Al gruppo, poi, si aggiunge prima Carlo Bracci, con una fugace apparizione, quindi lo sceneggiatore Carlo Chendi, che dal 1952 si occupa di Cucciolo e Beppe, Tiramolla, Baldo, Pik e Pok, per poi esordire nel 1954 in Disney con \"Le miniere di re... Paperone\", su disegni di Bottaro.\nNel frattempo Aloisi inizia a lavorare a un suo \"Dottor Faust\", in cui il protagonista si barcamena per il mondo alla ricerca di anime da dannare: si pu\u00f2 intravedere, in quest'opera, alcuni degli spunti narrativi di partenza presenti ne \"Il Dottor Paperus\", della coppia Chendi-Bottaro appena alcuni mesi prima.\nScala e Bracci arrivano poi ad occuparsi anche del \"Carosello\".\n\"Girandola TV\", infatti, un albo a fumetti della Fasani, inizia a pubblicare molti dei personaggi che compaiono nel fortunato programma della Rai, e i due discepoli di Bottaro iniziano ad occuparsi di personaggi come Toto e Tata di Paul Campani o i due rivali messicani Geronio e Geranio.\nAl gruppo si unisce anche Giorgio Rebuffi, con il quale, sul finire degli anni sessanta, Bottaro e Chendi daranno origine allo Studio Bierrec\u00ec, il primo esperimento di autoproduzione in Italia e la punta di diamante pi\u00f9 evidente nell'attivit\u00e0 della Scuola rapallese.\nPer lo studio di Bottaro, poi, durante gli anni settanta, passano altri giovani talenti come Enzo Marciante, Stefano Rolli, una giovane come Maria Luisa Uggetti, creatrice grafica insieme a Massimo De Vita di Indiana Pipps, Gino Esposito, disegnatore di molte storie italiane del gatto Silvestro, e anche due giovani dal futuro brillante come Giancarlo Berardi ed Ivo Milazzo.\nGuidati da Bottaro, Chendi, Rebuffi, Colantuoni, i giovani hanno nel tempo dato lustro all'arte del Maestro, proponendo le loro personalissime interpretazioni.\nIl disegnatore ha sempre avuto una certa indipendenza e la maggior parte delle sue storie lo vedono come autore completo. Oltre alle parodie Disney, nelle quali si trovano spesso i prototipi delle sue Mattaglie, ha spesso messo i suoi personaggi in situazioni strane e assurde, come nel caso di \"Zio Paperone e lo scherzo cinese\" o di \"Paperino e il vaso rosso dei Ming\" o di \"Pippo e il virus in soffitta\"."}
{"id": "48304", "revid": "1494169", "url": "https://it.wikipedia.org/wiki?curid=48304", "title": "Borgofranco", "text": ""}
{"id": "48305", "revid": "1494169", "url": "https://it.wikipedia.org/wiki?curid=48305", "title": "Borgoratto", "text": ""}
{"id": "48306", "revid": "1602064", "url": "https://it.wikipedia.org/wiki?curid=48306", "title": "Lynn Abbey", "text": "Biografia.\nNasce a Peekskill nel 1948. Si laurea nel 1969 e consegue un master in Storia Europea nel 1971 e in seguito studia astrofisica presso l'Universit\u00e0 di Rochester. \nInoltre, nel 1969 spos\u00f2 Ralph Dressler, da cui divorzi\u00f2 nel 1972.\nNel 1976, dopo aver lavorato per delle compagnie assicurative, e nella task force statale che si occupava della bancarotta della citt\u00e0 di New York, si trasfer\u00ec ad Ann Arbor, in Michigan.\nPubblic\u00f2 nel 1979 il suo primo romanzo, dal titolo \"Daughter of the Bright Moon\", e la storia breve \"Il volto del caos\" (\"The Face of Chaos\"), poi divenuto parte dell'antologia \"La Saga del Mondo dei Ladri\" (\"Thieves World\"). Il suo talento venne cos\u00ec notato da Gordon R. Dickson, il quale la incoraggi\u00f2 a proseguire.\nNel 1980 spos\u00f2 Robert Asprin; i due avrebbero collaborato nella scrittura dei libri sul \"Mondo dei Ladri\". Divorzi\u00f2 tuttavia nel 1993, trasferendosi ad Oklahoma City.\nNegli anni successivi ha continuato a scrivere romanzi, sia lavori originali sia collegati ad ambientazioni gi\u00e0 esistenti per giochi di ruolo pubblicati dalla TSR. Nel 2002 \u00e8 ritornata al \"Mondo dei Ladri\" con il romanzo \"Sanctuary\", seguito dall'uscita di nuove antologie, a partire da \"Turning Points\".\nOpere.\nElenco parziale."}
{"id": "48308", "revid": "69794", "url": "https://it.wikipedia.org/wiki?curid=48308", "title": "Bosco (disambigua)", "text": ""}
{"id": "48309", "revid": "37401", "url": "https://it.wikipedia.org/wiki?curid=48309", "title": "Briga", "text": ""}
{"id": "48311", "revid": "111651807", "url": "https://it.wikipedia.org/wiki?curid=48311", "title": "Brignano", "text": ""}
{"id": "48313", "revid": "287204", "url": "https://it.wikipedia.org/wiki?curid=48313", "title": "Memnone", "text": ""}
{"id": "48314", "revid": "117023680", "url": "https://it.wikipedia.org/wiki?curid=48314", "title": "Colossi di Memnone", "text": "I Colossi di Memnone (anche noti in arabo come el-Colossat o es-Salamat) sono due enormi statue di pietra del faraone Amenhotep III. Eretti oltre 3400 anni fa nella necropoli di Tebe, lungo le rive del Nilo, di fronte sulla riva opposta all'attuale citt\u00e0 di Luxor, le due statue facevano parte del complesso funerario eretto da Amenhotep III. Le statue successivamente alla morte del faraone divennero gi\u00e0 famose nell'antichit\u00e0, quando, in seguito al loro progressivo degrado, da una di esse si propagarono dei rumori, che all'epoca furono interpretati come il saluto dell'omonimo eroe a sua madre.\nI colossi.\nLe statue gemelle rappresentano Amenhotep III (XV secolo a.C.) in posizione seduta, con le mani sulle ginocchia e lo sguardo rivolto a est, verso il fiume e il sole nascente. Due figure pi\u00f9 basse sono scolpite sulla parte anteriore del trono, a fianco alle sue gambe: la moglie Tiy e la madre Mutemuia. I pannelli laterali rappresentano il dio del Nilo Hapy.\nLe statue sono formate da blocchi di quarzite che fu scavata probabilmente a Giza (presso la moderna Il Cairo) o a Gebel el-Silsileh, 600 km a nord di Assuan. Raggiungono una considerevole altezza di 18 metri, comprese le piattaforme di pietra su cui sono costruite.\nLa funzione originale dei Colossi era di stare a guardia dell'entrata del Tempio di Milioni di Anni di Amenhotep: un gigantesco centro di culto costruito quando il faraone era ancora in vita, dove venne riconosciuto come reincarnazione in terra del dio, sia prima che dopo la sua partenza da questo mondo. Ai suoi tempi, questo tempio era il pi\u00f9 grande ed opulento nell'intero Egitto. Con una superficie di 35 ettari, anche i rivali successivi come il Ramesseum di Ramesse II o il Medinet Habu di Ramesse III non reggevano il confronto, non raggiungendone l'area; anche il tempio di Karnak, all'epoca di Amenhotep, era pi\u00f9 piccolo.\nAd ogni modo, con l'eccezione dei Colossi, molto poco resta visibile al giorno d'oggi di questo tempio. Essendo costruito sul bordo della pianura alluvionale del Nilo, le ripetitive esondazioni annuali ne hanno danneggiato con il passare dei secoli le fondamenta, come illustra anche una famosa litografia del 1840 di David Roberts.\nOrigine del nome.\nIl nome con cui sono tuttora conosciute queste statue fu coniato dagli storici greci, che le associarono all'eroe mitologico Memnone.\nDa una di esse (alla quale \u00e8 stato dato talvolta il nome \"Colosso di Memnone\") emanavano all'alba singolari rumori, causati dal riscaldamento della roccia, che dagli antichi erano interpretati come il saluto dell'eroe alla madre Eos, dea dell'aurora. Cos\u00ec la descrive Filostrato nella sua \"Vita di Apollonio di Tiana\":\nQuesta strana statua \"parlante\" attirava la curiosit\u00e0 di viaggiatori, inclusi personaggi importanti, che la ricoprirono di iscrizioni, pubblicate da Bernard. Tra di esse, di una certa importanza sono gli epigrammi che Giulia Balbilla vi incise durante il suo viaggio in Egitto con la corte dell'imperatore Adriano e di sua moglie Vibia Sabina. Dopo un restauro, effettuato in epoca romana per volere dell'imperatore Settimio Severo, dal 199 d.C. i rumori non furono pi\u00f9 avvertiti."}
{"id": "48315", "revid": "400694", "url": "https://it.wikipedia.org/wiki?curid=48315", "title": "Busto", "text": ""}
{"id": "48317", "revid": "1494169", "url": "https://it.wikipedia.org/wiki?curid=48317", "title": "Buttigliera", "text": ""}
{"id": "48319", "revid": "810736", "url": "https://it.wikipedia.org/wiki?curid=48319", "title": "Poul Anderson", "text": "Ha pubblicato alcuni dei suoi primi racconti con gli pseudonimi di A. A. Craig, Michael Karageorge e Winston P. Sanders. Anderson \u00e8 stato inoltre autore di libri fantasy, come ad esempio la serie \"King of Ys\".\nBiografia.\nDi origini scandinave, nacque in Pennsylvania nel 1926.\nConsegu\u00ec una laurea in fisica all'universit\u00e0 del Minnesota nel 1948.\nSpos\u00f2 Karen Kruse nel 1953. Assieme a lei, oltre che da solo, compose versi.\nLa sua prima pubblicazione di fantascienza \u00e8 del 1947, sulla rivista \"Astounding\". Pubblic\u00f2 il suo primo romanzo nel 1952: in seguito pubblic\u00f2 soprattutto opere fantasy. Anderson privilegi\u00f2 sempre l'avventura, con tratti anche ironici, creando opere molto interessanti e suggestive, pure con una spiccata inclinazione poetica.\n\u00c8 stato il sesto presidente dell'associazione degli scrittori statunitensi di fantasy e fantascienza a partire dal 1972.\nOpere.\nSerie.\nKing of Ys.\nIn collaborazione con Karen Anderson\nHoka.\nScritti in collaborazione con Gordon R. Dickson \nCiclo della Lega Polesotecnica - \"Technic History\".\nSottociclo di Nicholas Van Rijn/ Lega Polesotecnica (dalla cronologia interna):\nSerie di Dominic Flandry.\n(Secondo la cronologia interna):"}
{"id": "48320", "revid": "838137", "url": "https://it.wikipedia.org/wiki?curid=48320", "title": "336 a.C.", "text": ""}
{"id": "48321", "revid": "183114", "url": "https://it.wikipedia.org/wiki?curid=48321", "title": "Catherine Asaro", "text": "\u00c8 conosciuta soprattutto per i suoi libri sulla Dinastia Ruby ambientati nell'universo dell'Impero Skoliano. Il suo genere letterario miscela fantascienza hard al classico \"romance\", creando trame ricche di avventure emozionanti e spazio profondo.\nHa vinto due volte il premio Nebula.\nLe sue opere sono per lo pi\u00f9 inedite in italiano.\nBiografia.\nAsaro \u00e8 nata e cresciuta ad Oakland, in California, da una famiglia d'origini italiane, figlia del chimico nucleare Frank Asaro e della sua consorte Lucille Marie Lavezo. Ha una solida formazione scientifica in quanto ha ottenuto un bachelor in chimica alla UCLA, una laurea in fisica e un Ph.D. in chimica fisica all'Universit\u00e0 di Harvard.\n\u00c8 stata inoltre ricercatrice per l'Universit\u00e0 di Toronto in Canada e per il Max Planck Institut f\u00fcr Astrophysik in Germania. Ha svolto la professione di insegnante universitaria di fisica a partire dal 1990, anno in cui ha fondato la rivista di fantascienza \"Molecudyne Research\".\nEccellente ballerina, si \u00e8 esibita in balletti e musical sia a Londra che negli Stati Uniti d'America. Mentre era ad Harvard ha anche fondato un'organizzazione studentesca di ballo: il \"Mainly Jazz Dance program\".\nCatherine Asaro \u00e8 stata inoltre presidente dell'SFWA, l'Associazione degli scrittori americani di fantasy e fantascienza (Science Fiction and Fantasy Writers of America), il gruppo che premia ogni anno i migliori romanzi di fantasy e fantascienza con il prestigioso premio Nebula.\nLa sua prima opera pubblicata \u00e8 stato il racconto \"Luci e ombre\", apparso sulla rivista \"Analog\" nell'aprile 1994. L'anno seguente usciva il suo primo romanzo, \"Primary Inversion\".\n\u00c8 sposata con John Kendall Cannizzo, un astrofisico della NASA. Ha una figlia e vive a Columbia nel Maryland.\nOpere.\nAl 2013 tutti i romanzi dell'autrice, tranne \"La rosa quantica\", risultano inediti in italiano. Le uniche altre opere tradotte sono il romanzo breve \"Aurora a quattro voci\" (\"Aurora in Four Voices\") e il racconto lungo \"Un ponte sull'abisso\" (\"Walk in Silence\").\nSaga dell'impero Skoliano.\nI libri sono in ordine di pubblicazione. Sono inoltre stati pubblicati anche alcuni romanzi brevi collegati al ciclo."}
{"id": "48330", "revid": "4", "url": "https://it.wikipedia.org/wiki?curid=48330", "title": "Centro Europeo di Ricerca Nucleare", "text": ""}
{"id": "48332", "revid": "838137", "url": "https://it.wikipedia.org/wiki?curid=48332", "title": "337 a.C.", "text": ""}
{"id": "48334", "revid": "37401", "url": "https://it.wikipedia.org/wiki?curid=48334", "title": "Mercurio (chimica)", "text": ""}
{"id": "48335", "revid": "599013", "url": "https://it.wikipedia.org/wiki?curid=48335", "title": "Hg", "text": ""}
{"id": "48337", "revid": "290948", "url": "https://it.wikipedia.org/wiki?curid=48337", "title": "Infuso", "text": ""}
{"id": "48340", "revid": "842", "url": "https://it.wikipedia.org/wiki?curid=48340", "title": "AirPort", "text": ""}
{"id": "48342", "revid": "1996533", "url": "https://it.wikipedia.org/wiki?curid=48342", "title": "Olimpiade d'Epiro", "text": "Biografia.\nOrigini familiari.\nNacque con il nome di Myrtale, nel 375 a.C. da Neottolemo I re dell'Epiro, secondo il mito erede della stirpe di Molosso, a sua volta diretto discendente di Neottolemo e di Andromaca.\nOrfana del padre, il fratello di questi, Aribba, suo successore, a suggello di accordi diplomatici, diede in sposa la nipote sedicenne a Filippo II di cui sarebbe divenuta la terza moglie.\nMatrimonio con Filippo e rapporti con i figli.\nIstruita da Aristotele, Olimpiade fu esiliata dal marito nel 357 a.C.; poco dopo, tuttavia, ella fu richiamata a Pella perch\u00e9 incinta. Avrebbe dato due figli: il loro primogenito Alessandro (nato nel 356 a.C.) e Cleopatra.\nNello stesso anno (356 a.C.), Filippo II le impose il nome Olimpiade, con cui \u00e8 universalmente nota, a seguito della sua vittoria nei giochi olimpici tenuti proprio in quel periodo.\nQuanto alla nascita del primogenito, cui fu molto legata, si riportano numerose leggende, esposte sinteticamente da Plutarco, secondo cui Olimpiade non avrebbe generato Alessandro da Filippo bens\u00ec da Zeus, in forma di serpente o che, in ogni caso, fosse solita praticare riti orfici e dionisiaci tipici delle popolazioni degli Edoni e dei Traci e che nelle processioni portasse grandi serpenti addomesticati. \nSempre Plutarco ricorda quanto Alessandro fosse solito propagandare tale diceria e che, a tale proposito, Olimpiade protestava: \"Quando la smetter\u00e0 Alessandro di calunniarmi di fronte a Era?\".\nSe il rapporto con il marito Filippo non fu mai positivo, sia per la poligamia da lui praticata, sia per i riti dionisiaci, cui Olimpiade era devota, quello con il figlio primogenito fu estremamente profondo: quest'ultimo, infatti, mutu\u00f2 da lei la spiritualit\u00e0 intrisa di passionalit\u00e0, la tensione mistica, l'ansia sempre inappagata di spingersi 'oltre'\nRitorno in Epiro e assassinio di Filippo.\nIn ogni caso, la situazione familiare degener\u00f2 quando Filippo decise di sposare Euridice, figlia del generale Attalo ed in quanto tale membro della pi\u00f9 antica nobilt\u00e0 macedone.\nAl matrimonio, Attalo offese Alessandro il quale prese apertamente le parti della madre e con costei fugg\u00ec alla corte dello zio Alessandro I, fratello minore di Olimpiade.\nDurante la permanenza in Epiro, la regina, dopo aver tentato di indurre il fratello ad impegnarsi in un conflitto con la Macedonia, continu\u00f2 a capeggiare gli interessi della fazione vicina al figlio per poi negoziare un matrimonio con la figlia di Pissodaro, sovrano di Alicarnasso che irrit\u00f2 non poco Filippo, impegnato nei preparativi della spedizione in Asia.\nDopo un anno, Alessandro fu richiamato mentre Olimpiade continu\u00f2 a risiedere in Epiro finch\u00e9, nel 336 a.C., al matrimonio tra Alessandro I d'Epiro e Cleopatra, figlia di Olimpiade e Filippo II, il re fu ucciso da una sua guardia del corpo, Pausania di Orestide.\nTale delitto, certamente premeditato data la presenza di cavalli che avrebbero dovuto permettere la fuga di Pausania, vide forse la connivenza di Olimpiade come suggerisce apertamente lo storico Diodoro Siculo ricordando che Olimpiade stessa commission\u00f2 un monumento in onore di Pausania.\nDurante il regno di Alessandro.\nAlla morte del padre, Alessandro venne acclamato dall'esercito come nuovo re di Macedonia. Olimpiade collabor\u00f2 con il figlio all'eliminazione dei possibili rivali al trono: furono uccisi circa quindici presunti rivali; Olimpiade costrinse al suicidio la nuova moglie del marito, Euridice, e ne fece eliminare i figli.\nQuando le citt\u00e0 greche si ribellarono, Olimpiade ebbe contrasti con il figlio per ragioni non chiare tanto che, anche quando, nel 335 a.C., lo aiut\u00f2 a reprimere la ribellione, Alessandro decise comunque di allontanare dal potere la madre.\nInfatti, nei dodici anni in cui Alessandro fu impegnato in Asia fino alla sua morte, il re affid\u00f2 il governo del regno di Macedonia ad un reggente, Antipatro e, sebbene intrattenesse frequenti rapporti epistolari con la madre, rifiut\u00f2 di ascoltare i consigli in merito ai propri amici personali, specialmente Efestione, n\u00e9 le permise di interferire nelle competenze di Antipatro.\nIn ogni caso i rapporti tra la regina madre ed il reggente erano pessimi e assai spesso riportavano ad Alessandro pressanti lamentele sul conto dell'altro e che Alessandro cercava di ignorare sebbene un giorno, dopo aver letto una missiva di Antipatro, particolarmente aspra nei confronti di Olimpiade, esclamasse: \"Antipatro non sapeva che una sola lacrima di madre cancella diecimila lettere (come quella)\"\nNegli ultimi mesi di vita, per\u00f2, il re cominci\u00f2 a diffidare dei propri amici e per fare cessare le frizioni continue tra Antipatro e Olimpiade che, spalleggiata dalla figlia Cleopatra, lo aveva esautorato dal governo, decise di sostituirlo con Cratero.\nLa morte di Alessandro, tuttavia, il 10 o l'11 giugno del 323 a.C., in cui, peraltro, la regina sospettava un coinvolgimento di Antipatro (tramite il figlio Iolao, capo dei coppieri di corte), caus\u00f2 un inatteso e profondo cambio di regime che permise ad Antipatro di conservare il proprio potere.\nDopo la morte del figlio.\nAlla morte di Alessandro, infatti, i suoi generali, anche per via dei dissensi sorti tra la truppa, con l'accordo di Babilonia, nominarono come sovrano, Filippo Arrideo, fratellastro di Alessandro Magno ed, essendo questi debole di mente, elessero come reggente Perdicca per poi dividersi il governo delle diverse satrapie.\nGuerra lamiaca.\nCon tale accordo, Antipatro ottenne il controllo completo della Macedonia e della Grecia e pertanto Olimpiade ritenne prudente rifugiarsi in Epiro presso suo cugino Re Eacide (il padre di Pirro). Nel 322 a.C., allo scoppio della Guerra lamiaca, tent\u00f2 di indurre Eacide ad unirsi alla lega greca contro Antipatro; non avendo successo, indusse Leonnato, dietro la promessa della mano della principessa Cleopatra, sorella di Alessandro Magno ad ostacolare Antipatro.\nLa vittoria di Antipatro e Cratero sui greci e la morte di Leonnato indussero la regina a cambiare progetti e a volgere la propria attenzione su Perdicca cui fece la stessa promessa fatta a Leonnato per impedire che questi si maritasse con Nicea, figlia di Antipatro.\nAnche questo progetto, tuttavia, fall\u00ec per la morte di Perdicca (321 a.C.) per mano dei suoi stessi ufficiali mentre era intento in una spedizione militare contro Tolomeo che cercava divincolarsi dal potere centrale.\nAppoggio a Poliperconte.\nPertanto Olimpiade fu costretta a restare in Epiro fino alla morte dell'ormai anziano Antipatro, avvenuta nel 319 a.C.. In ogni caso il suo nome contava ancor molto in Macedonia ed il nuovo reggente, Poliperconte, tent\u00f2 di rafforzare la propria posizione, insidiata da Cassandro, figlio di Antipatro, invitando la regina a tornare a Pella insieme al nipote Alessandro, il figlio di Rossane. Olimpiade, per\u00f2, seguendo il consiglio di Eumene di Cardia, rimase in Epiro anche se non lesin\u00f2 appoggi a Poliperconte e allo stesso Eumene.\nRitorno in Patria.\nDopo tre anni di stasi, tuttavia, la regina decise di scendere in campo personalmente, alla testa di un esercito fornitole dal cugino Eacida, contro Cassandro e Filippo Arrideo: l'esercito macedone rifiut\u00f2 di combattere la madre di Alessandro Magno e cos\u00ec Olimpiade pot\u00e9 catturare ad Anfipoli Arrideo e la moglie Euridice che prontamente furono assassinati insieme a Nicanore, fratello di Cassandro e a centinaia dei loro seguaci.\nAssedio di Pella e morte.\nIl suo successo fu di breve durata poich\u00e9 la feroce repressione di ogni opposizione alien\u00f2 il consenso dei macedoni ed indusse Cassandro, intento ad assediare la citt\u00e0 di Tegea, a ritornare in Macedonia. Olimpiade, allora, insieme a Rossane e Alessandro IV, si rinchiusero nella capitale, Pella, confidando di resistere fino all'arrivo di rinforzi.\nCassandro, tagliate tutte le vie di soccorso, pose l'assedio a Pella finch\u00e9 la popolazione della citt\u00e0, dopo aver subito un durissimo inverno ed una forte carestia, indusse Olimpiade ad arrendersi nella primavera del 316 a.C. alla condizione di aver salva la vita.\nCassandro, tuttavia, violando i patti, convoc\u00f2 un'assemblea affinch\u00e9 giudicasse la regina madre per il regicidio di Filippo Arrideo. L'assemblea, senza aver fissato ad Olimpiade alcuna udienza per discolparsi delle accuse, la condann\u00f2 a morte. La regina protest\u00f2 duramente e chiese di poter essere ascoltata, ma Cassandro, temendone l'ascendente, invi\u00f2 un drappello di soldati e di parenti di coloro che Olimpiade aveva fatto giustiziare.\nSecondo alcuni, allora, vista l'impossibilit\u00e0 di salvezza, Olimpiade scelse il suicidio ma Giustino, in disaccordo, afferma che avrebbe affrontato con grande dignit\u00e0 sia la folla dei Macedoni aizzatale contro da Cassandro, sia i sicari inviati da questi ad ucciderla, i quali, cedendo al suo contegno e al rispetto per lei si rifiutarono di eseguire l'ordine, sia i parenti di coloro che aveva fatto uccidere, i quali mandati anch'essi da Cassandro infine la assassinarono per strangolamento..\nInfine, per ordine di Cassandro, non ebbe pubblici funerali."}
{"id": "48344", "revid": "599013", "url": "https://it.wikipedia.org/wiki?curid=48344", "title": "Semerkhet", "text": "Biografia.\nLe poche informazioni che abbiamo sul regno di questo sovrano ci vengono dalla Pietra di Palermo. Anche a Semerkhet \u00e8 attribuita una vittoria sugli Iuntyu, popolazione non del tutto identificata, insediata nel nord-est del delta del Nilo.\nSesto Africano scrive che \"...annunciata da presagi funesti, durante il suo regno una grande calamit\u00e0 si abbatt\u00e9 sull'Egitto\". In effetti nella Pietra di Palermo, malgrado sia danneggiata, sembra di poter leggere che la piena del Nilo nel 9\u00ba anno di regno sia stata rovinosa.\nSemerkhet fece scalpellare il nome del suo predecessore Anedjib e della regina Merneith, sua madre, come fossero degli usurpatori ma Qa'a, suo successore, rispett\u00f2 questi nomi facendo invece scalpellare quello di Semerkhet dando cos\u00ec l'impressione di considerare questi come usurpatore."}
{"id": "48348", "revid": "660929", "url": "https://it.wikipedia.org/wiki?curid=48348", "title": "Zeroconf", "text": "Zeroconf o Zero Configuration Networking \u00e8 un protocollo standard dell'IETF per la configurazione dinamica dei nodi di una rete utilizzante il protocollo IP. Lo standard non \u00e8 ancora definitivo, infatti non esiste ancora nessun documento RFC sul protocollo Zeroconf sebbene esistano gi\u00e0 diverse implementazioni del protocollo che vengono utilizzate quotidianamente da moltissimi utenti essendo incluse nei sistemi operativi.\nL'idea base dello Zeroconf \u00e8 che dovrebbe essere possibile collegare due computer tramite cavo Ethernet e senza bisogno di interventi da parte dell'utente i computer dovrebbero essere in grado di comunicare tra loro. Attualmente bisogna selezionare dei parametri manualmente per consentire a due computer di comunicare.\nL'obiettivo \u00e8 quello di ottenere una rete IP funzionante senza dover dipendere da infrastrutture (server DHCP, server DNS o simili) o da conoscenze specifiche (per esempio indirizzamenti RFC 1918). Zeroconf \u00e8 stato inizialmente sviluppato da Apple Inc. come un componente del sistema operativo per facilitare il passaggio dalle reti AppleTalk alle reti IP. Zeroconf \u00e8 stato utilizzato da molti produttori che cercavano uno strumento in grado di semplificare l'integrazione dei loro prodotti nelle reti locali. Un buon esempio sono le stampanti di rete. I produttori delle stampanti che vengono collegate direttamente alla rete non possono fornire i loro prodotti di schermi o tastiere da utilizzare per inserire i parametri di rete come indirizzo IP o subnet masks. Si cercava anche uno strumento utilizzabile dall'utente comune e la tecnologia Zeroconf era la soluzione ideale. Attualmente tutte le stampanti di rete in commercio implementano Zeroconf.\nIl sistema Zeroconf si basa sull'assegnazione automatica degli indirizzi IP da parte dei dispositivi che lo utilizzano, senza utilizzare un server DHCP. Gli indirizzi IP utilizzati da Zeroconf appartengono alla sottorete 169.254.0.0/16 (IPv4 link local). Poich\u00e9 i primi e gli ultimi 256 indirizzi sono riservati ad usi futuri, quelli utilizzabili sono compresi tra 169.254.1.0 e 169.254.254.255. Solitamente i sistemi Zeroconf si occupano di verificare periodicamente l'esistenza di un server DHCP e in questo caso di utilizzare gli indirizzi forniti dal server stesso.\nComponenti di Zeroconf.\nZeroconf viene sviluppato utilizzando molte tecnologie indipendenti:\nImplementazioni di Zeroconf.\nAvahi \u00e8 un'implementazione presente nelle moderne distribuzioni GNU/Linux e di tipo BSD.\nLa Apple ha definito la sua implementazione Zeroconf col nome di Rendezvous, in seguito rinominata in Apple Bonjour per problemi legali.\nMicrosoft, invece, ha identificato la sua implementazione Zeroconf con il nome di APIPA (\"Automatic Private Internet Protocol Addressing\")."}
{"id": "48349", "revid": "104216", "url": "https://it.wikipedia.org/wiki?curid=48349", "title": "IEEE 1394", "text": "Lo standard IEEE 1394 (conosciuto pi\u00f9 comunemente come FireWire e i.Link, denominazione utilizzata alla Sony), in informatica ed elettronica \u00e8 un'interfaccia standard per un bus seriale di propriet\u00e0 della Apple. \nSupporta due diverse modalit\u00e0 di trasferimento dati: asincrona e sincrona. La modalit\u00e0 asincrona avviene quando il dato spedito viene ricevuto dall'altra parte del cavo elettrico. Nel caso in cui la linea non fosse libera, viene nuovamente inviato. La modalit\u00e0 sincrona prevede un invio di dati attraverso il flusso continuo in tempo reale. In questa modalit\u00e0 si possono acquisire dati dagli apparecchi digitali come fotocamere e videocamere.\nStoria e descrizione.\nIl FireWire \u00e8 stato sviluppato per essere utilizzato nei personal computer e nei dispositivi multimediali, sviluppato inizialmente da Apple Computer. Lo sviluppo venne terminato nel 1995 e IEEE lo ha denominato 1394. Lo standard 1394 \u00e8 attualmente definito da tre documenti: l'originale IEEE Std 1394-1995, il IEEE Std 1394a-2000 amendment, e il IEEE Std 1394b-2002 amendment. L'implementazione di Sony di questo standard si chiama i.Link, e usa un connettore con solo 4 pin, eliminando i pin dedicati all'alimentazione per esempio sulle videocamere che non ne hanno bisogno, altri apparati della stessa ditta hanno invece un connettore standard a 6 pin.\nDiffusione e specifiche.\nLa connessione FireWire viene comunemente usata per collegare dispositivi di archiviazione o dispositivi di acquisizione video. Viene utilizzato anche in apparecchiature di acquisizione audio e video professionali per via della ampiezza di banda della connessione, della sua predisposizione a trattare flussi multimediali, della capacit\u00e0 di sopportare potenze maggiori e della possibilit\u00e0 di stabilire una connessione tra dispositivi senza il tramite di un computer.\nL'interfaccia FireWire \u00e8 tecnicamente superiore all'interfaccia USB, ma questa \u00e8 molto pi\u00f9 diffusa per via dei brevetti. Apple e altre ditte richiedono il pagamento di brevetti per ogni implementazione della FireWire (normalmente 0,25 dollari per l'utente finale). Sebbene siano cifre ridotte, molti produttori realizzano prodotti a bassissimo margine di guadagno e quindi preferiscono utilizzare la tecnologia USB che, essendo esente dal pagamento di brevetti, consente loro di ottenere prodotti pi\u00f9 economici.\nLa FireWire supporta fino a 63 periferiche organizzate in una rete non ciclica (a differenza per esempio della catena SCSI). Permette una comunicazione \"peer-to-peer\" tra i dispositivi. Quindi i vari dispositivi possono comunicare tra loro senza dover utilizzare il computer come arbitro. Per esempio una videocamera digitale potrebbe riversare il filmato video su un hard disk esterno senza l'intervento del computer.\nSupporta il collegamento a caldo e la presenza di pi\u00f9 Host tramite una gestione degli IP software. Quindi una connessione FireWire pu\u00f2 essere utilizzata per creare una rete locale tra due computer quattro volte pi\u00f9 veloce di una normale rete Ethernet a . Il cavo FireWire supporta fino a ed \u00e8 quindi in grado di alimentare la maggior parte dei dispositivi portatili.\nIl suffisso numerico 100, 200, 400, 800 specifica la velocit\u00e0 di trasferimento dati ai dispositivi di 100, 200, 400 o (in realt\u00e0 98,304, 196,608, 393,216 o ). La lunghezza del cavo \u00e8 limitata a e fino a 16 cavi possono essere collegati tramite dei dispositivi che provvedono a rigenerare il segnale per arrivare a una lunghezza massima consentita dalle specifiche di 72 metri.\nFireWire 800 (nome dato da Apple alla versione a 9 pin dello standard IEEE1394b) venne reso disponibile commercialmente da Apple nel 2003; questa evoluzione dello standard innalza la velocit\u00e0 della connessione a 786,432\u00a0Mbit/s ed \u00e8 retrocompatibile col connettore a 6 pin della FireWire 400. Le specifiche complete del IEEE 1394b prevedono anche una connessione ottica lunga fino a 100 metri con una velocit\u00e0 di trasferimento di 3,2\u00a0Gbit/s. La modalit\u00e0 di trasferimento S100 supportava cavi schermati di classe 5 lunghi fino a 100 metri. Le nuove specifiche 1394c estendono questa caratteristica anche alla comunicazione a S800. Lo standard originale 1394 e 1394a usa una codifica dei dati e del segnale di controllo che permette di generare il clock in modo molto economico (basta prendere i segnali e metterli in XOR). La versione 1394b dello standard supporta questa codifica per mantenere la retrocompatibilit\u00e0, ma aggiunge una nuova modalit\u00e0 di codifica pi\u00f9 complessa che consente di trasmettere il doppio dei dati. La nuova modalit\u00e0 di trasferimento rende la FireWire significativamente pi\u00f9 veloce dello standard concorrente USB 2.0, ma quest'ultimo \u00e8 largamente il pi\u00f9 usato al mondo.\nOrmai la connessione Firewire risulta sempre meno presente nella maggior parte delle televisioni digitali, computer, computer portatili e dispositivi multimediali in generale. In quasi tutti questi dispositivi di consumo ormai \u00e8 usato lo standard HDMI per i flussi audio/video oppure la connessione USB2.0, ormai superata dall'USB 3.0."}
{"id": "48351", "revid": "124484273", "url": "https://it.wikipedia.org/wiki?curid=48351", "title": "Balabiott", "text": "Balabiott \u00e8 un termine mutuato dalla lingua lombarda, traducibile in \"danza nudo\", per definire un guitto oppure una persona facile a mostrare entusiasmo e sicurezza, ma di scarsa capacit\u00e0 realizzativa e dubbia integrit\u00e0 morale.\nSignificato moderno.\nL'accezione attualmente utilizzata di \"balabiott\" nacque nel 1796, durante le fasi costituenti della Repubblica Cispadana, dopo la conquista dei territori italiani fatta dall'esercito rivoluzionario francese, guidato da Napoleone Bonaparte. In quei mesi di grandi rivolgimenti sociali, come in tutte le citt\u00e0 europee liberate dalle istituzioni assolutiste, anche a Milano venne piantato l'albero della libert\u00e0, una sorta di palo addobbato con ghirlande e nastri, sormontato da un rosso cappello frigio, simbolo della Rivoluzione francese. Sotto questi \"alberi\" la gente era invitata a ballare al suono di musiche patriottiche. Si trattava di balli privi di formalit\u00e0 tradizionali, ai quali partecipava soprattutto la fascia di popolazione pi\u00f9 umile e indigente, spesso composta da scamiciati e straccioni seminudi. Da cui l'appellativo \"balabiott\".\nAltre fonti, pi\u00f9 credibilmente, attribuiscono una valenza politica a \"balabiott\", ritenendo sia la versione lombarda di sanculotto, italianizzazione del termine francese \"sans-culottes\", cio\u00e8 privi di pantaloni portati dall'aristocrazia. In effetti, i balli intorno all'albero della libert\u00e0, iniziavano con la celebre danza della Carmagnola, per eseguire la quale venivano spesso scritturati attori di strada, a scopo dimostrativo e di richiamo, vestiti da sanculotti.\nAll'inizio del XX secolo il termine \"balabiott\" fu anche utilizzato dai contadini ticinesi per designare la comunit\u00e0 eterogenea di utopisti/vegetariani/naturisti/teosofi insediatasi sulle pendici del monte Monescia. Tale comunit\u00e0 si ispirava alle teorie di Bakunin, M\u00fchsam (famosi anarchici), Oedenkoven, Ida Hofman e Gr\u00e4ser (socialisti utopici), Franz Hartmann e Pioda (teosofi ed umanisti vegetariani), von Laban (teorico della \"riforma della vita\"). La comunit\u00e0 degli utopisti del Monte Verit\u00e0 (cos\u00ec venne rinominato il monte), era finanziata soprattutto dalla nobilt\u00e0 nordeuropea, affascinata dalle teorie che miravano all'elevazione spirituale e fisica dell'uomo, anche attraverso l'espressione artistica dei corpi e la rivoluzione sessuale. Gli abitanti locali, in effetti, osservavano con perplessit\u00e0, gli atteggiamenti anticonformisti dei membri della comunit\u00e0 del monte e, a causa delle loro stramberie, li avevano sbrigativamente catalogati come stolti."}
{"id": "48354", "revid": "135224", "url": "https://it.wikipedia.org/wiki?curid=48354", "title": "367 a.C.", "text": "Nati.\nTolomeo I Sotere"}
{"id": "48359", "revid": "599013", "url": "https://it.wikipedia.org/wiki?curid=48359", "title": "Ca", "text": ""}
{"id": "48362", "revid": "298229", "url": "https://it.wikipedia.org/wiki?curid=48362", "title": "Hicham El Guerrouj", "text": "Considerato tra i pi\u00f9 grandi mezzofondisti di tutti i tempi, ha ottenuto in carriera due ori olimpici e quattro medaglie d'oro ai Mondiali. \u00c8 attualmente il detentore dei record mondiali dei 1500 metri piani, oltre che delle distanze del miglio e dei 2000 metri piani.\nBiografia.\nFavorito nei 1500\u00a0m ai Giochi olimpici di Atlanta del 1996 cade in finale durante l'ultimo giro. A Sydney quattro anni dopo vince l'argento e ad Atene, nell'ultima Olimpiade della sua carriera, riesce a conquistare finalmente la medaglia d'oro nei 1500\u00a0m ed a doppiare nei 5000\u00a0m.\n\u00c8 stato campione mondiale per ben 4 volte consecutive sui 1500\u00a0m (Atene 1997, Siviglia 1999, Edmonton 2001, Saint-Denis 2003).\nLa gara dei Giochi olimpici di Atene \u00e8 stata l'ultima della sua carriera. Nel 2006 ha annunciato ufficialmente il ritiro dalle competizioni.\nDal 2004 fa parte del Comitato Olimpico Internazionale."}
{"id": "48364", "revid": "1318658", "url": "https://it.wikipedia.org/wiki?curid=48364", "title": "R2-D2", "text": "R2-D2 (C1-P8 nella versione italiana della trilogia originale e nelle opere correlate) \u00e8 un personaggio immaginario dell'universo fantascientifico di \"Guerre stellari\". \u00c8 l'unico personaggio insieme a C-3PO ad apparire in tutti i capitoli principali della Saga degli Skywalker.\nIl personaggio.\nDescrizione generica.\n\u00c8 un droide specializzato nell'interfacciarsi con ogni sorta di computer, attivare ogni macchinario come ascensori, ed abile nelle riparazioni. Proveniente dal pianeta Naboo, \u00e8 dotato di una buona dose di umorismo. \u00c8 bravo a prendere certe iniziative impiegando metodi a volte poco ortodossi per aiutare i suoi amici. \u00c8 l'inseparabile compagno del droide protocollare C-3PO (o, nella versione italiana della vecchia trilogia, D-3BO), che lo definisce la sua controparte.\nOwen Lars ipotizza che il suo particolare \"carattere\" sia dovuto all'assenza di cancellazioni di memoria regolari, il che in un droide pu\u00f2 provocare instabilit\u00e0. In effetti la memoria di R2-D2 non viene mai cancellata dalla fuga da Naboo in poi (cio\u00e8 36 anni prima della morte di Dart Fener).\nCaratteristiche tecniche.\nR2-D2 \u00e8 alto 96\u00a0cm. Si sposta su tre \"gambe\" (inclusa una estraibile), ha un corpo cilindrico sormontato da una testa semisferica dotata, tra le altre cose, di un monocolo per vedere e un proiettore di immagini olografiche. Possiede diversi apparati meccanici all'interno del corpo, fra cui un saldatore ad arco, una sega circolare e una chiave per l'interfacciamento coi pi\u00f9 svariati dispositivi di accesso e computer in uso nella galassia. Questo fa apparire il droide come una sorta di \"scatola da attrezzi\".\nCome tutti gli astrodroidi viene spesso utilizzato come navigatore a bordo dei caccia stellari e di altre astronavi, possiede quindi la capacit\u00e0 di stabilire rotte, eseguire i calcoli necessari al salto nell'iperspazio e manovrare i comandi della nave di concerto col pilota umano, che comunica con lui attraverso comandi vocali.\n\u00c8 in grado di interfacciarsi con qualsiasi computer, il che lo rende molto prezioso in missioni di infiltrazione e spionaggio, potendo prendere il controllo di tutti i sistemi nelle basi nemiche (per esempio ascensori e porte automatiche). Possiede inoltre una discreta abilit\u00e0 nelle riparazioni meccaniche.\nHa limitate capacit\u00e0 di combattimento, ma, grazie alla sua intelligenza artificiale nettamente superiore a quella di un droide da battaglia, \u00e8 in grado di sconfiggere avversari molto pi\u00f9 pericolosi e meglio armati di lui.\nApparizioni.\nFilm.\n\"Guerre stellari\".\nNello 0 BBY, sia R2-D2 che C-3PO si trovano a bordo del \"Tantive IV\", in missione segreta riguardante il ritiro dei piani della stazione spaziale chiamata \"Morte Nera\". Dopo l'attacco di Dart Fener alla nave, i due droidi riescono a fuggire a bordo di un guscio di salvataggio e atterrano su Tatooine. Su Tatooine i due vennero catturati dai Jawa e poi comprati da Owen Lars, sua moglie Beru Whitesun e il loro nipote, Luke Skywalker; quest'ultimo scopre casualmente il messaggio segreto di Leila contenuto nella memoria di R2. Quella notte, R2, determinato a terminare la missione affidatagli dalla principessa Leila, fugge nel deserto per cercare Obi-Wan Kenobi, a cui \u00e8 destinato il messaggio. Il mattino seguente, dopo essere stato rintracciato da Luke e C-3PO, il gruppo viene aggredito dai Tusken e salvato proprio dall'anziano Obi-Wan che, una volta visionato il messaggio di Leila, decide di partire in suo soccorso. Con la morte di Owen e Beru Lars, anche Luke si unisce al vecchio Jedi e lascia il pianeta con lui e i droidi sul \"Millennium Falcon\", comandato dal contrabbandiere Ian Solo e dal Wookiee Chewbecca. Giunto sulla \"Morte Nera\", il gruppo riesce a salvare la principessa e a fuggire anche se Obi-Wan \u00e8 costretto a sacrificarsi, lasciandosi uccidere dall'ex-allievo Dart Fener.\n\"L'Impero colpisce ancora\".\nDopo la distruzione della temuta stazione spaziale, R2 continua ad accompagnare Luke in svariate occasioni, come sul pianeta Dagobah, dove lo aiuta a trovare Yoda e assiste al suo addestramento Jedi; in seguito, giunge insieme a Luke su Bespin e aiuta il \"Millennium Falcon\", con a bordo Leila, Chewbecca, C-3PO, Lando Calrissian (amico di Ian Solo, quest'ultimo congelato nella carbonite e catturato da Boba Fett), a fuggire da Fener, dopo aver recuperato Luke, sconfitto dal temuto Sith.\n\"Il ritorno dello Jedi\".\nPer salvare Ian Solo dal malvagio bandito Jabba the Hutt, a cui \u00e8 stato consegnato da Boba Fett, Luke finge di donare R2 e C-3PO al gangster. In seguito, durante la battaglia al pozzo del sarlacc, R2 permette a Luke di sconfiggere i vari nemici, consegnandogli la spada laser che aveva nascosto, e poi fugge col gruppo. Giunti sulla luna boscosa di Endor, R2 viene danneggiato dalle truppe imperiali mentre tenta di aiutare Ian Solo a far esplodere il generatore dello scudo deflettore che protegge la seconda \"Morte Nera\". Riparato, assiste ai festeggiamenti della vittoria dell'Alleanza Ribelle sull'Impero.\n\"La minaccia fantasma\".\nAttorno al 32 BBY, R2-D2 era propriet\u00e0 degli Ingegneri Reali di Naboo. Questi erano famosi per aver dato alle unit\u00e0 R2 molte aggiunte in termini di tecnologia, rendendoli pezzi pregiati e ricercati nella Galassia. R2 gioca un ruolo fondamentale nella fuga della regina Padm\u00e9 Amidala dal pianeta occupato, riparando l'astronave reale dopo che questa viene danneggiata da una nave della Federazione dei Mercanti. Malgrado i danni all'iperguida, la nave riesce a giungere su Tatooine per effettuare le riparazioni. Qui R2 accompagna il Maestro Jedi Qui-Gon Jinn, Padm\u00e9 Amidala e Jar Jar Binks a Mos Espa per cercare rifornimenti e ricambi per la loro astronave. In citt\u00e0, il gruppo incontra gli schiavi Anakin Skywalker e sua madre Shmi e il droide protocollare costruito da Anakin C-3PO, che in futuro diverr\u00e0 la controparte di R2. Affrancato Anakin dalla schiavit\u00f9 grazie a Qui-Gon, il gruppo si dirige su Coruscant, per poi tornare a Naboo per contrastare la Federazione; qui, nella battaglia contro l'astronave della Federazione, R2 e Anakin riescono a distruggerla, facendo vincere la battaglia anche contro le truppe di droidi. Tale vittoria viene per\u00f2 funestata dalla morte di Qui-Gon (ucciso dal misterioso Sith Darth Maul).\n\"L'attacco dei cloni\".\nDieci anni dopo la battaglia di Naboo, R2-D2 \u00e8 ancora sotto il servizio di Padm\u00e9 Amidala (che, cessato il suo mandato come Regina, \u00e8 ora la senatrice rappresentante di Naboo). Quando fallisce un attentato ad Amidala, il droide viene incaricato di svolgere il compito di guardiano. Una notte due velenosi Kouhun (introdotti dalla killer Zam Wesell) riescono a introdursi nella stanza della senatrice, senza che R2 riesca ad accorgersene; Padm\u00e9 viene salvata dal tempestivo intervento di Anakin e il suo maestro Obi-Wan Kenobi (ex-padawan di Qui-Gon). In seguito a ci\u00f2, Anakin \u00e8 incaricato dal consiglio Jedi di riportare Padm\u00e9 a Naboo e R2 segue i due giovani (che, nel frattempo, si innamorano) prima su tale pianeta e poi su Tatooine, dove accorrono per cercare Shmi, madre di Anakin. Qui, R2 ritrova C-3PO e, dopo la morte di Shmi, tutti e quattro partono per Geonosis per salvare Obi-Wan, catturato dal conte Dooku, ex-Jedi rinnegato, e dal vicer\u00e9 della Federazione dei Mercanti Nute Gunray. In una fonderia sul pianeta, salva Padm\u00e9 e poi, durante la battaglia di Geonosis ripara C-3PO. Dopo tale battaglia assiste, insieme a C-3PO e pochi altri al matrimonio segreto tra Anakin e Padm\u00e9.\n\"La vendetta dei Sith\".\nQuando Anakin viene promosso al grado di Cavaliere Jedi, Padm\u00e9 gli dona R2, il quale, per tutto il resto delle guerre, affianca il giovane Jedi e Obi-Wan. In seguito alla Grande Purga Jedi, alla trasformazione della Repubblica nell'Impero Galattico ad opera del malvagio Imperatore Palpatine, ai tragici avvenimenti di Mustafar (che causano la trasformazione di Anakin nel malvagio Signore Oscuro dei Sith Dart Fener) e alla drammatica fine di Padm\u00e9 (che muore dando alla luce i gemelli Luke e Leila), R2 e C-3PO rimangono senza padroni, finendo sotto la custodia di Bail Organa, il senatore amico e collega di Padm\u00e9 che adotta Leila. Organa in seguito li cede a Raymus Antilles per servire sulla Tantive IV.\n\"Il risveglio della Forza\".\nAll'incirca trent'anni dopo la battaglia di Endor, R2-D2, temporaneamente disattivo, \u00e8 al servizio della Resistenza, una forza militare a sostegno della Nuova Repubblica, di cui Leila Organa \u00e8 generale. Durante lo scontro con il sinistro Primo Ordine (un movimento separatista generato dalle ceneri della caduta dell'Impero Galattico), C-3PO presenzia nella base della Resistenza, durante le operazioni militari, in attesa che il suo compagno R2-D2 si riattivi. Nel frattempo fa la conoscenza del piccolo droide astromeccanico BB-8. Dopo la distruzione della base \"Starkiller\" del Primo Ordine da parte della Resistenza, R2 si riattiva e rivela il pezzo mancante della mappa stellare per arrivare a Luke Skywalker.\n\"Rogue One\".\nR2-D2 compare in un cameo in \"\" accanto all'inseparabile compagno C-3PO.\n\"Gli ultimi Jedi\".\nDopo essersi riattivato, affianca Chewbecca all'interno del \"Millennium Falcon\" dove convincer\u00e0 Luke ad addestrare Rey per combattere insieme alla Resistenza contro il Primo Ordine.\n\"L'ascesa di Skywalker\".\nR2-D2 ha un ruolo pi\u00f9 marginale in questo film, e partecipa alla battaglia finale contro il Primo Ordine. Dopo la battaglia, R2-D2 partecipa alla vittoria finale insieme al resto della Resistenza.\n\"Legends\".\nDopo la vittoria nella battaglia di Endor, R2-D2 aiuta la nuova Repubblica a sconfiggere l'Imperatore risorto e continua a rimanere al servizio degli Jedi del nuovo ordine."}
{"id": "48365", "revid": "4", "url": "https://it.wikipedia.org/wiki?curid=48365", "title": "Centro europeo di ricerca nucleare", "text": ""}
{"id": "48370", "revid": "599013", "url": "https://it.wikipedia.org/wiki?curid=48370", "title": "Media inglese", "text": "La media inglese \u00e8 un criterio aritmetico correlato al punteggio ottenuto da una squadra di calcio in una competizione con il formato del girone all'italiana.\nStoria.\nLa denominazione \u00e8 dovuta all'origine territoriale, dacch\u00e9 il sistema fu ideato da un allenatore inglese. \nCalcolo.\nGli assunti alla base della media inglese prevedono che una squadra abbia un rendimento lineare, in tal senso, tramite la vittoria casalinga e il pareggio esterno; \u00e8 dunque implicitamente assunto che la squadra non riporti alcuna sconfitta.\nEsempio:\nConsiderando tre punti per la vittoria e uno per il pareggio, i risultati della media inglese sono:\nPer esempio, in un girone con diciotto squadre, la media inglese corrisponde a 68 punti cos\u00ec suddivisi:\nIl punteggio corrispondente alla media inglese (variabile in funzione del numero di squadre partecipanti) \u00e8, al completamento del girone, comparato con il punteggio effettivo; per esempio, con la media inglese fissata a 68 punti, si ha che:"}
{"id": "48371", "revid": "2194416", "url": "https://it.wikipedia.org/wiki?curid=48371", "title": "Soluzione (chimica)", "text": "Una soluzione, in chimica, definisce una miscela omogenea in cui una o pi\u00f9 sostanze sono contenute in una fase liquida o solida o gassosa; contiene particelle diverse mescolate e distribuite in modo uniforme nello spazio disponibile in modo che ogni volume di soluzione abbia la medesima composizione degli altri.\nQuando, in una soluzione, un soluto \u00e8 presente con atomi, ioni o molecole di dimensioni particolarmente contenute (inferiori a 1\u00a0nm), invisibili anche con l'ausilio del microscopio, si parla di \"soluzione vera\". Altrimenti, quando le dimensioni delle particelle del soluto risultano comprese tra 1 e 1000\u00a0nm, si parla di \"soluzione falsa\", o dispersione colloidale.\nCaratteri generali.\nUna soluzione si differenzia da una generica dispersione perch\u00e9 il soluto \u00e8 disperso nel solvente a livello di singole molecole o ioni, ciascuno di essi circondato da molecole di solvente (si parla pi\u00f9 precisamente di solvatazione).\nNell'ambito delle soluzioni, si usa chiamare soluto la sostanza (o le sostanze) in quantit\u00e0 minore e solvente la sostanza in quantit\u00e0 maggiore. Tuttavia in alcuni casi le sostanze sono miscibili, ovvero sono solubili l'una nell'altra in qualsiasi rapporto. In questi casi pu\u00f2 essere privo di senso considerare una sostanza come il soluto e l'altra come il solvente. Quando le sostanze sono in differenti stati di aggregazione (nelle condizioni ambientali date) si definisce solvente la sostanza che conserva il suo stato di aggregazione.\nInterazione tra soluto e solvente.\nNel caso di composti ionici, il meccanismo della dissoluzione \u00e8 il seguente: le molecole polari del solvente circondano i cristalli del sale, e possono anche diffondere all'interno del reticolo cristallino; in questa maniera sono indebolite le forze di attrazione tra gli ioni di carica opposta che costituiscono il cristallo, i quali quindi si trasferiranno nel solvente sotto forma di ioni solvatati.\nNel caso di soluti polari, il fenomeno della dissoluzione avviene per attrazione reciproca tra le cariche opposte dei dipoli delle molecole di soluto e solvente. Le soluzioni contenenti elettroliti sono in grado di condurre la corrente elettrica.\nNel caso di soluti apolari entrano in gioco forze di minore entit\u00e0 rispetto a quelle finora considerate. Questo genere di soluti riesce ad avere una certa solubilit\u00e0 in solventi polari, si pensi ad esempio a soluzioni di cicloesano in etanolo, grazie all'instaurarsi di interazioni di tipo dipolo-dipolo indotto. Tipicamente, i soluti apolari sono solubili nei solventi apolari e ci\u00f2 \u00e8 dovuto alle forze di London originatesi tra dipoli istantanei transienti; altro fattore importante, in particolar modo nei sistemi biologici, \u00e8 l'interazione idrofobica.\nSolubilit\u00e0 e saturazione.\nLa quantit\u00e0 massima di soluto che pu\u00f2 sciogliersi in un dato solvente si chiama solubilit\u00e0 ed \u00e8 funzione della struttura chimica dei due composti e della temperatura.\nLa maggior parte dei composti liquidi e solidi ha una solubilit\u00e0 proporzionale alla temperatura (si dice che il sistema solvente-soluto \u00e8 a \"solubilit\u00e0 diretta\"); le solubilit\u00e0 dei gas hanno invece in genere un andamento opposto (in questo caso si dice che il sistema solvente-soluto \u00e8 a \"solubilit\u00e0 inversa\").\nI valori delle solubilit\u00e0 delle sostanze nei diversi solventi sono costanti e sono riportati in letteratura.\nUna soluzione \u00e8 detta satura quando contiene la massima quantit\u00e0 di soluto che il solvente \u00e8 in grado di sciogliere a quella temperatura; aggiungendo a una soluzione satura ulteriore soluto, questo non si scioglie, ma si separa dalla soluzione, precipitando (se \u00e8 un solido), formando una nuova fase (se \u00e8 un liquido) o gorgogliando (se \u00e8 un gas).\nUna soluzione \u00e8 detta \"insatura\" quando contiene una quantit\u00e0 di soluto inferiore a quella massima che il solvente \u00e8 in grado di sciogliere a quella temperatura; aggiungendo ulteriore soluto, questo si scioglier\u00e0 nella soluzione.\nIn condizioni particolari, \u00e8 possibile ottenere soluzioni sovrasature, ovvero soluzioni che contengono pi\u00f9 soluto di quanto il solvente sia normalmente in grado di sciogliere a quella temperatura; tali soluzioni sono sistemi instabili che in seguito a perturbazioni meccaniche (agitazione, scuotimento, aggiunta di corpi estranei) liberano l'eccesso di soluto trasformandosi in soluzioni sature. L'aggiunta di pochi cristalli di soluto a una soluzione soprasatura per provocare la separazione del soluto \u00e8 detta semina, e viene ad esempio sfruttata nell'ambito del processo industriale di cristallizzazione.\nSolubilit\u00e0 e temperatura.\nLa solubilit\u00e0 di una determinata sostanza dipende dalla temperatura. Esistono infatti le soluzioni endotermiche e le soluzioni esotermiche.\nLe soluzioni endotermiche sono quelle in cui viene trasferita energia (sotto forma di calore) dall'ambiente verso il sistema, ovvero si verifica un assorbimento di calore. Pertanto, in questo caso, la solubilit\u00e0 aumenta proporzionalmente alla temperatura.\nUna soluzione endotermica pu\u00f2 essere descritta come:\nLe soluzioni esotermiche, invece, sono quelle che cedono energia all'ambiente esterno. Pertanto, in questo secondo caso, la solubilit\u00e0 diminuisce con l'aumento della temperatura.\nUna soluzione esotermica pu\u00f2 essere descritta come:\nConcentrazione.\nLa misura della quantit\u00e0 di \"soluto\" rispetto alla quantit\u00e0 di \"soluzione\" \u00e8 detta concentrazione e viene misurata sia tramite unit\u00e0 fisiche sia tramite unit\u00e0 chimiche, e in particolare:\nSoluzioni ideali: legge di Raoult.\nUna soluzione si dice \"ideale\" se soddisfa questa legge:\ndove:\nInoltre, per la legge delle pressioni parziali:\nessendo:\nUna soluzione si avvicina a questo comportamento ideale quando i fenomeni di attrazione o repulsione tra le molecole dello stesso componente sono della stessa entit\u00e0 dei fenomeni di attrazione o repulsione tra le molecole di componenti differenti.\nPotenziale chimico di un componente in una soluzione ideale.\nIl concetto di potenziale chimico viene spesso utilizzato nell'ambito delle soluzioni.\nIn particolare, il potenziale chimico del componente i-esimo di una soluzione liquida che segue la legge di Raoult pu\u00f2 essere scritto come:\nformula_7\nin cui \"R\" \u00e8 la costante dei gas, \"T\" la temperatura della soluzione e \"ln\" indica la funzione matematica chiamata logaritmo naturale.\nQuesto significa che il potenziale chimico del componente i-esimo in soluzione liquida \u00e8 uguale al suo potenziale chimico all'equilibrio in fase liquida formula_8 pi\u00f9 un termine che dipende dalla sua frazione molare e dalla temperatura assoluta.\nA temperatura e pressione costante ciascun potenziale chimico di un componente i-esimo non pu\u00f2 variare indipendentemente dai potenziali chimici degli altri componenti della soluzione, come stabilito dall'equazione di Gibbs-Duhem nella forma\ndove formula_10 rappresenta il numero di moli del componente \"i\"-esimo.\nSoluzioni ideali diluite: legge di Henry.\nCome gi\u00e0 visto in precedenza, il soluto e il solvente che compongono una soluzione ideale soddisfano la legge di Raoult. Nelle soluzioni ideali diluite, ovvero in tutte quelle miscele omogenee in cui praticamente il solvente pu\u00f2 approssimarsi al suo stato puro, data la quantit\u00e0 estremamente esigua di soluto presente, si pone invece in evidenza un comportamento diverso tra solvente e soluto: mentre il primo continua a seguire la legge di Raoult, la pressione parziale del soluto \u00e8 adesso legata alla frazione molare di quest'ultimo tramite la legge di Henry.\nLa legge di Henry, formalmente simile alla legge di Raoult, stabilisce la seguente relazione:\nintroducendo la costante formula_12 che possiede le dimensioni di una pressione. La conoscenza di questa costante trova applicazione nella determinazione della solubilit\u00e0 dei gas e assume particolare importanza in biochimica e nelle scienze mediche (in relazione agli scambi gassosi che interessano il torrente circolatorio), oltre che in chimica ambientale.\nIn termini pratici la legge di Henry pu\u00f2 essere applicata utilizzando la molalit\u00e0 come unit\u00e0 di misura della concentrazione.\nPropriet\u00e0 colligative.\nUna delle caratteristiche notoriamente associate alle soluzioni consiste nelle propriet\u00e0 colligative. Questo genere di propriet\u00e0 dipendono solamente dal numero di particelle di soluto presenti e non dalla natura del soluto stesso. Esse sono:\nL'origine delle propriet\u00e0 colligative deriva dalla diminuzione del potenziale chimico del solvente dovuta alla presenza del soluto.\nSoluzioni reali: funzioni di eccesso.\nL'entit\u00e0 del discostamento tra le propriet\u00e0 termodinamiche delle soluzioni reali, caratterizzate da un certo grado di interazione tra le particelle di soluto e solvente, dal modello ideale \u00e8 esprimibile facendo ricorso alle cosiddette funzioni di eccesso.\nAd esempio, dopo avere effettuato delle misure sperimentali \u00e8 possibile ricavare l'entropia di eccesso (indicata formula_13) sottraendo dall'entropia di mescolamento ricavata sperimentalmente il valore della stessa entropia di mescolamento calcolata teoricamente in base al modello di soluzione ideale. Allo stesso modo \u00e8 possibile definire un volume di eccesso (formula_14) che determina una espansione o una contrazione della soluzione in base alla reciproca disposizione pi\u00f9 o meno compatta che possono assumere i componenti all'interno di essa.\nUna soluzione che presenta entalpia di eccesso diversa da zero (formula_15) ed entropia di eccesso uguale a zero (formula_16), comportandosi quindi in modo parzialmente ideale, viene definita \"soluzione regolare\".\nEsempi di soluzioni.\nA seconda dello stato di aggregazione (solido, liquido, o gassoso) del soluto e del solvente, possiamo avere diverse tipologie di soluzioni, riportate nella tabella seguente:\nAvvertenza.\nA volte, in campo non professionale, si compie un errore concettuale quando, dovendo preparare una soluzione (si pensi ad una comune ricetta di cucina) non si presta sufficiente attenzione al fatto che la concentrazione \u00e8 riferita al totale (soluto pi\u00f9 solvente) e non al solo solvente, sebbene questo sia spesso nella quantit\u00e0 preponderante. Ad esempio: se occorre preparare una bevanda di caff\u00e8 e latte in rapporto (concentrazione) 2 a 10, 2 \u00e8 il caff\u00e8 e 8 (non 10) \u00e8 il latte, 10 \u00e8 la bevanda complessiva di caff\u00e8 e latte."}
{"id": "48373", "revid": "599013", "url": "https://it.wikipedia.org/wiki?curid=48373", "title": "Soluzione", "text": "Il termine soluzione pu\u00f2 far riferimento a pi\u00f9 ambiti:"}
{"id": "48378", "revid": "125495636", "url": "https://it.wikipedia.org/wiki?curid=48378", "title": "Anacrusi", "text": "Nella teoria musicale, l'anacr\u00f9si (termine che deriva dal greco \u1f00\u03bd\u03ac\u03ba\u03c1\u03bf\u03c5\u03c3\u03b9\u03c2 che significa \"spinta indietro\" e quindi preludio) \u00e8 una nota o un gruppo di note poste sul tempo debole di una battuta (o in levare) che precedono quelle d'inizio della battuta successiva (poste sul tempo forte).\n\u00c8 un tipo di figurazione che si trova spesso come inizio di un brano o di una frase musicale.\nIn pratica, significa tagliare la parte iniziale della prima battuta di un brano. Di norma, ma non sempre, l'ultima battuta del brano ha la durata uguale a quella tagliata dalla prima, in modo che nel brano si completino.\nAlcuni esempi di \"incipit\" in anacrusi: \nGli studiosi moderni utilizzarono la definizione di anacrusi anche in riferimento alla metrica classica e Gottfried Hermann nel 1816, nel suo trattato \"Elementa doctrinae metricae\", la indic\u00f2 come la parte del verso che precede la prima sillaba colpita dall\"'ictus\", cio\u00e8 quella sillaba o quel gruppo di sillabe che risultino premesse in un verso ritmico del tipo discendente. Nella poesia moderna, e in particolare in quella popolare o giullaresca, \u00e8 chiamata anacrusi l'aggiunta di una o due sillabe atone prima del primo accento del verso, che non vengono considerate nel computo sillabico del verso stesso."}
{"id": "48380", "revid": "327773", "url": "https://it.wikipedia.org/wiki?curid=48380", "title": "Patreksfj\u00f6r\u00f0ur", "text": "Patreksfj\u00f6r\u00f0ur (in lingua islandese: \"Fiordo di Patrizio\"), capoluogo di distretto amministrativo, \u00e8 una localit\u00e0 dei Vestfir\u00f0ir, i fiordi occidentali dell'Islanda e aveva 675 abitanti nel 2019. \u00c8 situato sulla riva settentrionale dell'omonimo fiordo.\nLa denominazione fa riferimento a san Patrizio, patrono dell'Irlanda, paese di provenienza del primo colonizzatore della regione.\nNel 1983 uno smottamento ha ricoperto di fango una parte della localit\u00e0.\nAccessibilit\u00e0.\nIl paese \u00e8 collegato verso nord-est a B\u00edldudalur con la strada S63 B\u00edldudalsvegur.\nCon la S62 Bar\u00f0astrandarvegur si raggiunge verso sud-est Brj\u00e1nl\u00e6kur, punto di attracco del traghetto che collega la penisola con le isole Flatey e Stykkish\u00f3lmur, sulla penisola Sn\u00e6fellsnes situata a sud del Brei\u00f0afj\u00f6r\u00f0ur.\nDall'altro lato del fiordo Patreksfj\u00f6r\u00f0ur si trova la penisola con L\u00e1trabjarg.\nDirettamente di fronte all'abitato si trova anche il piccolo aeroporto."}
{"id": "48381", "revid": "21371", "url": "https://it.wikipedia.org/wiki?curid=48381", "title": "Firewire", "text": ""}
{"id": "48383", "revid": "809415", "url": "https://it.wikipedia.org/wiki?curid=48383", "title": "Yuen Wah", "text": "Nato nel settembre 1950, Yuen Wah (Yuan Hua, in Pinyin) frequenta la stessa Scuola dell'Opera di Pechino a Hong Kong che frequentano Jackie Chan, Sammo Hung e Yuen Biao. Durante questo periodo Wah si contraddistingue per la sua ottima espressivit\u00e0 e per la sua eccezionale capacit\u00e0 di esecuzione delle arti marziali.\nNel 1972 ottiene un piccolo ruolo in \"Dalla Cina con furore\" (\"Jing wu men\" o \"Fist of Fury\"), di Lo Wei, in cui sfida sullo schermo il protagonista Bruce Lee. Nel film Wah ricopre anche la mansione di stuntman dello stesso Lee, vista la somiglianza fisica: il risultato \u00e8 cos\u00ec buono che ricoprir\u00e0 la stessa mansione negli altri film di Lee. Questa peculiarit\u00e0 di Wah verr\u00e0 citata da lui stesso, con scopi umoristici, nel film \"Legend of the Dragon\" (\"Long de chuan ren\", 1990), di Danny Lee. Nel 1992 ha interpretato il film A Kid from Tibet, regia di Yuen Biao.\nDall'inizio degli anni settanta in poi, Wah partecipa a pi\u00f9 di cento film di arti marziali, sia come protagonista che come caratterista. Ha lavorato anche a fianco di star internazionali come Jet Li (in \"The Master\" nel 1989), Jackie Chan (in \"Dragons Forever\" nel 1988, e \"Supercop\" nel 1992), Sammo Hung (in \"La gang degli svitati\" e in \"The First Mission\", entrambi del 1985) e Stephen Chow (in pi\u00f9 film).\nNel 2004 interpreta il ruolo del Signor Padrone nel film comico/demenziale \"Kung Fusion\" (\"Kung Fu\"), parodia dissacratoria dei film di genere.\nNel 2021 appare in un cameo in \"Shang-Chi e la leggenda dei Dieci Anelli\"."}
{"id": "48384", "revid": "26630", "url": "https://it.wikipedia.org/wiki?curid=48384", "title": "Steve Wozniak", "text": "\u00c8 conosciuto come uno dei padri del personal computer, e quindi come uno dei fautori della rivoluzione tecnologica che ne deriv\u00f2. Sebbene il suo contributo sia stato principalmente rivolto verso la realizzazione di tecnologie e la risoluzione di problemi tecnici, la sua naturale dimestichezza con l'informatica e l'elettronica e la sua propensione a focalizzare l'attenzione sulla riduzione della complessit\u00e0, e conseguentemente dei costi, delle componenti elettroniche lo hanno reso una delle figure pi\u00f9 note nel mondo dell'informatica. Furono le sue ricerche e le sue intuizioni a portare alla creazione dell'Apple I, un personal computer assemblato e pronto all'uso.\nBiografia.\nDurante i suoi primi anni di vita Wozniak \u00e8 stato ispirato dalla figura del padre Jerry, ingegnere della Lockheed Corporation, e da quella di Tom Swift, autore di celebri racconti fantascientifici. Dal padre eredit\u00f2 la passione per l'elettronica oltre a garantirsi la supervisione del genitore su tutte le prime creazioni dell'et\u00e0 adolescenziale, ma fu da Tom Swift che trasse il concetto della libert\u00e0 di pensiero e dell'importanza del progresso scientifico. Wozniak ama inoltre ricordare come in quegli anni i fumetti siano stati ispirazione per i suoi progetti futuri.\nSeguendo gli insegnamenti di Swift, Wozniak amava impegnarsi in progetti che richiedessero un elevato sforzo intellettivo. Impar\u00f2 le basi della matematica e dell'elettronica dal padre e a soli undici anni riusc\u00ec a costruire la sua prima stazione radio amatoriale, ottenendo inoltre la licenza per il suo utilizzo. A tredici anni fu eletto presidente del locale club di elettronica e nello stesso anno, durante l'annuale mostra di scienze, vinse un primo riconoscimento presentando il progetto del suo primo computer a transistor.\nInsieme a John Draper e Steve Jobs realizz\u00f2 delle blue box, dispositivi in grado di emulare le frequenze delle apparecchiature telefoniche e che potevano essere utilizzate per effettuare telefonate gratis. Venne aiutato nella vendita da un giovane Steve Jobs, nonostante si trattasse di un'evidente truffa a danno delle compagnie telefoniche.\nCarriera.\nFondazione di Apple.\nNel 1975 Wozniak abbandona l'University of California di Berkeley, trova lavoro alla Hewlett Packard e nel tempo libero inizia a lavorare al progetto di un personal computer; il progetto vuole semplicemente essere un hobby, Wozniak infatti non ha alcuna ambizione commerciale. Quasi contemporaneamente inizia anche a frequentare le riunioni dell'Homebrew Computer Club a Palo Alto, un club di appassionati di elettronica e informatica che si riunivano per condividere conoscenze tecniche e per discutere delle eventuali problematiche riscontrate nello sviluppo dei rispettivi progetti.\nNel club ci va insieme a Steve Jobs, sua vecchia conoscenza. Jobs \u00e8 5 anni pi\u00f9 giovane di Wozniak ma ha idee molto chiare. Nel 1972 aveva abbandonato gli studi al Reed College e aveva iniziato a lavorare nel settore informatico, come Wozniak. Jobs convince Wozniak a trasformare il suo hobby in un'attivit\u00e0 commerciale, intuendo il potenziale di un prodotto simile. Per raccogliere i soldi i due vendono alcuni beni di loro propriet\u00e0 quali una calcolatrice scientifica HP di Wozniak e il minivan Volkswagen di Jobs, racimolando all'incirca 1300 dollari. Con questa cifra furono acquistate le diverse componenti che andranno a costituire il prototipo, che verr\u00e0 realizzato nel garage dei genitori di Jobs.\nIl computer era un gioiello tecnologico, notevolmente all'avanguardia anche in confronto con l'Altair 8800, un famoso computer dell'epoca. L'Altair non disponeva di unit\u00e0 di memorizzazione, il programma andava inserito tramite una serie di piccoli interruttori opportunamente configurati. L'output non era su video bens\u00ec visualizzato da una serie di lampeggi delle spie installate sul corpo macchina. Inoltre il computer Altair doveva essere assemblato dall'utente, restringendo quindi il mercato alle persone dotate delle nozioni tecniche necessarie. Il computer di Wozniak invece era dotato di tastiera per immettere i dati, di unit\u00e0 di memorizzazione, di un microprocessore da 25 dollari, di ROM per semplificare l'avvio del computer ed era venduto completamente funzionante e pronto all'utilizzo.\nJobs, intuendo il potenziale di una simile invenzione, propose a Wozniak di commercializzarla dando vita ad un loro mercato. Il 1\u00ba aprile 1976 Wozniak e Jobs fondarono la Apple e chiamarono il loro primo prodotto Apple I. L'Apple I venne venduto a 666,66 dollari e i primi esemplari furono acquistati da un negozio di computer locale, The Byte Shop. Per Wozniak, nonostante ormai fosse vicepresidente nonch\u00e9 progettista capo della societ\u00e0, l'azienda e il computer omonimo rimasero sempre un passatempo durante la ricerca per nuove invenzioni.\nLa commercializzazione dell'Apple I fece guadagnare alla societ\u00e0 il primo milione di dollari. Wozniak si concentr\u00f2 allora sul miglioramento dell'Apple I e sull'eliminazione delle problematiche riscontrate. I nuovi progetti di Wozniak aggiunsero una serie di nuove caratteristiche al computer, pur mantenendo il concetto basilare della realizzazione di un prodotto poco complesso e che garantisse quindi pi\u00f9 praticit\u00e0. Wozniak introdusse anche una migliore visualizzazione grafica, nonostante non fosse certo che gli utenti avrebbero apprezzato questa miglioria. Nel 1978 progett\u00f2 un lettore di floppy disk economico e, in collaborazione con Randy Wigginton, svilupp\u00f2 un primitivo sistema operativo.\nOltre che occuparsi dell'hardware, Wozniak si preoccup\u00f2 anche del software, scrivendo molti dei programmi che contribuirono a rendere famose le sue creazioni. Svilupp\u00f2 un interprete BASIC e un gioco di breakout (che Wozniak definisce come il gioco del Pong per una sola persona) che lo convinse ad integrare l'aspetto del suono. Il primo gioco di breakout lo realizz\u00f2 per l'Atari dopo essere stato contattato da Jobs che all'epoca lavorava all'interno dell'azienda; molto importante \u00e8 sottolineare che il primo Breakout per Atari era sviluppato a livello hardware, ovvero inserendo il codice all'interno dei chip e degli interpreti dei comandi e come monitor era usata una TV. Inoltre svilupp\u00f2 il programma e miglior\u00f2 l'hardware che gestiva il floppy disk. Con i vari programmi gi\u00e0 integrati nelle ROM l'Apple II era molto pi\u00f9 semplice da programmare dei computer concorrenti in commercio e questo spinse molti programmatori a utilizzarlo e a sviluppare software espressamente per l'Apple II; nel 1978 nacque il foglio elettronico Visicalc sviluppato da Dan Bricklin e Bob Frankston. Nel 1980 la Apple fu quotata in borsa e ci\u00f2 rese Jobs e Wozniak milionari.\nNel 1978 il prezzo dell'Apple II fu abbassato e Mitch Kapor riusc\u00ec ad acquistare un computer. Ispirato dal software Visicalc e da un colloquio con gli autori, Kapor svilupp\u00f2 il programma Lotus 1-2-3 che domin\u00f2 il mercato dei fogli elettronici negli anni seguenti.\nDeclino in Apple.\nPer anni i profitti derivati dalle vendite dell'Apple II garantirono alla compagnia la tranquillit\u00e0 finanziaria necessaria per sviluppare nuovi prodotti. Tuttavia, il progetto Apple III non riscosse il successo sperato, e neanche il progetto Lisa port\u00f2 molto denaro in cassa. Fu quindi esclusivamente grazie ai profitti dell'Apple II che il progetto Macintosh fu portato a termine.\nNel febbraio 1981 Steve Wozniak ebbe un incidente con il suo aereo privato che gli caus\u00f2 un'amnesia temporanea. Dopo un primo periodo di instabilit\u00e0 riacquist\u00f2 la memoria e la lucidit\u00e0 precedenti l'incidente, ma non la serenit\u00e0.\nDopo la guarigione non riusc\u00ec pi\u00f9 a lavorare con l'entusiasmo che lo aveva contraddistinto. Decise in quel periodo di sposarsi e di terminare gli studi all'University of Berkeley utilizzando talvolta il soprannome \"Rocky (Raccoon) Clark\". Nel 1982 si laure\u00f2 in informatica e in ingegneria elettrica. Nel 1983 decise di tornare nel settore ricerca e sviluppo dell'Apple solo come ingegnere progettista dimostrando uno scarso interesse per l'attivit\u00e0 imprenditoriale e gestionale che il suo precedente ruolo aveva richiesto.\nWozniak abbandon\u00f2 definitivamente la Apple il 6 febbraio 1985, nove anni dopo aver fondato l'azienda. Fond\u00f2 una nuova compagnia chiamata CL 9 che si occupava dello sviluppo di telecomandi per apparecchiature domestiche.\nJobs, infuriato per tale decisione, la consider\u00f2 un affronto ed un fatto personale. Fece pressione sui fornitori per boicottare la sua nuova impresa e i fornitori, spaventati dalla potenza economica di Jobs, boicottarono Wozniak che dovette chiudere la societ\u00e0. Wozniak rimase naturalmente a sua volta molto deluso e amareggiato dal comportamento di Jobs.\nIn seguito Jobs venne cacciato dalla Apple a causa di una lotta di potere col CEO che lo aveva messo in minoranza nel consiglio di amministrazione. Jobs decise di non arrendersi e continu\u00f2 il suo progetto di computer innovativo fondando delle nuove societ\u00e0, come NeXT, mentre Woz decise di abbandonare gli affari e si dedic\u00f2 all'insegnamento.\nDopo aver abbandonato Apple Computer, Wozniak ha fornito supporto economico e tecnico alla scuola locale di Los Gatos, scuola frequentata anche dai suoi figli. Wozniak \u00e8 inoltre uno dei benefattori del San Jose Children's Museum.\nNel 2001 ha fondato la Wheels Of Zeus, acronimo \"WoZ\", compagnia che sviluppa soluzioni wireless.\nNel 2006 ha pubblicato il libro \"iWoz: From Computer Geek to Cult Icon: How I Invented the Personal Computer, Co-Founded Apple, and Had Fun Doing It\".\nVita privata.\nSi spos\u00f2 nel 1976 (lo stesso anno in cui fond\u00f2 la Apple insieme a Jobs) con Alice Robertson, da cui divorzi\u00f2 nel 1980. Nel 1981 si spos\u00f2 con Candice Clark dalla quale ebbe tre figli, divorziando poi alla fine degli anni ottanta.\nNegli anni novanta si spos\u00f2 con una dirigente della sua azienda di telecomandi, dalla quale divorzi\u00f2 nel 2004, e dal 2008 \u00e8 sposato con Janet Hill.\nMassone, \u00e8 stato iniziato nel 1980 col n. 362 nella loggia \"Charity Lodge\" di Campbell, California.\nRiconoscimenti.\nSteve Wozniak ricevette dal Presidente degli Stati Uniti d'America la National Medal of Technology and Innovation nel 1985. Nel settembre del 2000 \u00e8 stato incluso nella National Inventors Hall of Fame.\nNel maggio del 2004, grazie alla candidatura del dott. Tom Miller, ha ricevuto la laurea honoris causa dalla North Carolina State University per il suo contributo nel campo dei personal computer.\nNella cultura di massa.\nNel 2010 Steve Wozniak apparve nel ruolo di se stesso nella seconda puntata della quarta stagione della sitcom \"The Big Bang Theory\".\nWozniak \u00e8 stato interpretato da Seth Rogen nel bio-pic \"Steve Jobs\" del 2015."}
{"id": "48385", "revid": "6923", "url": "https://it.wikipedia.org/wiki?curid=48385", "title": "Mike Markkula", "text": "Biografia.\nDimessosi dall'Intel nel 1970 (a soli 28 anni), \u00e8 stato il primo investitore della Apple Computer. Fu indicato a Wozniak e Steve Jobs da Donald Valentine a Sequoia, contattato a sua volta da Jobs per presentare il neonato Apple II. Mike Markkula apport\u00f2 la propria esperienza industriale e raccolse 250.000 dollari statunitensi per lanciare Apple nel 1977, raccogliendo in cambio un terzo delle azioni dell'azienda.\nPort\u00f2 in Apple il primo CEO, Michael Scott e nel 1981 lo rimpiazz\u00f2, diventando il secondo CEO di Apple. . Markkula fu in seguito rimpiazzato da John Sculley nel 1983.\nDopo aver lasciato la Apple, Markkula ha fondato nel 1988 la Echelon Corporation, industria che progetta dispositivi elettronici con scopi di rilevamento, monitoraggio e controllo."}
{"id": "48386", "revid": "125434403", "url": "https://it.wikipedia.org/wiki?curid=48386", "title": "Ronald Wayne", "text": "Nel 1976 ha fondato Apple Computer (attuale Apple Inc.) insieme a Steve Jobs e Steve Wozniak occupandosi del controllo amministrativo della societ\u00e0. Dopo un paio di settimane, il 13 aprile 1976, vendette la propria quota del 10% per 800 dollari. Quella stessa quota, a gennaio 2022, vale oltre 300 miliardi di dollari: se fosse ancora in suo possesso, oggi Wayne sarebbe l'uomo pi\u00f9 ricco del mondo.\nCarriera.\nLaureatosi nel 1953 presso la \"School of Industrial Arts\" di New York, nel 1956, all'et\u00e0 di 22 anni, si trasfer\u00ec in California. Nel 1971 avvi\u00f2 la sua prima attivit\u00e0, una societ\u00e0 che vendeva slot machine e che fall\u00ec qualche anno dopo. In merito a quell'esperienza, nel 2014 Wayne dichiar\u00f2 di aver scoperto molto rapidamente di non aver alcun interesse nell'essere in affari (\"no business being in business\") e di essere molto pi\u00f9 bravo come ingegnere.\nApple.\nWayne lavor\u00f2 con Steve Jobs per Atari, prima che Jobs, Wozniak e lo stesso Wayne fondassero l'Apple Computer il 1\u00ba aprile 1976. In qualit\u00e0 di \"supervisore adulto\" della societ\u00e0, Wayne disegn\u00f2 il primo logo Apple, scrisse l'accordo di partenariato originale tra i tre uomini e il manuale dell'Apple I.\nWayne ricevette una quota del 10% in Apple. Meno di due settimane dopo, il 12 aprile 1976, liquid\u00f2 la sua quota per 800 dollari. Legalmente, tutti i membri di un partenariato sono personalmente responsabili di eventuali debiti contratti da qualsiasi partner; a differenza di Jobs e Wozniak, che allora avevano 21 e 25 anni, Wayne aveva beni personali che i potenziali creditori avrebbero potuto aggredire. Il fallimento della societ\u00e0 di slot machine che aveva avviato 5 anni prima contribu\u00ec anch'esso alla sua decisione di uscire dal partenariato.\nIn seguito, sempre nel 1976, i venture capitalist Arthur Rock e Mike Markkula supportarono Apple nello sviluppo di un business plan e convertirono il partenariato in una corporazione. Un anno dopo aver lasciato Apple, Wayne ricevette 1 500 $ per rinunciare a qualsiasi rivendicazione nei confronti della nuova societ\u00e0.\nNel 1976, nel suo primo anno di attivit\u00e0, le vendite di Apple arrivarono a 174 000 dollari. Quindi, le vendite crebbero a 2,7 milioni di dollari nel 1977, 7,8 milioni nel 1978, 117 milioni nel 1980 e 1 miliardo nel 1982. Nell'agosto del 2020, Apple ha raggiunto una valutazione pari a 2.000 milioni di dollari, diventando la societ\u00e0 pi\u00f9 valutata di sempre, e se Wayne avesse mantenuto la sua quota del 10% ad allora, ora varrebbe oltre 200 miliardi di dollari e sarebbe l\u2019uomo pi\u00f9 ricco del mondo.\nCi\u00f2 nonostante, Wayne ha in seguito dichiarato di non rimpiangere la decisione di vendere la sua quota, perch\u00e9 essa fu \"la migliore decisione sulla base delle informazioni che avevo a disposizione a quel tempo\". Ha affermato inoltre di ritenere all'epoca che Apple \"avrebbe potuto avere successo, ma nel contempo ci sarebbero stati grossi ostacoli lungo il cammino e non potevo rischiare. Avevo gi\u00e0 avuto un'esperienza imprenditoriale piuttosto sfortunata. Stavo diventando troppo vecchio e quei due erano degli uragani. Era come avere una tigre alle calcagna e non avrei potuto restare al passo con questi ragazzi\".\nPost-Apple.\nNonostante i tentativi di Jobs di farlo ritornare in Apple, Wayne rimase ad Atari fino al 1978, quando entr\u00f2 a far parte del Lawrence Livermore National Laboratory e successivamente di una societ\u00e0 di elettronica a Salinas, in California.\nNei primi anni '90, Wayne vendette l'accordo di partenariato originale della Apple, firmato nel 1976 da lui, Jobs e Wozniak, per 500 dollari. Nel 2011 il contratto fu rivenduto all'asta per 1,6 milioni di dollari. Wayne ha dichiarato che \u00e8 stata l'unica cosa di cui si pente riguardo al suo coinvolgimento con Apple.\n Wayne detiene 12 brevetti.\nAutore.\nNel luglio 2011, Wayne ha pubblicato un libro di memorie intitolato \"Adventures of an Apple Founder\".\nDocumentari.\nWayne apparve in un documentario del 2008, \"Welcome to Macintosh,\" dove descrive alcune delle sue prime esperienze con Steve Jobs e Steve Wozniak.\nVita privata.\nNel febbraio del 1974, quando entrambi erano impiegati ad Atari, Wayne confess\u00f2 a Jobs di essere omosessuale. Jobs in seguito dichiar\u00f2: \"\u00c8 stato il mio primo incontro con qualcuno che sapevo essere gay\". Nel 2011 Wayne ha dichiarato che \"nessuno in Atari lo sapeva, e potrei contare sulle dita dei piedi e delle mani il numero di persone alle quali l'ho raccontato in tutta la mia vita. Ma immagino che fosse giusto dirglielo, che avrebbe capito, e [la cosa] non ha avuto alcun effetto sulla nostra relazione\".\nAttualmente Wayne vive in semi-pensionamento nella piccola citt\u00e0 di Pahrump, nel Nevada."}
{"id": "48387", "revid": "1610933", "url": "https://it.wikipedia.org/wiki?curid=48387", "title": "Sterna codalunga", "text": ""}
{"id": "48390", "revid": "6923", "url": "https://it.wikipedia.org/wiki?curid=48390", "title": "Michael Scott (informatico)", "text": "Venne incaricato da Mike Markkula per ricoprire tale posizione all'interno della societ\u00e0 poich\u00e9 sia Steve Jobs che Steve Wozniak erano ritenuti senza esperienza per quel ruolo: Markkula conosceva Scott perch\u00e9 in precedenza avevano lavorato insieme presso la Fairchild Semiconductor. \nDal 1983 al 1988, Scott ha diretto Starstruck, una ditta privata il cui obiettivo era quello di creare una base per il lancio di razzi."}
{"id": "48391", "revid": "1718925", "url": "https://it.wikipedia.org/wiki?curid=48391", "title": "John Sculley", "text": "\u00c8 stato presidente della Pepsi Cola e, subito dopo, amministratore delegato di Apple Computer, a partire dall'8 aprile 1983.\nBiografia.\nSculley \u00e8 nato negli Stati Uniti, sebbene nella settimana della sua nascita lui e la sua famiglia si siano trasferiti alle Bermuda. Successivamente ha vissuto in Brasile e in Europa. All'et\u00e0 di 14 anni ha inventato un tubo a raggi catodici a colori, ma non ha potuto brevettare la sua invenzione dato che la Sony aveva depositato un brevetto simile due settimane prima, da cui sarebbero nati i tubi Trinitron. Sculley si laurea in design industriale alla Brown University e ottiene un Master in Business Administration presso la prestigiosa Wharton School of the University of Pennsylvania.\nNel 1985, Sculley mette in minoranza Jobs e lo esautora da qualsiasi decisione strategica. Nella sua autobiografia \"Odyssey\", uscita nel 1987, Sculley cos\u00ec ricorda Jobs: \u00abPer lui (Jobs, ndr) Apple sarebbe dovuta diventare una meravigliosa societ\u00e0 di prodotti di largo consumo. Un progetto lunatico. L'high-tech non pu\u00f2 essere progettata e venduta come un prodotto di consumo\u00bb. Sculley invent\u00f2 anche il termine PDA parlando dell'Apple Newton.\nDurante un'intervista concessa a Playboy nel 1987, Sculley espresse una serie di famose previsioni, alcune delle quali si sono poi rivelate chiaramente errate, come per esempio quella secondo cui l'Unione Sovietica avrebbe mandato un uomo su Marte entro 20 anni. Ma altre previsioni si sono avverate come l'affermazione che i supporti ottici (CD-ROM) avrebbero rivoluzionato il mercato dei personal computer. Un'altra sua famosa predizione riguardava la possibilit\u00e0 di navigare in una rete di conoscenza, una previsione materializzatasi con l'avvento della rete Internet e del World Wide Web.\nL'era di Sculley in Apple \u00e8 stata caratterizzata da una suddivisione del mercato in tanti sottomercati, e di ogni sottomercato in tanti segmenti da coprire ognuno con un modello diverso. Questa visione del mercato ha prodotto un'esplosione dei modelli Macintosh; esistevano moltissimi modelli di computer, ma i vari modelli avevano caratteristiche quasi identiche, anzi esistevano modelli che di diverso avevano solo il nome. Questa strategia di mercato si \u00e8 rivelata fallimentare, poich\u00e9 aumentava significativamente i costi senza apportare reali vantaggi, costringeva a produrre fino a 4 imballaggi diversi quando in realt\u00e0 il computer era sempre lo stesso, richiedeva pubblicit\u00e0 differenziate che disperdevano le forze del marketing e aumentavano i costi, e generava confusione negli utenti che non riuscivano a districarsi nella marea di modelli disponibili. Infatti pur avendo Apple dei margini molto elevati (per il settore dell'informatica), i suoi profitti erano bassi; quasi tutti i guadagni venivano assorbiti dal marketing e dalla produzione che era chiaramente ridondante e quindi inefficiente. Nel 1993 il consiglio di amministrazione costrinse Sculley a dimettersi e al suo posto mise inizialmente Michael Spindler e in seguito Gilbert Amelio, che venne scelto per la sua capacit\u00e0 di generare profitti.\nSculley attualmente \u00e8 socio della Sculley Brothers, un fondo di investimento privato fondato nel 1995."}
{"id": "48392", "revid": "169529", "url": "https://it.wikipedia.org/wiki?curid=48392", "title": "Gil Amelio", "text": "Biografia.\nHa vissuto a Miami, Florida, e ha ricevuto la laurea universitaria e il master in fisica dal Georgia Institute of Technology.\nAmelio lavor\u00f2 per i Bell Labs, Fairchild Semiconductor, e la divisione semiconduttori della Rockwell International, ed \u00e8 ricordato per essere stato CEO della National Semiconductor e dell'Apple Computer.\nAmelio \u00e8 stato amministratore delegato della National Semiconductor dal 27 maggio 1991 al 2 febbraio 1996. Durante la sua permanenza alla guida della societ\u00e0, Amelio tagli\u00f2 i costi e fece tornare la compagnia a guadagnare.\nCEO di Apple.\nNel 1994, Amelio entra a far parte del consiglio di amministrazione dell'Apple Computer. Dopo le dimissioni dalla NatSemi, Amelio diventa il CEO dell'Apple il 2 febbraio 1996, rimpiazzando Michael Spindler. Il suo salario era di 2,5 milioni di dollari statunitensi, pi\u00f9 le indennit\u00e0 e un prestito da 5 milioni di dollari.\nAmelio identifica cinque problemi dentro Apple; scarsit\u00e0 di denaro in cassa e di liquidit\u00e0, prodotti di bassa qualit\u00e0, mancanza di una vera strategia a lungo termine nella gestione del sistema operativo, mancanza di una cultura dell'azienda, frammentazione delle forze, si cerca di fare troppi prodotti e in troppi settori.\nPer ridurre i problemi Amelio segu\u00ec la strada a lui pi\u00f9 congeniale, tagliando i costi. Ridusse la forza lavoro di un terzo, elimin\u00f2 il progetto Copland, e segu\u00ec con attenzione lo sviluppo dell'ottava versione del sistema operativo Mac OS. Per rimpiazzare Copland Amelio inizi\u00f2 a trattare con la Be Incorporated, l'acquisto del BeOS, i negoziati si fermarono quando il CEO della Be Jean-Louis Gass\u00e9e chiese 200 milioni di dollari statunitensi per il BeOS. Apple offriva 125 milioni. Nel novembre 1996, Amelio contatt\u00f2 Steve Jobs della NeXT Computer per discutere l'acquisto del suo sistema operativo. Il 4 febbraio 1997 Apple acquist\u00f2 l'intera NeXT Computer per 427 milioni di dollari statunitensi. Il sistema operativo NeXT divenne la base da cui nacque macOS. Amelio successivamente ammise di aver pagato NeXT pi\u00f9 del suo reale valore.\nDurante la guida di Amelio le azioni Apple scesero al livello pi\u00f9 basso raggiunto negli ultimi 12 anni e nel secondo quarto del 1997 l'azienda perse 708 milioni di dollari. Amelio \u00e8 sempre stato criticato per la sua visione miope del mercato e per la sua mancanza di un'abile strategia di marketing. Rassegn\u00f2 le dimissioni da CEO il 9 luglio 1997 e venne sostituito da Steve Jobs. Scrisse un libro intitolato \"On the Firing Line: My 500 Days at Apple Computer\" (\"Sulla linea del licenziamento: I miei 500 giorni all'Apple Computer\").\nDopo l'avventura all'Apple Amelio intraprese una seconda carriera come fornitore di \"venture capital\"."}
{"id": "48393", "revid": "114369587", "url": "https://it.wikipedia.org/wiki?curid=48393", "title": "Michael Spindler", "text": "\u00c8 stato presidente ed amministratore delegato di Apple Computer dal 1993 al 1996.\nNato in Germania, ha lavorato per molto tempo dentro Apple. I suoi successi nell'azienda lo hanno fatto diventare direttore del mercato europeo. Spindler \u00e8 stato scelto come successore di John Sculley quando questo \u00e8 stato estromesso dal consiglio direttivo nel giugno del 1993.\nSpindler ha presieduto la realizzazione di molti progetti. I pi\u00f9 importanti sono l'introduzione dei processori PowerPC, il progetto del nuovo sistema operativo Copland (poi abbandonato da Gil Amelio) e il progetto Apple Newton. Ha iniziato anche a discutere con IBM, Sun Microsystems e Philips di una possibile fusione, ma il progetto non \u00e8 andato in porto. \u00c8 ricordato per la vertiginosa espansione dei modelli Macintosh avvenuta sotto la sua gestione e per i molti problemi finanziari che l'azienda ha affrontato sotto la sua guida. \u00c8 stato sostituito da Gil Amelio il 2 febbraio 1996."}
{"id": "48394", "revid": "1543377", "url": "https://it.wikipedia.org/wiki?curid=48394", "title": "Homebrew Computer Club", "text": "L'Homebrew Computer Club \u00e8 stato uno dei primi club di appassionati di computer (\"homebrew\" significa \"fatto in casa\", nel senso di \"autocostruito\") nonch\u00e9 uno dei pi\u00f9 noti. I suoi membri si sono incontrati dal 5 marzo 1975 fino al mese di dicembre del 1986. Il club \u00e8 noto anche per aver annoverato tra i suoi membri figure di spicco del mondo informatico, tra cui i fondatori di Apple Steve Jobs e Stephen Wozniak.\nStoria.\nL'Homebrew Computer Club era composto prevalentemente da semplici appassionati di computer, sebbene molti dei membri fossero ingegneri elettronici, hobbisti con discrete conoscenze tecniche o avessero comunque un'esperienza come programmatori. Scopo del club era la compra-vendita di componenti e di circuiti e lo scambio di informazioni pertinenti il \"fai-da-te\" di schede e microcomputer.\nIl club nacque per iniziativa di Gordon French e Fred Moore, che si conobbero al \"Community Computer Center\" a Menlo Park, California (USA) e vollero creare un gruppo di persone che si incontrasse regolarmente e che fosse interessato alla realizzazione di computer alla portata di chiunque. Il primo incontro fu tenuto il 5 marzo del 1975 nel garage di French a Menlo Park, cittadina della contea di San Mateo, in occasione dell'arrivo in zona del primo computer Altair, inviato per una recensione a \"People's Computer Company\", un bimestrale locale. Gli incontri successivi si svolsero nell'auditorium dello Stanford Linear Accelerator Center.\nIl club si sciolse nel 1986. Successivamente gli ex membri si sono riuniti nel 2001 e nel 2005 per festeggiare rispettivamente il ventiseiesimo ed il trentesimo anniversario della fondazione del club.\nMembri.\nTra i membri del club si annoverano alcune persone che hanno segnato la storia dell'informatica:\nWozniak progetta l'Apple I su richiesta di Jobs che vuole venderlo inizialmente durante le riunioni del club.\nLa Newsletter.\nL'Homebrew Computer Club pubblicava una newsletter che fu una delle pi\u00f9 influenti pubblicazioni nell'area della Silicon Valley. Scritta ed edita dai suoi stessi membri, essa diffuse l'idea del personal computer ed aiut\u00f2 i lettori nell'assemblaggio dei computer in kit come l'Altair 8800. Un evento rilevante nella storia della newsletter fu la pubblicazione della lettera aperta agli hobbisti scritta da Bill Gates (la famosa \"Open Letter to Hobbyists\") in cui li accusava di pirateria informatica per via della storia relativa al trafugamento di una copia dell'Altair BASIC, avvenuta durante una delle presentazioni dei prodotti MITS tenutesi nel mese di giugno del 1975, per mano di Dan Sokol, un membro dell'Homebrew Computer Club.\nIl primo numero della pubblicazione fu distribuito il 15 marzo 1975 e continu\u00f2, con varie vesti grafiche, per 21 numeri, terminando con quello del mese di dicembre 1977.\nAltri computer club.\nDopo la prima riunione dell'Homebrew Computer Club, altri club di appassionati di computer si sono formati in ogni dove. Ad esempio, uno dei pi\u00f9 grossi al mondo \u00e8 l'Homebrew Computer Club olandese che si form\u00f2 nella citt\u00e0 di Utrecht. Chiamato in origine \"Hobby Computer Club\" (HCC) e composto da una dozzina di membri, pubblicava una piccola newsletter in formato A5. Attualmente conta 180.000 membri e quella piccola newsletter si \u00e8 oggi evoluta nella rivista \"Computer! Totaal\". Oltre ad essa, il club pubblica altre riviste e fornisce anche accesso ad internet ed altri servizi.\nUn altro vasto ed influente computer club \u00e8 il tedesco \"Chaos Computer Club\" (CCC).\nNegli anni ottanta nacque nella Silicon Valley \"The Computer Workshop\", con membri provenienti principalmente da Sunnyvale e dalla Stanford University.\nUn altro club, paragonabile all'Homebrew Computer Club per importanza, fu il \"Southern California Computer Society\" (SCCS), nato anch'esso nella zona della Silicon Valley.\nIl pi\u00f9 vecchio gruppo di utenti di computer Apple \u00e8 \"The Apple Corps of Dallas\" (ACD), fondato il 7 gennaio 1978 ed ancora operativo."}
{"id": "48395", "revid": "53508", "url": "https://it.wikipedia.org/wiki?curid=48395", "title": "West Coast Computer Faire", "text": "Il West Coast Computer Faire era un'esposizione nata per presentare al grande pubblico i prodotti emergenti dell'industria dell'informatica. Si svolgeva a San Francisco, era organizzato da Jim Warren e Bob Reiling. Il West Coast Computer Faire era la pi\u00f9 importante esposizione di personal computer del pianeta. Vi sono state otto edizioni, la prima si \u00e8 svolta nel 1977 e l'ultima nel 1983. Nell'anno dell'ultima esposizione Warren vendette i diritti dell'esposizione a Sheldon Adelson del Prentice Hall che trasform\u00f2 il West Coast Computer Faire nel Comdex e lo spost\u00f2 a Las Vegas.\nIl 1\u00b0 West Coast Computer Faire.\n\u00c8 opinione comune che in questa esposizione sia nata l'industria del personal computer. Si svolse tra il 16 e 17 aprile del 1977 nel Brooks Civic Auditorium e vide il debutto dell'Apple II, presentato dal ventunenne Steve Jobs e da Steve Wozniak. Contemporaneamente anche il Commodore PET venne presentato al pubblico. Oltre 180 espositori presero parte all'evento compresa Intel, MITS e Digital Research. Pi\u00f9 di 12.000 persone visitarono l'evento.\nIl 2\u00b0 West Coast Computer Faire.\nSi svolse tra il 3 e il 5 marzo, 1978 al San Jose Convention Center.\nIl 3\u00b0 West Coast Computer Faire.\nSi svolse tra il 3 e il 5 novembre, 1978 al Los Angeles Convention Center.\nIl 4\u00b0 West Coast Computer Faire.\nSi svolse nel maggio del 1979. Dan Bricklin present\u00f2 VisiCalc, il primo foglio elettronico per personal computer.\nIl 5\u00b0 West Coast Computer Faire.\nIl primo prodotto hardware di Microsoft venne presentato, la SoftCard (o Z80 Card) che forniva all'Apple II la compatibilit\u00e0 con il CP/M.\nIl 6\u00b0 West Coast Computer Faire.\nSi svolse nell'aprile 1981. Adam Osborne presenta Osborne 1.\nIl 7\u00b0 West Coast Computer Faire.\nSi svolse tra il 19 e il 21 marzo del, 1982, vide la presentazione dell'Hard Disk da 5MB Winchester per IBM PC prodotto da Davong Systems.\nL'8\u00b0 West Coast Computer Faire.\nSi svolse tra il 18 e il 20 marzo, 1983."}
{"id": "48400", "revid": "1226", "url": "https://it.wikipedia.org/wiki?curid=48400", "title": "NeXT Computer", "text": ""}
{"id": "48403", "revid": "884077", "url": "https://it.wikipedia.org/wiki?curid=48403", "title": "Alessandro Troncon", "text": "Mediano di mischia, vanta 101 presenze in nazionale, della quale, dopo il ritiro da giocatore avvenuto nel 2007, fu anche \"team manager\" e assistente allenatore.\nBiografia.\nCresciuto rugbisticamente nel , evolvette come mediano di mischia ed esord\u00ec nel campionato 1991-92, in cui divenne campione d'Italia con 4 presenze al suo attivo; fu inviato al Mirano a fare esperienza di prima squadra nel 1993; dopo una stagione in Laguna, nel 1994 torn\u00f2 a Treviso; in quella primavera aveva esordito in Nazionale, nell'incontro di Coppa FIRA contro la a Parma (in sostituzione di Ivan Francescato), e nell'estate seguente aveva preso parte da titolare ai due \"test\" di met\u00e0 anno contro l' a Melbourne e Brisbane.\nBen presto Troncon si impose titolare fisso nel ruolo di mediano di mischia della Nazionale, e il tecnico Georges Coste lo convoc\u00f2 tra i trenta giocatori azzurri per la in Sudafrica, in cui il giocatore scese in campo in tutti i tre incontri che l' disput\u00f2.\nIl 1997 fu l'anno in cui il palmar\u00e8s di Troncon vide la prima vittoria internazionale: a marzo, a Grenoble, fu in campo nella prima, storica vittoria azzurra contro la (40-32), che permise all' di conquistare per la prima volta la Coppa FIRA e il titolo di campione d'Europa; pi\u00f9 tardi vinse il campionato con il Benetton Treviso, titolo che biss\u00f2 l'anno successivo realizzando anche l'accoppiata con la Coppa Italia.\nDopo l'ennesimo scudetto (il terzo consecutivo, nel 1998-99), si trasfer\u00ec in Francia, al con cui disput\u00f2 due finali del campionato francese, e prese parte alla , disastrosa sotto il profilo dei risultati, con un 3-101 incassato dalla appena meno pesante dello 0-101 sub\u00ecto qualche mese prima a casa del durante i \"test\" di met\u00e0 anno in preparazione del torneo mondiale.\nAnche il nuovo C.T. Brad Johnstone schier\u00f2 Troncon, nel frattempo ormai arrivato a pi\u00f9 di 30 incontri internazionali, nel nuovo Sei Nazioni che vedeva la partecipazione dell'.\nPer Troncon fu il primo di sei tornei continentali disputati fino al (salt\u00f2 per infortunio quelli del e del , rimpiazzato da Paul Griffen).\nNel 2002 ritorn\u00f2 in Italia, di nuovo al Benetton, e rivinse subito lo scudetto; nel frattempo, il tecnico subentrato a Johnstone, John Kirwan, lo convoc\u00f2 per la , anch'essa risoltasi con l'eliminazione dell' al primo turno.\nNel 2004 il giocatore si laure\u00f2 campione d'Italia per la 5\u00aa volta e l'anno successivo vinse la sua seconda Coppa Italia.\nA John Kirwan era nel frattempo subentrato il tecnico francese Pierre Berbizier; questi prese Troncon come punto fermo - nonostante un proposito, poi rientrato, da parte del giocatore di abbandonare l'attivit\u00e0 internazionale - e, malgrado la sosta di un anno che gli fece perdere sia il Sei Nazioni che la fascia di capitano (passata a Marco Bortolami), al suo rientro fu inserito da titolare nella rosa che si rese protagonista del miglior torneo a tutt'oggi disputato dall': due vittorie, una a Murrayfield contro la e l'altra al Flaminio contro il .\nQuello stesso anno Troncon vinse l'European Challenge Cup, con il Clermont, club nel quale era, nel frattempo, tornato nel 2006 per disputare la sua ultima stagione da professionista.\nNel corso della successiva in Francia Troncon raggiunse il tetto dei 100 incontri internazionali.\nIl suo 101\u00ba e ultimo incontro fu il 29 settembre, la sconfitta 16-18 contro la che precluse all' la possibilit\u00e0 di accedere, per la prima volta nella sua storia, ai quarti di finale della Coppa del Mondo.\nQuello fu anche il suo ultimo incontro ufficiale in assoluto, in quanto pochi giorni dopo annunci\u00f2 il suo ritiro dalle competizioni.\nSmessa l'attivit\u00e0 agonistica, nel 2008 Troncon divenne assistente allenatore della Nazionale, prima in collaborazione con il sudafricano Nick Mallett, poi dal 2011 dei francesi Jacques Brunel e Alexandre Coup\u00e9; nel giugno 2012 divenne l'allenatore dei trequarti della neonata \"franchise\" di Pro12 delle .\nTroncon \u00e8 anche impegnato in attivit\u00e0 sociali: fa parte del gruppo di atleti azzurri \"testimonial\" del ramo italiano dell'associazione di volontariato SOS Villaggi dei bambini, che si occupa del sostegno all'infanzia disagiata."}
{"id": "48405", "revid": "1305772", "url": "https://it.wikipedia.org/wiki?curid=48405", "title": "Hermes (disambigua)", "text": ""}
{"id": "48429", "revid": "2", "url": "https://it.wikipedia.org/wiki?curid=48429", "title": "Coordinata celeste", "text": ""}
{"id": "48433", "revid": "767487", "url": "https://it.wikipedia.org/wiki?curid=48433", "title": "Lucentezza dei minerali", "text": "La lucentezza dei minerali \u00e8 una caratteristica che dipende da pi\u00f9 fattori contemporanei quali l'indice di rifrazione, la dispersione, la densit\u00e0 ottica e la tessitura della superficie (che pu\u00f2 essere la faccia di un cristallo o una superficie di frattura).\nNon \u00e8 quindi possibile \"misurare\" la lucentezza. Essa si pu\u00f2 comunque distinguere in \"metallica\" (tipica delle sostanze che assorbono completamente la luce) e \"non metallica\" (tipica dei corpi pi\u00f9 o meno trasparenti).\nEmpiricamente, si pu\u00f2 classificare a grandi linee la lucentezza dei minerali secondo lo schema:\nTalvolta, come nel caso della cassiterite, il minerale appare come se fosse ricoperto da una pellicola metallica."}
{"id": "48434", "revid": "1543377", "url": "https://it.wikipedia.org/wiki?curid=48434", "title": "Eta Carinae", "text": "Eta Carinae (\u03b7 Car / \u03b7 Carinae, chiamata anche Foramen e Tseen She) \u00e8 una stella binaria la cui componente principale \u00e8 una ipergigante blu. Situata nella costellazione della Carena, si tratta di una variabile del tipo S Doradus che, prima della scoperta di R136a1 era la stella pi\u00f9 massiccia conosciuta ed una delle pi\u00f9 luminose (5 milioni di volte pi\u00f9 del Sole).\nLa stella si trova all'interno di una vasta e luminosa nebulosit\u00e0 nota come Nebulosa della Carena (NGC 3372 o \"Nebulosa Buco della Serratura\") ed \u00e8 circondata da un inviluppo, eruttato dalla stella stessa, che prende il nome di Nebulosa Omuncolo. Data la sua massa ed i fenomeni di instabilit\u00e0 manifestati dall'astro, gli astronomi ritengono che la stella esploder\u00e0 in supernova o addirittura ipernova entro il prossimo milione di anni, anche se non si esclude che ci\u00f2 possa accadere da qui a qualche migliaio di anni.\nCreduta in precedenza essere una singola stella, osservazioni all'inizio del XXI secolo suggerirono che Eta Carinae sia in realt\u00e0 una stella binaria, con una compagna posta su un'orbita eccentrica con un periodo di 5,52 anni. La principale \u00e8 una stella molto massiccia, con una massa circa 90 volte quella del Sole e 5 milioni di volte pi\u00f9 luminosa. Maggiore incertezza esiste sulla secondaria, che potrebbe avere una massa una trentina di volte quella solare ed essere un milione di volte pi\u00f9 luminosa della nostra stella.\nOsservazione.\nEta Carinae \u00e8 una stella dell'emisfero australe: si trova entro i confini orientali della costellazione della Carena; la sua declinazione, pari a \u221259\u00b0, la rende invisibile dalla maggior parte delle regioni boreali, come l'Europa, gran parte del Nordamerica e dell'Asia; dalle regioni centrali e meridionali dell'Australia e del Sudamerica, cos\u00ec come da parte del Sudafrica, si presenta invece circumpolare.\nNonostante la sua natura di stella ipergigante, Eta Carinae \u00e8 invisibile ad occhio nudo, essendo di magnitudine +6,21; in altre epoche fu tuttavia ben evidente in un cielo stellato (la sua stessa lettera della nomenclatura di Bayer lo conferma), fino a raggiungere e persino superare la luminosit\u00e0 della stella Canopo, nel 1843. L'area di cielo in cui la stella si osserva \u00e8 estremamente complessa: si trova infatti all'interno di un vastissimo complesso nebuloso, la Nebulosa della Carena, in cui splendono numerose altre stelle di quarta, quinta e sesta magnitudine, alcune con masse simili a quella di Eta Carinae, molte delle quali raggruppate in ammassi. La regione \u00e8 una delle aree di cielo pi\u00f9 ricche di stelle e oggetti e corrisponde al tratto della Via Lattea meridionale ad occidente del Centauro e della Croce del Sud. Eta Carinae pu\u00f2 essere distinta gi\u00e0 con un binocolo e, anche se con un po' di difficolt\u00e0, riconosciuta rispetto alle altre stelle dell'area, in quanto si trova proprio al centro della nebulosa, ben visibile anch'essa come una macchia chiara apparentemente divisa in due parti da una fascia oscura che assomiglia ad una serratura; telescopi amatoriali consentono di individuare alcuni dettagli della nebulosa e le stelle delle vicinanze, mentre Eta Carinae resta una stella di colore azzurrognolo apparentemente priva di particolarit\u00e0.\nCaratteristiche.\n \u00e8 attualmente la stella pi\u00f9 luminosa e massiccia nel raggio di 3 kpc dal Sole; tale vicinanza la rende particolare oggetto di studi da parte degli astrofisici. Anche se \u00e8 possibile che altre stelle conosciute siano effettivamente pi\u00f9 massicce e luminose, \u00e8 per ora l'unica ad avere la luminosit\u00e0 pi\u00f9 alta accertata sulla base di precisi dati provenienti dalle analisi condotte su buona parte delle lunghezze d'onda dello spettro elettromagnetico: infatti, altre stelle, che a una prima stima erano considerate le pi\u00f9 luminose conosciute, come la Stella Pistola, sono state in seguito ridimensionate alla luce di nuovi e pi\u00f9 precisi dati. La luminosit\u00e0 di supererebbe quella della nostra stella di oltre cinque milioni di volte.\nStelle della massa e luminosit\u00e0 di sono molto rare: si calcola che una galassia media come la Via Lattea ne possa contenere non pi\u00f9 di qualche decina. Si ritiene che tali stelle raggiungano il cosiddetto limite di Eddington, ovvero il valore massimo raggiungibile dalla pressione di radiazione senza che essa scagli via gli strati esterni della stella; stelle con pi\u00f9 di 120 masse solari sarebbero teoricamente in grado di superare questo limite, ma sembra che possiedano una gravit\u00e0 abbastanza forte da mantenere integra la stella nonostante la fortissima radiazione.\nVariabilit\u00e0.\nUn aspetto molto peculiare di Eta Carinae \u00e8 la sua luminosit\u00e0 variabile; infatti la stella \u00e8 annoverata tra le variabili del tipo S Doradus, una classe di variabili che comprende stelle molto massicce, di colore azzurro e molto luminose.\nQuando fu catalogata per la prima volta nel 1677 da Edmond Halley, la stella appariva di quarta magnitudine; tuttavia gi\u00e0 nel 1730 gli osservatori avevano annotato che la stella aveva subito un notevole incremento di luminosit\u00e0, tanto da essere una delle stelle pi\u00f9 brillanti della costellazione. Negli anni successivi la stella diminu\u00ec progressivamente la propria luminosit\u00e0, tornando nel 1782 alla sua originaria magnitudine. A partire dal 1820 la stella riprese a crescere di luminosit\u00e0 e gi\u00e0 nel 1827 era dieci volte pi\u00f9 luminosa, con una magnitudine quasi pari a 0; nell'aprile 1843 la stella raggiunse il picco massimo della sua luminosit\u00e0, quando, nonostante la sua enorme distanza (), divenne la seconda stella pi\u00f9 brillante del cielo, dopo Sirio, con una magnitudine di \u22120,8. In seguito la luminosit\u00e0 decrebbe, e tra il 1900 e il 1940 era solo di ottava magnitudine, invisibile ad occhio nudo. La luminosit\u00e0 riprese poi a salire lentamente, fino a raggiungere, nel 2004, una magnitudine compresa tra 5 e 6, dopo un inatteso raddoppio della sua luminosit\u00e0 tra il 1998 e il 1999.\nL'ambiente attorno ad Eta Carinae mostra tracce di grandi esplosioni, l'ultima delle quali avvenuta attorno al massimo del 1843. La ragione di simili fenomeni \u00e8 ancora in parte sconosciuta, ma gli astronomi tendono ad imputarli alla pressione di radiazione accumulata dall'enorme luminosit\u00e0 della stella. Il materiale espulso a seguito di questi fenomeni energetici \u00e8 andato a costituire attorno alla stella una nebulosa bipolare dall'aspetto di una clessidra: la Nebulosa Omuncolo. La sua forma \u00e8 tipica delle nebulose che si formano per espulsione di materia di poli di una stella, la cui precessione descrive una circonferenza nello spazio vincolando preferenzialmente la materia espulsa in una struttura a forma di clessidra.\nIl fenomeno del 1843 \u00e8 stato definito dagli astrofisici come una \"falsa supernova\": infatti, Eta Carinae ha prodotto in pochi anni una quantit\u00e0 di luce visibile paragonabile a quella irradiata da una supernova, ma \u00e8 sopravvissuta all'evento. Tale avvenimento potrebbe rappresentare per \u03b7 Carinae o un improvviso fenomeno di instabilit\u00e0 superficiale, manifestato attraverso poderosi brillamenti, oppure una supernova fallita. Dopo 160 anni la causa di questa improvvisa esplosione resta ancora in gran parte ignota.\nStella binaria?\nNell'estate del 2003 la stella \u00e8 andata incontro ad un \"minimo spettroscopico\", ovvero all'indebolimento di alcune linee spettrali, imputato alla probabile presenza in orbita di una stella compagna. Gli astronomi hanno organizzato una fitta campagna osservativa, sia sfruttando i grandi telescopi di terra (come il Very Large Telescope) sia i telescopi spaziali (Hubble, Chandra e INTEGRAL su tutti), allo scopo di determinare se effettivamente \u03b7 Carinae fosse una stella binaria e, qualora lo fosse, identificare la stella compagna; inoltre, la campagna osservativa si propose di determinare i meccanismi fisici che si celavano dietro i \"minimi spettroscopici\" e comprendere eventuali relazioni tra tali fenomeni e le eruzioni su larga scala osservate nel XIX secolo. Un'approfondita analisi della curva di luce di \u03b7 Car nei raggi X trova d'accordo gli astronomi sulla spiegazione dell'emissione X dell'astro come l'interazione tra i venti stellari delle due componenti di un sistema binario. Tali risultati sono stati affinati grazie a successive osservazioni alle frequenze delle onde radio.\nUn monitoraggio spettroscopico della stella ha mostrato che determinate linee di emissione si indebolivano ciclicamente ogni 5,52 anni, e che tale periodo era ormai stabile da decenni; anche l'emissione radio ed X della stella mostravano una deflessione lungo questo arco di tempo. Queste variazioni, assieme alle osservazioni nell'ultravioletto, danno una discreta credibilit\u00e0 al fatto che Eta Carinae sia realmente una stella binaria, in cui una stella calda, di massa inferiore all'ipergigante, orbiti attorno ad essa ogni 5,52 anni secondo una traiettoria ellittica fortemente eccentrica. Lo scontro dei venti stellari delle due componenti avviene quando si trovano al periastro.\nLe radiazioni ionizzanti emesse dalla componente secondaria di Eta Carinae sarebbero inoltre la principale sorgente di radiazione del sistema; una larga parte della radiazione emessa sarebbe poi assorbita dal vento della primaria quando questo collide con il vento della secondaria provocando un'onda d'urto. La quantit\u00e0 di radiazione assorbita dipende dal fattore di compressione dell'onda d'urto sul vento della primaria. La variazione dell'assorbimento del vento della primaria a seguito dell'urto cambia la struttura del gas circumstellare ionizzato e d\u00e0 una spiegazione della particolare curva di emissione nelle onde radio della stella. Variazioni pi\u00f9 rapide in corrispondenza del passaggio al periastro sono attribuite all'inizio di una fase di accrescimento.\nLa precedente regolarit\u00e0 del ciclo \u00e8 stata sconvolta nel 2008. Stando al ciclo di 5,52 anni, la stella avrebbe dovuto iniziare la sua fase di indebolimento nel gennaio 2009, ma le osservazioni condotte dai telescopi Gemini hanno riscontrato un'anticipazione di questa fase al luglio 2008. Le misurazioni spettrografiche hanno mostrato un incremento della radiazione alle lunghezze d'onda del blu dell'elio fortemente ionizzato, inizialmente imputato alla collisione tra i venti delle due componenti del sistema; se fosse dovuto alla natura binaria di \u03b7 Carinae, l'evento sarebbe accaduto troppo lontano nel tempo perch\u00e9 i venti potessero interagire in una maniera cos\u00ec significativa. Pertanto, la causa del recente avvenimento \u00e8 ancora oggetto di dibattito.\nNel luglio 2014 \u00e8 stato riscontrato un flusso di raggi-X notevolmente maggiore rispetto ai picchi del 1995, 2003 e 2009, che fa supporre che qualcosa nell'emissione dei venti di una delle due componenti sia cambiato. Gli astronomi credono che sia cambiato qualcosa nella secondaria a causa della variabilit\u00e0 dei raggi-X che dovrebbero generarsi nelle vicinanze della secondaria, mentre l'emissione di elio, osservata anche nel 2003 e che dovrebbe essere prodotta dai pi\u00f9 densi ma meno veloci venti della primaria, \u00e8 rimasta pi\u00f9 o meno costante durante l'esplosione del 2014. Tuttavia la secondaria \u00e8 poco conosciuta e non viene ancora dato per certo quale delle due stelle fu la responsabile dell'esplosione del 1843.\nEvoluzione futura.\nLe stelle molto massicce, come proprio \u03b7 Carinae, consumano molto velocemente il loro combustibile nucleare e di conseguenza hanno luminosit\u00e0 sproporzionatamente elevate; simili stelle hanno pertanto una vita molto breve, pari a pochi milioni di anni, trascorsi i quali esse termineranno la propria esistenza esplodendo in una supernova di tipo Ib o Ic o addirittura in un'ipernova. \u00c8 opinione diffusa che Eta Carinae andr\u00e0 incontro all'esplosione entro il prossimo milione di anni; tuttavia, poich\u00e9 sono ancora incerte la sua et\u00e0 e il suo stadio evolutivo, non \u00e8 remota la possibilit\u00e0 che Eta Carinae diventi una supernova nei prossimi millenni o addirittura entro qualche anno.\nSi ritiene che la fase di variabile S Doradus, in cui ora si trova la stella, sia una fase naturale dell'evoluzione delle stelle supermassicce; le teorie prevalenti in merito all'evoluzione stellare suggeriscono che tali stelle attraverseranno poi una fase di forte perdita di massa divenendo stelle di Wolf-Rayet per poi esplodere in supernovae, qualora abbiano perso troppa massa per esplodere in ipernove.\nIn tempi recenti \u00e8 stato osservato in una galassia esterna alla Via Lattea un possibile analogo di Eta Carinae: si tratta della stella progenitrice di SN 2006jc, situata nella galassia UGC 4904 nella costellazione della Lince, a 77 milioni di anni luce di distanza. Essa manifest\u00f2, il 20 ottobre 2004, un improvviso incremento della luminosit\u00e0, tanto che un astronomo dilettante giapponese, K\u014dichi Itagaki, la ritenne una supernova; tuttavia, l'astro sopravvisse all'evento, ma esplose definitivamente in una supernova di tipo Ib due anni dopo, il 9 ottobre 2006, raggiungendo la magnitudine apparente 13,8. Il suo iniziale incremento di luminosit\u00e0 \u00e8 stato definito dagli astronomi come una \"falsa supernova\", la cui esplosione ha espulso nello spazio una quantit\u00e0 di materia pari a circa ().\nData la somiglianza tra Eta Carinae ed SN 2006jc, Stefan Immler, del \"Goddard Space Flight Center\" della NASA, ipotizza che Eta Carinae potrebbe esplodere entro breve tempo, al massimo qualche decina di anni; non \u00e8 del medesimo avviso Stanford Woosley, dell'Universit\u00e0 della California, Santa Cruz, che ritiene che sia molto pi\u00f9 probabile che Eta Carinae si trovi in una fase non troppo avanzata della sua evoluzione e che abbia ancora una cospicua quantit\u00e0 di materia da impiegare nella fusione nucleare, prima di esplodere.\nSimili avvenimenti si sono verificati anche in NGC 1058 (SN 1961v) ed in NGC 1260 (SN 2006gy), esplosa il 18 settembre 2006; entrambe le galassie si trovano nella costellazione di Perseo. Un discreto numero di astronomi impegnati nello sviluppo di modelli sulle esplosioni delle supernovae ritengono che il meccanismo di esplosione di SN 2006gy sia molto simile a quello che accadr\u00e0 ad Eta Carinae. L'esplosione di Eta Carinae sar\u00e0 per\u00f2 uno spettacolo unico: secondo Dave Pooley, uno degli scopritori di SN 2006gy, la sua luminosit\u00e0 apparente superer\u00e0 quella del pianeta Venere, raggiungendo una magnitudine di -7,5, tanto che risulter\u00e0 visibile anche di giorno e durante la notte sar\u00e0 possibile leggere un libro alla sua luce.\n\u00c8 concreta la possibilit\u00e0 che, quando la stella esploder\u00e0 in supernova o ipernova, una grande quantit\u00e0 di radiazioni potenzialmente letali possa investire il nostro pianeta, ma \u00e8 probabile che la biosfera non ne risentir\u00e0 in maniera particolare grazie alla schermatura protettiva dell'atmosfera (per quanto riguarda soprattutto i raggi \u03b3) e della magnetosfera. I danni eventualmente provocati dalle radiazioni riguarderebbero la parte pi\u00f9 alta dell'atmosfera, l'ozonosfera, e le missioni astronautiche al di fuori dell'involucro atmosferico, tra cui anche i diversi satelliti artificiali; alcuni astrofisici ritengono per\u00f2 che i danni provocati all'ozonosfera dalle radiazioni della supernova potrebbero avere delle catastrofiche ripercussioni sulla stessa vita.\nUna supernova o ipernova generata da Eta Carinae potrebbe originare inoltre un gamma ray burst (GRB) da entrambi i poli, lungo l'asse di rotazione della stella. Secondo le stime l'energia trasferita da un simile fenomeno sull'atmosfera terrestre sarebbe l'equivalente di un chilotone di tritolo (4,2 \u00d7 1012 J) per ogni km\u00b2 di superficie dell'emisfero esposto all'evento, depositando una quantit\u00e0 di radiazioni ionizzanti pari a dieci volte la dose letale per ogni forma di vita.\nLa possibilit\u00e0 che un simile fenomeno colpisca la Terra \u00e8 piuttosto bassa, poich\u00e9 attualmente l'asse di rotazione della stella non \u00e8 rivolto in direzione del nostro pianeta. Non \u00e8 tuttavia da escludere, a causa del fenomeno della precessione, che in futuro l'asse di rotazione di \u03b7 Carinae possa puntare verso il nostro pianeta; inoltre, la direzione di propagazione delle radiazioni e la loro intensit\u00e0 potrebbero essere notevolmente influenzate dal fatto che Eta Carinae sia un sistema binario. Per questi motivi, l'astrofisico Mario Livio ritiene che il fenomeno avr\u00e0 un basso impatto sulla vita del nostro pianeta."}
{"id": "48445", "revid": "122807808", "url": "https://it.wikipedia.org/wiki?curid=48445", "title": "Leone (araldica)", "text": "Il leone, con la sua reputazione di forza, di coraggio, di nobilt\u00e0, cos\u00ec conforme all'ideale medievale, veniva spesso utilizzato in araldica, soprattutto dai Plantageneti. I primi a utilizzarlo come figura ornamentale sulle armi furono i Franchi (Merovingi e Carolingi), che poi adottarono il giglio.\nNella Bibbia, in chiave simbolica, il leone rappresenta forza e valore: \"Tre esseri hanno un portamento maestoso, anzi quattro sono eleganti nel camminare: il leone, il pi\u00f9 forte degli animali, che non indietreggia davanti a nessuno; il gallo pettoruto, il caprone e un re alla testa del suo popolo\" (Pr 30,29-30). Ma il leone fu anche simbolo dei re della stirpe di Davide (compreso il Messia cf. Ap. 5,5), fu stemma della trib\u00f9 di Giuda (Gen. 49,9), fu scolpito sul trono di Salomone, e nel tardo giudaismo era uno dei soggetti predominanti nelle decorazioni sinagogali. Anche in oriente ed estremo oriente i leoni erano molto presenti e spesso posti all'entrata di luoghi sacri. In Giappone, il leone divenuto il cane-leone \u00e8 detto il cane-Buddha. A volte furono rappresentati anche figure di \"uomini-leone\".\nSi parla di leone e di leopardo, ma in realt\u00e0 si tratta sempre dello stesso animale araldico ma hanno le seguenti differenze sostanziali:\nIl leopardo \u00e8 stato usato prima del leone, il tentativo della Chiesa di modificare il leopardo in leone, simbolo pi\u00f9 cristiano, \u00e8 comprovato, prima del 996, dalla lapide tumulare di Roberto I di Normandia, nella quale \u00e8 inciso il disegno di un leone passante circondato da una didascalia circolare che mette in relazione questo simbolo con la Bibbia: \"Ecce vicit leo de Tribu Juda, radix David\". L'iscrizione si riferisce alla trib\u00f9 di Giuda, alla quale apparteneva Ges\u00f9, discendente di Re Davide.\nVarianti.\nIl successo del leone \u00e8 la causa della sua eccessiva diffusione e quindi banalizzazione, spiegata bene dal detto araldico: \"chi non ha un blasone, porta un leone\".\nAvendo perso la sua capacit\u00e0 di individuazione, il leone si \u00e8 visto attribuire tutta una serie di caratteristiche che potessero sostituirla. Ci si trova di fronte ad un affollatissimo parco di leoni che differiscono solo per dettagli minimi come il colore degli artigli, o la posizione delle zampe (se la zampa posteriore destra \u00e8 appoggiata, allora \u00e8 \"saltante\" e non pi\u00f9 \"rampante\"). Si \u00e8 ben lontani dalla regola secondo cui le figure devono essere chiaramente identificabili da lontano, ma \u00e8 anche vero che la loro funzione si allontana sempre pi\u00f9 dai polveroni delle mischie.\nEcco alcune delle numerose varianti del leone (le stesse le troveremo anche per il leopardo, naturalmente):\nI blasoni che portano dei leoni condannati da marchi d'infamia sono rari, semplicemente perch\u00e9 i loro possessori poco inclini a sfoggiare delle immagini poco gloriose dovute ai difetti personali o ereditati, si impegnarono a crearsi un nuovo blasone (detto \"di sostituzione\") \u2014 il che non riguarda solo il leone, naturalmente.\nIl leone \u00e8 classificato come figura araldica naturale (anche quando ha due code) ma lo si ritrova molto frequentemente come componente di qualche \"figura araldica chimerica\", in particolare nella chimera o nel grifone (in cui si \"ibrida\" con l'aquila, la sua pi\u00f9 temibile concorrente araldica).\nPosizione araldica ordinaria.\nLeone.\nIl leone \u00e8 rappresentato con la testa in profilo (ci\u00f2 che lo distingue dal \"leopardo\"), ritto sulla zampa posteriore sinistra, con la destra alzata, e le zampe anteriori protese come verso una preda (cio\u00e8 \"rampante\"), con la coda ripiegata verso la schiena, la bocca aperta, la lingua ben visibile, cos\u00ec come gli attributi sessuali.\nLeopardo.\nIl leopardo si distingue dal \"leone\" per avere la testa in maest\u00e0, cio\u00e8 di fronte, mentre la posizione \u00e8 \"passante\", appoggiato su tre zampe, con la destra anteriore sollevata. Gli altri elementi (coda, bocca, lingua, attributi sessuali) sono gli stessi del leone."}
{"id": "48447", "revid": "287204", "url": "https://it.wikipedia.org/wiki?curid=48447", "title": "Bisanti e torte", "text": "In araldica i bisanti e le torte costituiscono una famiglia ricca di definizioni per la semplice rappresentazione molto stilizzata di un disco di piccolo formato.\nClassificato \"figura naturale\" da alcuni, \"figura geometrica\" da altri, il \"bisante\" sembra trarre la sua origine dal nome di una moneta di Bisanzio, mentre la \"torta\" \u00e8 pi\u00f9 enigmatica (certi autori - tra cui Michel de Crayencour - vedono in lei una fetta di un tronco d'albero).\nSe il disco \u00e8 di metallo, si tratta di un \" bisante\", se \u00e8 di smalto \u00e8 una \"torta\".\nLe torte, essendo pi\u00f9 ricche di colori, hanno generato (almeno in Francia) una nomenclatura altrettanto ricca anche se poco impiegata:\nVarianti frequenti sono ottenute con un partito (divise in due verticalmente):\nPer avere la possibilit\u00e0 di caricare sia su metallo che su smalto, nell'araldica francese \u00e8 stato ideato l\"occhio di falco\", definito come \"bisante d'argento circondata da un anello di nero\"; la stessa figura pu\u00f2 anche essere definita come una \"ogoesse (torta di nero)\" a sua volta \"caricata da un grosso punto d'argento\" (confermando quindi la possibilit\u00e0 teorica di caricare sia un metallo \"in quanto ogoesse\", sia uno smalto \"in quanto bisante\"\u2026) (fig. 10: \"trinciato d'oro e di verde, ad un occhio di falco attraversante sul tutto\").\nNell'araldica inglese, una torta \u00e8 chiamata \"roundel\", ma nomi simili sono anche impiegati per ogni smalto e metallo (in inglese nella parte alta della tabella):"}
{"id": "48449", "revid": "110157", "url": "https://it.wikipedia.org/wiki?curid=48449", "title": "Jean-Louis Gass\u00e9e", "text": "\u00c8 noto principalmente per aver sostituito Steve Jobs come direttore responsabile della sezione Macintosh di Apple, ruolo che ha ricoperto dal 1985 al 1991, e per aver fondato Be Inc., la societ\u00e0 che ha sviluppato il sistema operativo BeOS.\nBiografia.\nNato a Parigi nel 1944, Gass\u00e9e entra a lavorare nel 1968 presso Hewlett-Packard, dove resta fino al 1974. Dal 1974 al 1981 ricopre il ruolo di amministratore delegato delle filiali europee di Data General e Exxon. Nel 1980 entra in Apple come presidente della sezione responsabile dei prodotti Apple e, nel 1981, diventa responsabile della filiale francese di Apple.\nNel corso di due decenni organizza l'Apple Expo in Francia.\nNel 1985 l'allora amministratore di Apple, John Sculley, chiama Gass\u00e9e a Cupertino perch\u00e9 vuole estromettere Steve Jobs dalla direzione della sezione Macintosh. Jobs, che \u00e8 a conoscenza della cosa, decide di tentare di far sollevare Sculley dal suo ruolo dal consiglio di amministrazione mentre Sculley \u00e8 in Cina per un tour promozionale dei prodotti Apple. \u00c8 talmente certo di riuscire nell'impresa che confida le sue intenzioni a diverse persone, tra cui anche Gass\u00e9e. Gass\u00e9e per\u00f2 decide di informare Sculley, che decide di rinviare il viaggio ed affrontare Jobs durante la seduta del consiglio. Alla fine i consiglieri si schierano con Sculley, estromettendo Jobs dal Macintosh, che passa nelle mani di Gass\u00e9e.\nNel 1990 Gass\u00e9e lascia Apple, apparentemente per via degli scarsi risultati delle vendite dei prodotti Apple anche se in un'intervista lo stesso Gass\u00e9e dichiara che la decisione di abbandonare l'azienda \u00e8 sua e che ha deciso ci\u00f2 per avviare qualcosa di proprio.\nDopo Apple, Gass\u00e9e fonda nel 1991 con Steve Sakoman, il progettista dell'Apple Newton, la societ\u00e0 Be Inc., dove si dedica alla progettazione di un nuovo computer composto da hardware e software proprietario, presentato nel 1995 come BeBox, basato sul sistema operativo BeOS. Nel 1996 Apple decide di abbandonare il progetto Copland, la riscrittura da zero del sistema operativo per i computer Apple per modernizzare l'ormai datato Mac OS. Be Inc. offre ad Apple il suo BeOS per una cifra iniziale di 120 milioni di dollari, salita prima a 200 e poi a 275 milioni di dollari. Apple rifiuta e decide di acquistare la societ\u00e0 fondata da Jobs dopo la sua uscita dalla Apple, NeXT, che distribuiva NeXTSTEP, un sistema operativo basato su Unix. \nBe Inc. ha continuato a commercializzare il suo BeOS fino al 2001, quando la societ\u00e0 \u00e8 stata venduta a Palm, Inc.. Gass\u00e9e ha lasciato la societ\u00e0 nel 2002 ricoprendo in seguito, per un breve periodo di tempo, la funzione di presidente e amministratore delegato del Computer Access Technology Corporation (CATC). Successivamente \u00e8 entrato come partner di Allegis Capital, una societ\u00e0 di venture capital con sede a Palo Alto, California."}
{"id": "48451", "revid": "125977618", "url": "https://it.wikipedia.org/wiki?curid=48451", "title": "Oslo", "text": "Oslo (: ; pronuncia norvegese : , nel dialetto di Oslo \u2013 conosciuta anche come Christiania dal 1624 al 1878 e come Kristiania dal 1878 al 1924) \u00e8 la capitale della Norvegia. Con una popolazione di circa 673\u00a0469 abitanti nel 2018, accoglie il 12% circa della popolazione norvegese. Tuttavia, considerando l'intera area metropolitana, comunemente chiamata \"regione della grande Oslo\" (\"Stor-Osloregionen\"), che si estende ben oltre i limiti del comune, si ha una popolazione complessiva di 1.546.706 abitanti (2018). I confini geografici della contea di Oslo e del comune sono coincidenti.\nLa citt\u00e0 ha ricevuto il Premio Capitale verde europea per il 2019.\nGeografia fisica.\nTerritorio.\nOslo \u00e8 situata in fondo allo \"Oslofjord\", un fiordo all'interno del bacino dello Skagerrak. Il fiordo \u00e8 quasi tagliato dalla penisola di Nesodden di fronte alla citt\u00e0, a sud; in tutte le altre direzioni invece Oslo \u00e8 circondata da verdi colline e montagne. All'interno dei confini della citt\u00e0 ci sono 40 isole, la pi\u00f9 grande delle quali \u00e8 Malm\u00f8ya che misura 0,56\u00a0km\u00b2, e 343 laghi il pi\u00f9 grande dei quali \u00e8 il Maridalsvannet, che misura 3,91\u00a0km\u00b2, questo lago rappresenta anche la maggior fonte di approvvigionamento d'acqua potabile per una vasta parte della zona occidentale di Oslo, principalmente Vestre Aker e Nordre Aker. Il fiume pi\u00f9 importante e l'Akerselva.\nIl punto pi\u00f9 alto della citt\u00e0 \u00e8 rappresentato dal Kirkeberget che con i suoi 629 metri svetta sul centro cittadino. La popolazione cittadina rappresenta un numero modesto di persone se comparata a quella delle altre capitali europee, ma c'\u00e8 da mettere in conto che l'area urbana bench\u00e9 decisamente grande, \u00e8 occupata per due terzi da aree protette che comprendono laghi, foreste e colline, fatto questo che d\u00e0 alla citt\u00e0 un aspetto arioso e pieno di aree verdi. Per questo motivo non \u00e8 raro incontrare durante i mesi invernali esemplari di alci all'interno delle strade cittadine.\nIl nucleo pi\u00f9 antico di Oslo \u00e8 a nord della fortezza trecentesca di Akershus e rappresenta il centro vitale della citt\u00e0. La via principale \u00e8 Karl Johans Gate. Su questa arteria lunga un chilometro e mezzo si affacciano gli edifici storici. Il palazzo reale della prima met\u00e0 del 1800, il Teatro Nazionale in stile rococ\u00f2, la sede del Parlamento del XIX secolo, l'universit\u00e0 datata 1851.\nClima.\nSecondo la classificazione dei climi di K\u00f6ppen, Oslo appartiene alla fascia \"Dfb\", ossia al \"clima temperato freddo boreale senza stagione secca\", umido e con estati relativamente calde.\nLa temperatura massima media dei mesi estivi (e cio\u00e8 tra giugno e agosto) \u00e8 tra i 20,4\u00a0\u00b0C e i 21,5\u00a0\u00b0C. Settembre \u00e8 spesso un mese altrettanto caldo e per incontrare i primi rigori invernali \u00e8 necessario attendere la fine di ottobre. La pi\u00f9 alta temperatura mai registrata risale ai 35\u00a0\u00b0C del 27 luglio 1901. Ondate di caldo si verificano pi\u00f9 volte ogni estate, da giugno a fine agosto, con temperature tra i 30\u00a0\u00b0C e i 31\u00a0\u00b0C. Tali temperature hanno favorito la nascita di diverse strutture ricreative particolarmente rinomate lungo l'Oslofjord, con picchi di affluenza nel corso dei mesi estivi quando la popolazione \u00e8 sospinta verso il mare invitata anche dalle temperature dell'acqua che vanno dai 20 ai 24\u00a0\u00b0C.\nL'inverno nella capitale norvegese \u00e8 freddo e umido. Le temperature calano fino ai \u221220\u00a0\u00b0C o ancor meno quando c'\u00e8 alta pressione e cielo limpido. Ogni inverno la parte pi\u00f9 interna del fiordo tende a ghiacciarsi, favorendo la pratica di diversi sport invernali, come la pesca nel ghiaccio, il pattinaggio su ghiaccio e in alcuni casi addirittura lo sci di fondo. Temperature sotto zero sono registrate per tutto il periodo che va da ottobre a maggio, il mese pi\u00f9 freddo \u00e8 gennaio, con una temperatura media di \u22124,3\u00a0\u00b0C, ed entrambi i mesi di gennaio e febbraio possono avere temperature minime di giorno di \u22127\u00a0\u00b0C. La temperatura pi\u00f9 fredda mai registrata fu di \u221227.9\u00a0\u00b0C nel febbraio del 1871. Le nevicate sono ripartite uniformemente lungo i mesi invernali, e in media pi\u00f9 di 25 cm di neve si posano sul terreno per almeno 30 giorni l'anno. Le temperature negli ultimi anni tendono ad essere mediamente pi\u00f9 alte.\nLe precipitazioni medie annue sono di 763 mm, con una lieve tendenza dei mesi estivi a una maggiore umidit\u00e0.\nStoria.\nSecondo le leggende nordiche, Oslo fu fondata attorno al 1048 dal re Harald Hardr\u00e5de. Recenti spedizioni archeologiche hanno trovato reperti funerari cristiani antecedenti all'anno 1000, dimostrando che il luogo era popolato gi\u00e0 da tempo. Le celebrazioni del millenario di Oslo si sono comunque tenute nel 2000. L'origine del toponimo \u00e8 abbastanza oscura. Mentre il suffisso \"-lo\" significa molto probabilmente \"porto\" o \"banchina\", \"os\" potrebbe avere molte connotazioni, incluse alcune anche dal pantheon mitologico, una collina. \u00c8 stata considerata come capitale da quando Haakon V sal\u00ec al trono (1299-1319); questi fu il primo re a risiedere permanentemente nella citt\u00e0. Egli inizi\u00f2 anche la costruzione della fortezza \"Akershus\". Un secolo dopo la Norvegia era una provincia della Danimarca e il ruolo di Oslo fu ridotto a quello di un centro amministrativo provinciale, con il re che risiedeva a Copenaghen. Il fatto che l'Universit\u00e0 di Oslo sia stata fondata solo nel 1811 ebbe un effetto fortemente negativo sullo sviluppo della nazione.\nOslo fu distrutta da un incendio nel 1624 e fu ricostruita in una nuova posizione sulla baia vicino alla Fortezza Akershus dal re Cristiano IV, che diede il suo nome alla citt\u00e0: \"Christiania\" (in un secondo momento 1878-1924 la citt\u00e0 fu chiamata \"Kristiania\"). L'uso del nome originale \"Oslo\" fu ripristinato solo nel 1925. Ma molto prima di questo, Christiania cominci\u00f2 a riacquistare la sua importanza come centro commerciale e culturale in Norvegia. Nel 1814 Christiania divenne la capitale effettiva, quando l'unione con la Danimarca fu sciolta. Molte pietre miliari della citt\u00e0 furono edificate nel XIX secolo, inclusi il Palazzo Reale (1825-1848), lo \"Stortinget\" (il parlamento) (1861-1866), l'Universit\u00e0 di Oslo, il teatro nazionale, la cattedrale di San Halvard, la cappella reale della Vergine, le chiese di San Clemente, di San Nicola, di Santa Croce ed infine la borsa di Oslo. Nel 1850, Oslo super\u00f2 Bergen come citt\u00e0 pi\u00f9 popolosa della nazione.\nOslo ha ospitato i giochi olimpici invernali del 1952.\nNel maggio 1998 vi furono firmati gli accordi detti di Oslo II tra Israele e Palestina, sotto l'egida degli Stati Uniti.\nDue delle principali attrazioni turistiche di Oslo sono il parco di Vigeland, un'esposizione di sculture e altre opere d'arte, e la collina di Holmenkollen, famosa per gli sport invernali.\nIl 22 luglio 2011 la citt\u00e0 \u00e8 stata vittima di un attacco terroristico: nel quartiere degli uffici governativi vi \u00e8 stata un'esplosione e due ore pi\u00f9 tardi, ad Ut\u00f8ya, ha avuto luogo una sparatoria. I due avvenimenti hanno causato 76 morti, di cui 68 adolescenti tra i 14 e i 18 anni. \u00c8 stato colpito anche il principale tabloid norvegese.\nStemma.\nLo stemma di Oslo \u00e8 in realt\u00e0 la versione moderna di un antico sigillo medievale della citt\u00e0, risalente al Trecento circa. Il disegno del sigillo si basa sulla leggenda di San Halvard, il santo patrono di Oslo, e rappresenta il santo vestito con una tunica rossa, cappa ed elmo, seduto sopra un trono di leoni e nelle mani i suoi attributi: una ruota di mulino e delle frecce. Ai suoi piedi, accostata, una donna nuda. Sullo sfondo, un cielo azzurro con quattro stelle dorate.\nCultura.\nIstruzione.\nL'Universit\u00e0 di Oslo \u00e8 stata fondata nel 1811.\nLa Scuola cattedrale di Oslo risale invece al 1153.\nL'Accademia di musica norvegese \u00e8 stata creata nel 1973, ma gi\u00e0 nel 1883 era presente un'importante scuola di musica, la \"Scuola per Organisti\", creata da Ludvig Mathias Lindeman (padre) e Peter Brynie Lindeman (figlio).\nBiblioteca e archivio.\nA Oslo hanno sede la Biblioteca nazionale norvegese e l'Archivio nazionale.\nMusei.\nIl pi\u00f9 famoso museo di Oslo \u00e8 il Museo Munch, che ospita varie opere di Edvard Munch, fra cui una delle quattro versioni de \"L'urlo\".\nIl Museo delle tradizioni norvegesi \u00e8 un museo all'aperto dedicato all'arte popolare e alla vita quotidiana tradizionale. Al suo interno si pu\u00f2 ammirare un'autentica stavkirke.\nIl Museo Vigeland si trova nel grande Frognerparken e si compone di 212 sculture all'aperto di Gustav Vigeland.\nSono caratteristici di Oslo tre musei dedicati a navi. Il Museo delle navi vichinghe espone tre navi vichinghe trovate a Oseberg, Gokstad e Tune, insieme a molti altri oggetti dell'epoca.\nIl Museo del Kon-Tiki ospita le imbarcazioni di Thor Heyerdahl \"Kon-Tiki\" e \"Ra II\".\nInfine il Museo della Fram custodisce la nave rompighiaccio \"Fram\" di Fridtjof Nansen.\nIl Museo di Storia espone oggetti archeologici dell'antichit\u00e0 mediterranea (egizia, greca, etrusca e romana) e vichinga.\nLa Galleria nazionale di Oslo ospita la maggiore collezione d'arte della Norvegia, fra cui un'altra versione de \"L'urlo\".\nTeatri e musica.\nL'ente lirico norvegese \"Den Norske Opera &amp; Ballett\" ha sede nel Teatro dell'Opera di Oslo.\nLa principale orchestra sinfonica norvegese, \u00e8 la Filarmonica di Oslo che ha sede nella Sala Concerti di Oslo.\nOslo ha ospitato l'Eurovision Song Contest due volte, nel 1996 e nel 2010.\nAd Oslo si trovano pi\u00f9 di venti teatri di prosa, fra cui il \"Teatro norvegese\" e il Teatro nazionale. \nInoltre ad Oslo durante gli inizi degli anni ci furono diversi roghi di chiese, direttamente legati con la musica Black metal. In particolare queste stavkirke dagli esponenti del genere, che furono resi famosi da questa serie di avvenimenti, oltre che dalla loro musica. Essi erano: varg vikerness, Euronymous, e altri membri dell'Inner circle.\nMedia.\nI periodici \"Aftenposten\" (centrodestra), \"Dagbladet\" (centrosinistra), \"Verdens Gang\" (tabloid popolare), \"Dagens N\u00e6ringsliv\" (economico), \"Finansavisen\" (economico), il \"Dagsavisen\" (socialdemocratico), \"Morgenbladet\" (conservatore), \"Klassenkampen\" (estrema sinistra) e \"Nationen\" (centrista) vengono pubblicati a Oslo.\nLa sede dell'ente radiotelevisivo statale NRK ha anch'esso sede nella capitale norvegese.\nEventi.\nOslo ha ospitato i giochi olimpici invernali del 1952\nA Oslo, pi\u00f9 esattamente al Municipio di Oslo viene conferito il Premio Nobel per la Pace.\nEconomia.\nL'area metropolitana di Oslo conta il 25% del prodotto nazionale lordo della Norvegia. La regione vanta uno dei pi\u00f9 alti PIL pro capite in Europa. Oslo \u00e8 stata classificata al secondo posto come luogo pi\u00f9 caro dove vivere nel mondo, e la citt\u00e0 pi\u00f9 cara d'Europa in base al EAI.\nLa citt\u00e0 \u00e8 sede di alcune delle pi\u00f9 importanti aziende marittime. Il porto della citt\u00e0 \u00e8 il pi\u00f9 grande del paese per merci e passeggeri. Circa 980 aziende e 8.500 dipendenti lavorano nel settore marittimo con sede a Oslo. Det Norske Veritas possiede circa il 16,5% della flotta mondiale, nei suoi ranghi.\nInfrastrutture e trasporti.\nAerei.\nNei dintorni della citt\u00e0 sono presenti tre aeroporti:\nNavali.\nC'\u00e8 un servizio di traghetti giornaliero che mette in comunicazione la citt\u00e0 con: Kiel (Germania), Copenaghen (Danimarca), Frederikshavn (Danimarca), Hirtshals (Danimarca), Nesodden (Norvegia), Aalborg (Danimarca).\nFerroviari.\nLa Stazione di Oslo Centrale \u00e8 la stazione ferroviaria principale a Oslo. Da qui, ci sono treni che la connettono a: Trondheim, Bergen, Stavanger, Stoccolma, G\u00f6teborg e Copenaghen. Nel 2004 la compagnia ferroviaria norvegese \u00e8 stata la terza pi\u00f9 puntuale in Europa. Per i primi 4 mesi del 2005 la puntualit\u00e0 \u00e8 del 92,9%. Durante l'inverno in particolare, condizioni atmosferiche avverse, come neve o bufere, possono causare ritardi e cancellazioni nelle linee che transitano per le montagne nel centro della Norvegia.\nTrasporti pubblici.\nOslo \u00e8 servita da una rete di bus, da una rete tranviaria, da una rete metropolitana e da una rete di ferrovie suburbane gestite da Vygruppen.\nLa metropolitana consta di 6 linee a vasto raggio, mentre le 6 linee tranviarie servono l'area centrale della capitale norvegese. Sono inoltre presenti otto linee di ferrovie suburbane. Oslo \u00e8 infine coperta da 32 linee bus, comprese quelle regionali e periferiche.\nRuter \u00e8 l'autorit\u00e0 del trasporto pubblico delle contee di Oslo e Viken. Ruter pianifica, coordina e promuove il trasporto pubblico e gestisce le tariffe integrate tra i vari mezzi di trasporto gestiti da diverse societ\u00e0. Oslo detiene il 60% delle azioni mentre il rimanente 40% appartiene alla contea di Viken.\nTrafikanten \u00e8 un'organizzazione che ha lo scopo di migliorare l'uso del trasporto pubblico attraverso efficaci e aggiornate informazioni. Trafikanten appartiene per il 46,92 % a Ruter AS e per il 24,95 % a Vygruppen AS (le ferrovie norvegesi).\nLa metropolitana \u00e8 gestita dalla societ\u00e0 Sporveien T-banen mentre la rete tranviaria \u00e8 gestita dalla Sporveien Trikken, entrambe controllate da Sporveien, a sua volta controllata dal comune di Oslo.\nLa rete bus \u00e8 gestita da diverse societ\u00e0 (le tariffe sono comunque totalmente integrate): infatti la rete viene affidata in base a gare d'appalto.\nMobilit\u00e0 elettrica.\nOslo \u00e8 la prima citt\u00e0 al mondo interdetta al traffico di auto alimentate da combustibili fossili. Il centro \u00e8 raggiungibile esclusivamente con i mezzi pubblici, con taxi elettrici e auto private elettriche, che dispongono di parcheggi gratuiti che offrono la possibilit\u00e0 di collegare i mezzi alla rete elettrica e di ricaricare le batterie senza spese di alcun genere. \nAll'interno del centro pedonalizzato \u00e8 possibile muoversi in bicicletta e in monopattino elettrico.\nNel 2018, Oslo \u00e8 stata nominata capitale mondiale dell'auto elettrica dall'International Council on Clean Transportation. A gennaio del 2019, \u00e8 stata nominata la prima Capitale Verde d'Europa.\nOslo \u00e8 stata la prima citt\u00e0 a dotarsi di una rete di ricarica dei taxi urbani mediante piastre a induzione collocate nelle aree di sosta.\nLa capitale ha anche avviato un programma di elettrificazione della mobilit\u00e0 stradale, che entro il 2020 prevede la completa sostituzione di tutti i veicoli alimentati a benzina o metano con altrettanti mezzi a motore elettrico. Durante le fermate, i veicoli di trasporto collegano il pantografo ad una piastra di alimentazione capace di erogare 400 chilowatt in 7 minuti, ricaricando completamente le loro batterie.\nLo Stato incentiva fortemente la diffusione delle auto elettriche anche ai privati cittadini, erogando un contributo di acquisto che compensa la differenza di prezzo rispetto alle auto tradizionali, e sufficiente a dotarsi di un mezzo con un'autonomia media di 500 chilometri. I cittadini a loro volta hanno accesso alla rete elettrica per ricaricare le batterie della propria autovettura, senza l'applicazione di sovrattasse.\nSport.\nCalcio.\nLa squadra principale della citt\u00e0 \u00e8 il V\u00e5lerenga, militante nell'Eliteserien, la massima divisione norvegese. Squadre minori di Oslo sono il KFUM-Kameratene Oslo, il Kjels\u00e5s Fotball e il Lyn. Molto importante \u00e8 anche la polisportiva Bekkelagets SK, associazione organizzatrice della Norway Cup, uno dei pi\u00f9 grandi tornei di calcio a livello giovanile.\nFootball americano.\nLa citt\u00e0 \u00e8 rappresentata nel football americano dai V\u00e5lerenga Trolls, 10 volte campioni nazionali, e dagli Oslo Vikings, 9 volte campioni nazionali.\nSci.\nNel territorio di Oslo sorge la collina di Holmenkollen, stazione sciistica attrezzata con varie strutture per la pratica degli sport invernali; tra queste, il pi\u00f9 antico trampolino per il salto con gli sci del mondo, varie piste da sci di fondo e uno stadio per il biathlon."}
{"id": "48453", "revid": "775372", "url": "https://it.wikipedia.org/wiki?curid=48453", "title": "Cina e Nazioni Unite", "text": "Il seggio della Cina alle Nazioni Unite \u00e8 occupato dalla Repubblica Popolare Cinese fin dal 25 ottobre 1971. In precedenza era occupato dalla Repubblica di Cina.\nRepubblica di Cina e ONU.\nLa Repubblica di Cina fu uno dei membri fondatori delle Nazioni Unite, e un membro permanente del Consiglio di sicurezza delle Nazioni Unite fin dalla sua creazione, nel 1945. Nel 1949 il Partito Comunista Cinese prese il potere nella Cina continentale e dichiar\u00f2 la fondazione della Repubblica Popolare Cinese, sostenendo di aver sostituito la Repubblica di Cina come unico governo legittimo della Cina. Il governo della Repubblica di Cina si ritir\u00f2 sull'isola provincia di Taiwan (mantenendo il controllo anche su diverse isole del Fujian), da dove ha continuato ad esistere fin da allora.\nFino al 1991, la Repubblica di Cina ha continuato attivamente a sostenere di essere l'unico governo legittimo della Cina, e durante gli anni cinquanta e sessanta la sua richiesta venne accolta dagli Stati Uniti e da alcuni dei suoi alleati. Essendo la Repubblica Popolare Cinese un alleato dell'Unione Sovietica, gli Stati Uniti cercarono di impedire al blocco socialista di ottenere un altro seggio permanente nel Consiglio di Sicurezza dell'ONU. Per protestare contro l'esclusione della Cina socialista, i rappresentanti sovietici boicottarono l'ONU dal gennaio all'agosto del 1950, e la loro assenza permise l'intervento di una forza militare ONU in Corea.\nLa Repubblica di Cina us\u00f2 il suo potere di veto una volta nel 1955: il rappresentante di Taiwan espresse l'unico voto contrario del Consiglio di sicurezza, bloccando l'ammissione della Repubblica Popolare della Mongolia alle Nazioni Unite, sulla base del fatto che tutta la Mongolia faceva parte della Cina. Questo fatto ritard\u00f2 l'ammissione della Mongolia fino al 1960, quando l'Unione Sovietica annunci\u00f2 che se la Mongolia non fosse stata ammessa, avrebbe bloccato l'ammissione di tutti i nuovi Stati indipendenti dell'Africa. Di fronte a questa pressione, la Repubblica di Cina si arrese pur continuando a protestare.\nDagli anni sessanta in avanti, nazioni amiche nei confronti della Repubblica Popolare, guidate dall'Albania, proposero una risoluzione annuale all'Assemblea generale delle Nazioni Unite, per trasferire il seggio cinese dalla Repubblica di Cina alla Repubblica Popolare Cinese. Ogni anno gli Stati Uniti furono in grado di radunare una maggioranza di voti per bloccare questa risoluzione. Ma l'ammissione delle nuove nazioni indipendenti in via di sviluppo, nel corso degli anni sessanta, port\u00f2 l'Assemblea generale dall'essere dominata dalle nazioni occidentali ad essere dominata da nazioni che avevano simpatie per Pechino. Inoltre, il desiderio dell'amministrazione Nixon di migliorare le relazioni con Pechino per controbilanciare l'URSS, ridussero la volont\u00e0 statunitense di supportare la Repubblica di Cina.\nCome risultato di queste tendenze, il 25 ottobre 1971, venne approvata dall'Assemblea Generale la Risoluzione 2758, che ritirava il riconoscimento di Taiwan e riconosceva la Repubblica Popolare come unico governo legittimo della Cina.\nLa risoluzione dichiarava \"che i rappresentanti del Governo della Repubblica Popolare Cinese sono gli unici rappresentanti legali della Cina alle Nazioni Unite\". Poich\u00e9 questa risoluzione era su una questione di credenziali, piuttosto che di appartenenza, fu possibile tagliare fuori il Consiglio di sicurezza, dove Stati Uniti e Taiwan potevano far valere il loro diritto di veto.\nRepubblica Popolare Cinese e ONU.\nAnche se l'ingresso della Repubblica Popolare Cinese nell'ONU venne appoggiato da gran parte delle nazioni del terzo mondo, con l'aspettativa che questa sarebbe diventata un'attiva propositrice del movimento dei Paesi non allineati, la Repubblica Popolare ebbe principalmente un ruolo passivo nell'ONU fin dal 1971. Solo raramente ha avuto un ruolo di spinta, e questo \u00e8 avvenuto principalmente quando percepiva che i suoi interessi nazionali fossero a rischio. L'esempio pi\u00f9 notevole di questo atteggiamento si ebbe negli anni novanta, quando la Repubblica Popolare Cinese pose il veto alle missioni di peacekeeping in Macedonia (oggi Macedonia del Nord) e Guatemala, a causa del riconoscimento dato da queste alla Cina nazionalista.\nLa Repubblica Popolare Cinese \u00e8 stata parsimoniosa nell'uso del diritto di veto al Consiglio di Sicurezza, che ha impiegato solo quattro volte: nel 1972 per impedire l'ammissione del Bangladesh, e in congiunzione con l'Unione Sovietica per bloccare una risoluzione sul cessate il fuoco nella guerra dei sei giorni, nel 1997 pose il veto all'invio di osservatori del cessate in fuoco in Guatemala, e nel 1999 per bloccare un ampliamento degli osservatori in Macedonia.\nCome scelta politica, la Repubblica Popolare non partecipa militarmente nelle missioni di peacekeeping dell'ONU, ma nel 1998 invi\u00f2 una squadra di poliziotti a Timor Est, come parte della forza ONU l\u00ec presente. Questa politica sembra essere cambiata dal 2003, quando venne inviata un'altra squadra di personale militare non combattente nella Repubblica Democratica del Congo.\nSin dalla fine della Guerra fredda, la Repubblica Popolare si \u00e8 astenuta dall'usare l'ONU come contrappeso degli Stati Uniti, come invece hanno fatto Francia e Russia. Nella votazione della risoluzione sulla guerra del Golfo del 1991 la Repubblica Popolare Cinese si astenne, e vot\u00f2 per l'ultimatum all'Iraq nel periodo che port\u00f2 alla seconda guerra del Golfo. Molti osservatori ritengono che la Repubblica Popolare Cinese si sarebbe astenuta se una risoluzione per autorizzare l'uso della forza contro l'Iraq avesse raggiunto il consiglio di sicurezza.\nEventi recenti relativi a Taiwan.\nDal 1991, la Repubblica di Cina ha asserito che desidera riunirsi (o come dice la sua proposta, \"partecipare\") all'ONU. Ma a causa dell'implacabile opposizione della Repubblica Popolare, questo non appare probabile. Ogni anno, dal 1991, la questione della rappresentanza della Cina nazionalista \u00e8 stata sollevata dai suoi alleati diplomatici, ma ha sempre fallito nell'ottenere voti sufficienti per essere posta sull'agenda formale dell'ONU.\nI propositori dell'indipendenza di Taiwan sostengono che se il governo nazionalista rinunciasse formalmente alle sue pretese di essere anche il governo legittimo della Cina continentale e della Mongolia Esterna, e cambiasse il suo nome in Repubblica di Taiwan, questo nuovo Stato potrebbe essere ammesso nell'ONU. Essi asseriscono che se Taiwan facesse questo passo, la comunit\u00e0 internazionale verrebbe messa in una posizione difficile, presa in mezzo tra la beffa internazionalmente riconosciuta che Taiwan \u00e8 una provincia della Cina, e il diritto del popolo di Taiwan all'autodeterminazione. Le risoluzioni che propongono la rappresentanza della Repubblica di Cina fin dal 1991, rendono chiaro che questa non cerca pi\u00f9 di rappresentare tutta la Cina, ma solo i 23 milioni di cinesi che vivono a Taiwan. Nelle proposte di ingresso all'ONU fatte durante la presidenza di Lee Teng-hui, la Repubblica di Cina si \u00e8 definita \"Repubblica della Cina a Taiwan\". Sotto Chen Shui-bian, la designazione \u00e8 stata \"Repubblica della Cina (Taiwan)\", e ci sono richieste per entrare semplicemente come \"Taiwan\".\nGli scettici, comunque, puntualizzano che la Repubblica Popolare ha ancora potere di veto nel consiglio di sicurezza, e probabilmente si opporr\u00e0 fermamente ad ogni tipo di riconoscimento internazionale dello Stato taiwanese. Inoltre fanno notare che l'ONU \u00e8 stata riluttante ad ammettere qualsiasi Stato la cui sovranit\u00e0 sia contesa.\nAnche se la Repubblica di Cina non asserisce pi\u00f9 attivamente di essere il governo della Cina intera, non ha neanche rinunciato formalmente a tale pretesa. Data l'attitudine della Repubblica Popolare Cinese, anche far s\u00ec che l'Assemblea generale ammetta Taiwan come osservatore (come \u00e8 stato fatto per l'Autorit\u00e0 Palestinese) sarebbe problematico. L'Assemblea generale \u00e8 dominata dalle nazioni in via di sviluppo, molte delle quali hanno legami storici con la Repubblica Popolare, e tra queste molte hanno le loro aree la cui sovranit\u00e0 \u00e8 disputata.\nCionondimeno, negli anni novanta, Taiwan ha cercato di ottenere la rappresentanza all'ONU sovvenzionando le nazioni in via di sviluppo, come il piccolo Stato di Tuvalu, nell'oceano Pacifico. Questa strategia \u00e8 diventata sempre pi\u00f9 difficile da portare avanti, da quando la Repubblica Popolare ha iniziato ad avere un potere economico in grado di contrastare le mosse di Taiwan."}
{"id": "48454", "revid": "2001273", "url": "https://it.wikipedia.org/wiki?curid=48454", "title": "Ja, vi elsker dette landet", "text": "Ja, vi elsker dette landet (in italiano: \"S\u00ec, noi amiamo questo Paese\") \u00e8 l'inno nazionale della Norvegia.\nStoria.\nLe parole sono state scritte da Bj\u00f8rnstjerne Bj\u00f8rnson (1832-1910), premio Nobel e maggior letterato norvegese nel 1870, e la musica da Rikard Nordraak (1842-1866) nel 1864. \nDopo il duro dominio danese iniziato nel 1397, la Norvegia pass\u00f2 sotto il pi\u00f9 blando dominio svedese nel 1814. Durante l'Ottocento vi fu una rinascita della letteratura e delle arti norvegesi, con l'aspirazione all'indipendenza. Rikard Nordraak fu in pratica il primo vero compositore norvegese, anche se visse troppo poco per poter lasciare un segno duraturo, sar\u00e0 poi Edvard Grieg a creare la musica nazionale. Tuttavia Nordraak compose nel 1863 una serie di cori norvegesi a sole voci maschili; il primo di questi cori, per la sua nobile e austera melodia, venne scelto dal parlamento norvegese l'anno dopo come inno della Norvegia, anche se sempre sotto il dominio svedese; in tale occasione venne scelta pure la bandiera nazionale. La Svezia non fece opposizioni. Cos\u00ec pacificamente si arriv\u00f2 all'anno 1905, quando la Svezia concesse democraticamente l'indipendenza alla Norvegia. In tale occasione i due simboli, bandiera ed inno, sino allora di uso locale, assursero alla dignit\u00e0 di simboli nazionali."}
{"id": "48455", "revid": "1953791", "url": "https://it.wikipedia.org/wiki?curid=48455", "title": "Colore dei minerali", "text": "A seconda delle colorazioni che possono assumere, i minerali si suddividono in idiocromatici, che presentano sempre il medesimo colore (come la pirite e l'azzurrite), ed allocromatici, che possono presentare colori differenti (come la vesuvianite).\nFra i minerali idiocromatici occorre notare che, spesso, lo stato di aggregazione influisce sensibilmente sul colore. Ad esempio, l'ematite in cristalli \u00e8 sempre grigio-nera, molto lucente e di aspetto metallico mentre, ridotta in polvere, essa \u00e8 sempre di colore rosso-sangue ed opaca.\nPer poter distinguere specie minerali che, compatti presentano il medesimo colore, si ricorre al confronto del colore lasciato su un coccio di porcellana sverniciata, dopo avervi strisciato i campioni.\nIn questo modo, ad esempio, la striscia lasciata dall'ematite sar\u00e0 sempre rossa mentre la traccia dell'ilmenite sar\u00e0 sempre nera, quella della molibdenite sar\u00e0 blu scuro mentre la grafite lascia un segno nero.\nMinerali idiocromatici.\nLa costanza del colore nei minerali idiocromatici \u00e8 dovuta alla presenza di elementi cromofori come \"Sc\", \"Ti\", \"V\", \"Cr\", \"Mn\", \"Fe\", \"Co\", \"Ni\", \"Cu\", \"Zn\", che entrano costantemente nella loro composizione.\nIn altri casi, il colore \u00e8 dato dalla presenza di legami metallici.\nMinerali allocromatici.\nIn questi minerali, la colorazione pu\u00f2 essere determinata da pi\u00f9 fattori fra i quali:\nElementi cromofori.\nNel primo caso non si ha una colorazione caratteristica per determinati elementi cromofori (come viceversa avveniva per i minerali idiocromatici), ma il colore dipende dalla struttura cristallina del minerale oltre che dalla configurazione elettronica dell'elemento cromoforo.\nCentri di colore.\nNel secondo caso, si \u00e8 generalmente in presenza di centri di colore (indicati con la sigla F), in cristalli di tipo ionico.\nSi hanno cos\u00ec campioni colorati appartenenti a specie che dovrebbero essere normalmente incolori, come nel caso della halite \"NaCl\" che, normalmente incolore, talvolta si presenta blu-violetto.\nI centri F sono difetti strutturali che si hanno quando, nel reticolo cristallino, al posto di un anione si trova un elettrone in grado di assorbire radiazioni nella gamma visibile dello spettro. In questo modo, venendo assorbita la radiazione corrispondente, il campione apparir\u00e0 del colore ad essa complementare.\nInclusioni.\nLa terza possibile causa \u00e8 l'inclusione di particelle pi\u00f9 o meno fini di un secondo minerale che, cos\u00ec, impartisce una colorazione alla massa. \u00c8 questo il caso del quarzo \"eisenkiesel\" al quale finissime dispersioni di ematite impartiscono un colore rosso."}
{"id": "48459", "revid": "363629", "url": "https://it.wikipedia.org/wiki?curid=48459", "title": "Effetti ottici nei minerali", "text": "Determinati effetti ottici in talune variet\u00e0 di specie minerali sono dati da riflessioni interne.\nAdularescenza.\nSi ha in presenza di punti di riflessione interni al minerale, non identificabili singolarmente. \u00c8 tipico l'aspetto lattiginoso e luminoso dell'adularia e della pietra di luna.\nAvventurescenza.\nL'avventurescenza \u00e8 causata dall'inclusione di un differente minerale sotto forma di laminette visibili a pochi ingrandimenti, disposte casualmente nella massa.\nLa denominazione deriva dalla variet\u00e0 di quarzo \"avventurina\", che presenta questo effetto con particolare evidenza. Viene detto anche avventurinamento.\nGatteggiamento.\nNel gatteggiamento le riflessioni sono dovute ad inclusioni (o microscopici tubuli cavi) disposti regolarmente e parallelamente fra loro.\nQueste inclusioni danno luogo ad una singola linea luminosa, mobile, che sembra galleggiare sul campione muovendosi a seconda del punto di osservazione come nel caso della crocidolite e dell\"'occhio di tigre\".\nAsterismo.\nLe cause dell'asterismo sono le medesime del gatteggiamento, con la differenza che le inclusioni sono disposte secondo un reticolo simmetrico, dando luogo a due o pi\u00f9 linee luminose che si intersecano formando una sorta di stella.\nIl fenomeno \u00e8 particolarmente bello in alcune variet\u00e0 di corindone o zaffiro, i cui cristalli vengono tagliati perpendicolarmente ad un asse cristallografico, causando la formazione di una stella a sei punte.\nL'effetto viene evidenziato da una lavorazione a cabochon.\nLabradorescenza.\nLa labradorescenza \u00e8 il fenomeno ottico che si ha muovendo una pietra, ad esempio la labradorite, da cui prende il nome, in cui la luminosit\u00e0 riflessa cambia a seconda della rotazione della pietra stessa.\nIridescenza.\nIn una gemma l'iridescenza presenta degli aloni dovuta ai piani di sfaldatura o dalle fratture naturali o provocate artificialmente con brusche variazioni di temperatura. I riflessi sono superficiali ed a volte mobili dai colori dell'iride, da cui il nome.\nOpalescenza.\nLopalescenza \u00e8 la trasparenza lattiginosa dovuta al modo di passare della luce all'interno della pietra che produrr\u00e0 un effetto nebuloso. Quest'effetto \u00e8 dovuto alla presenza nel corpo della gemma di due rifrazioni che creano una caotica rifrazione. La rifrazione prodotta apparir\u00e0 pertanto disordinata.\nLattescenza.\nLa lattescenza \u00e8 una particolare diffusione per la presenza di microinclusioni.\nEffetto seta.\nQuesto effetto \u00e8 dovuto alla presenza di aghi di rutilo o altri minerali. Viene chiamato anche riflesso sericeo-argentato.\nCangianza.\nLa cangianza \u00e8 un effetto ottico che consiste nel cambiamento di colore in una pietra a seconda del tipo di luce in cui la si guardi (ad esempio: luce solare; luce artificiale).\nArlecchinamento.\nQuesto effetto ottico \u00e8 dovuto alla presenza di micro-noduli di silice amorfa orientati nello stesso verso che creano un luccichio di vari colori come avviene per i compact disc.\nPorporinescenza.\nLa porporinescenza, scoperta nel 2004 \u00e8 dovuta alla riflessione ottica della luce su cristalli di covellite.\nTenebrescenza o fotocromismo.\nLa tenebrescenza \u00e8 un effetto ottico che si presenta quando una pietra cambia colore esponendola alla luce ultravioletta o alla luce solare dopo essere stata mantenuta al buio completo per un certo tempo. Una variet\u00e0 di sodalite chiamata hackmanite presenta questo effetto, se viene tenuta al buio per qualche giorno, esponendola alla luce solare intensa, il colore passa dal bianco-rosa al rosa intenso-violetto e lo mantiene per ore o giorni prima di tornare al colore originario."}
{"id": "48461", "revid": "1318658", "url": "https://it.wikipedia.org/wiki?curid=48461", "title": "Oro alluvionale", "text": "Loro alluvionale \u00e8 l'oro che si trova nei fiumi e che proviene dalle rocce erose e dilavate dalle acque. L'abbondanza di oro alluvionale in determinati fiumi dipende dalla concentrazione dell'oro presente nelle rocce che sono attraversate e, nel tempo, erose dal fiume. Importanti giacimenti si trovano a Ro\u0219ia Montan\u0103 e Las M\u00e9dulas. In Italia, fra i fiumi pi\u00f9 ricchi, si annoverano l'Orco, l'Elvo, il Ticino e l'Orba.\nLa ricerca si effettua manualmente.\nMetodo di ricerca.\nL'oro alluvionale si presenta in piccole lamine o squame metalliche sottili (raramente pi\u00f9 larghe di 2-3 millimetri), di elevata purezza. Poich\u00e9 l'oro ha un elevato peso specifico, si separa facilmente dalla sabbia pi\u00f9 chiara (prevalentemente quarzosa, quindi leggera), concentrandosi insieme nelle sabbie pi\u00f9 scure (costituite prevalentemente da magnetite ed ilmenite, pesanti e di colore nero).\nIl metodo di separazione dell'oro alluvionale da altre particelle solide \u00e8 detto \"levigazione\" e pu\u00f2 essere effettuato attraverso diversi strumenti: in Italia viene utilizzato in diverse versioni, a seconda della regione, il \"canaletto\", costituito da una tavola di legno leggermente inclinata e posta sotto il pelo dell'acqua corrente. La tavola \u00e8 scanalata trasversalmente in modo da provocare una serie di vortici che rimescolano la sabbia che vi viene gettata sopra, portando cos\u00ec in sospensione le particelle di sabbia pi\u00f9 leggere che vengono rimosse dall'acqua. Le sabbie pi\u00f9 pesanti (ricche d'oro e magnetite) si concentrano nelle ultime scanalature dalle quali vengono alla fine recuperate. Una maggiore concentrazione si ottiene nella batea. \u00c8 uno strumento simile ad un piatto di legno leggermente svasato, sul fondo del quale si riesce a far concentrare ulteriormente l'oro, facendo ruotare e debordare l'acqua con le sabbie meno pesanti.\nLa magnetite infine si pu\u00f2 facilmente eliminare per mezzo di una calamita. Una volta ottenuta una certa quantit\u00e0 d'oro \u00e8 possibile fonderlo nella forma che si desidera e, nel corso della fusione, \u00e8 possibile purificarlo ulteriormente trattandolo con acidi che dissolvono le particelle estranee residue ma non l'oro.\nPer ottenere un grammo d'oro occorre trattare parecchi metri cubi di sabbia: dipende dal fiume e dall'abilit\u00e0 del ricercatore.\nMolti antichi strumenti utilizzati per la raccolta dell'oro nei fiumi italiani, prevalentemente piemontesi, sono conservati nel \"Museo storico dell'Oro Italiano\" di Predosa (AL), dove pu\u00f2 anche essere seguita la storia completa della raccolta aurifera in Italia.\nIn Provincia di Biella \u00e8 visitabile la Riserva naturale della Bessa formata dai resti della pi\u00f9 grande aurifodina d'oro di epoca romana in Italia, si pu\u00f2 inoltre visitare il Museo dell'Oro e della Bessa."}
{"id": "48498", "revid": "115627868", "url": "https://it.wikipedia.org/wiki?curid=48498", "title": "Psicopedagogia", "text": "La psicopedagogia nota anche con il nome di \"psicologia dell'educazione\" (\"educational psychology\"), rappresenta un'area della psicologia che studia i risvolti psicologici riferiti ai processi educativi. Da qualche tempo l'attenzione della psicologia si \u00e8 rivolta in modo particolare all'educazione e questo perch\u00e9 la stessa pedagogia, un tempo intesa come filosofia dell'educazione, col tempo ha subito anch'essa radicali mutamenti, risentendo del nuovo clima, sia scientifico che sociale, dei nostri tempi.\nDescrizione.\nLa psicopedagogia nasce agli inizi del XX secolo grazie all'opera dei comportamentisti, come Edward Lee Thorndike, operante negli Stati Uniti, e \u00c9douard Clapar\u00e8de, pedagogista svizzero di matrice funzionalista; sulla scia delle prime ricerche effettuate da questi pionieri della psicologia sono andate a svilupparsi nuove e interessanti teorie psicologiche finalizzate all'apprendimento, come il culturalismo di Jerome Bruner, l'epistemologia genetica di Jean Piaget, interessato in modo specifico allo sviluppo psichico del bambino e la cosiddetta \"zona di sviluppo prossimale\" attribuita a Vygotskij.\nLo psicopedagogista si interessa delle possibili migliorie apportabili alle condizioni scolastiche in modo da adattarle il pi\u00f9 possibile ai bisogni degli allievi e si preoccupa di mettere a punto metodi di insegnamento e di apprendimento pi\u00f9 efficaci, soprattutto grazie alle basi poste dalla \"learning theory\", che ha dato vita a tre importanti ambiti di ricerca: l'addestramento militare, l'istruzione programmata e la tassonomia degli obiettivi didattici.\nDi recente alcuni psicopedagogisti si sono specializzati nella \"gestione della classe\", aiutando gli insegnanti a sviluppare abilit\u00e0 sia psicologiche sia sociali che permettono di creare un ambiente scolastico sereno e produttivo. \nAltri studiosi (fra i quali, Andrea Canevaro, Paolo Zanelli, Vittorio Severi, Giampietro Lippi, che si rifanno, direttamente o indirettamente, alla pedagogia istituzionale) hanno posto particolare attenzione all'organizzazione del contesto educativo, elaborando anche specifici strumenti per la sua organizzazione (strumenti organizzatori del contesto educativo), fra i quali lo sfondo integratore, che si \u00e8 diffuso in Italia, soprattutto, nell'ambito dei nidi e delle scuole d'infanzia. Le istituzioni dell'educazione formale devono tener conto dei principi della \"psicopedagogia\" nella stesura del progetto educativo.\nRecentemente la psicopedagogia ha anche sviluppato una dimensione clinica esplicitata della Metodologia della Diagnosi funzionale: una procedura psicodiagnostica mirata alla valutazione delle componenti psichiche e comportamentali generalmente impiegata nella Scuola per indagare sulle influenze dei contesti famigliari sulle prestazioni accademiche, e per misurare le gravit\u00e0 delle situazioni di grave disabilit\u00e0 e disagio socio-relazionale. Oggi la psicopedagogia si occupa anche del ciclo di vita della terza et\u00e0."}
{"id": "48499", "revid": "2730", "url": "https://it.wikipedia.org/wiki?curid=48499", "title": "Corsa all'oro", "text": "La locuzione corsa all'oro o febbre dell'oro indica un periodo di febbrile migrazione di lavoratori in aree nelle quali si verific\u00f2 la scoperta di notevoli quantit\u00e0 di oro sfruttabili commercialmente. \nIl fenomeno si svilupp\u00f2 soprattutto negli Stati Uniti d'America, ma anche in altri Stati del mondo, divenendo in maniera peculiare una caratteristica della cultura statunitense del XIX secolo e non solo. \nCause scatenanti.\nI fattori che portarono migliaia di persone alla volta ad abbandonare il monotono lavoro quotidiano della Rivoluzione industriale e viaggiare verso le miniere d'oro comprendono:\nIncidentalmente, pochi cercatori fecero fortuna, diversi fornitori e commercianti invece si arricchirono, e numerosi sfortunati sopportarono momenti duri e privazioni, in esotici luoghi alla frontiera della civilizzazione, per una piccola ricompensa.\nDal punto di vista demografico, diverse corse all'oro scossero i piani di insediamento dei coloni negli USA, producendo un'apertura di aree in precedenza scarsamente insediate e una diaspora Cantonese attraverso l'Oceano Pacifico. La cultura della corsa all'oro, spesso riflessa nelle canzoni popolari country, tendeva a promuovere delle immagini di robusta mascolinit\u00e0.\nAree geografiche interessate.\nTra le aree dove si svolsero le corse all'oro troviamo:"}
{"id": "48513", "revid": "125640985", "url": "https://it.wikipedia.org/wiki?curid=48513", "title": "Punto (geometria)", "text": "In geometria il punto \u00e8 un concetto primitivo. Intuitivamente equivale a un'entit\u00e0 adimensionale spaziale, per cui pu\u00f2 essere considerato semplicemente come una posizione, cio\u00e8 come una coordinata.\nIn topologia e analisi matematica, viene spesso chiamato punto un elemento qualunque di uno spazio topologico e, in particolare, di uno spazio funzionale.\nDefinizione di punto.\nNegli \"Elementi\" di Euclide, al punto \u00e8 riservata la prima delle definizioni del I libro, dove si indica che punto \u00e8 ci\u00f2 che non ha parti. Il punto \u00e8 l'ente fondamentale della geometria ed \u00e8 privo di una qualsiasi dimensione. Tale definizione \u00e8 di tipo \"ostensivo\" cio\u00e8 non ha una valenza logica, ma che serve a indicare ci\u00f2 di cui ci si vuole occupare.\nCon l'assiomatizzazione rigorosa della geometria effettuata da David Hilbert nei Grundlagen der Geometrie il punto, assieme alla retta ed al piano, diventa una delle nozioni primitive della geometria e quindi non \u00e8 definito. Da notare che sarebbe possibile anche fondare la geometria assumendo come primitiva la nozione di regione e definendo i punti tramite opportune classi di \"regioni sempre pi\u00f9 piccole\". Ricerche in tale direzione, che iniziano con alcune analisi di Alfred North Whitehead, vanno sotto il nome di \"Geometria senza punti\".\nMolti preferiscono dare una definizione di questi tre enti fondamentali della geometria e definiscono il punto l'ente che, pur essendo reale, non ha dimensioni.\nPunti in geometria euclidea.\nUn punto nella geometria euclidea non ha grandezze di alcun tipo (volume, area, lunghezza), e nessuna caratteristica in generale tranne la sua posizione. I postulati di Euclide asseriscono in alcuni casi l'esistenza di punti; un esempio: se due linee in un piano non sono parallele, c'\u00e8 esattamente un punto che appartiene ad entrambe.\nTre o pi\u00f9 punti nello spazio si dicono allineati se sono contenuti in una retta. Quattro o pi\u00f9 punti nello spazio si dicono complanari se sono contenuti in un piano.\nPropriet\u00e0.\nNella geometria euclidea il punto \u00e8 in relazione con gli altri enti geometrici fondamentali, quali la retta e il piano. Ad esempio:\nPunti in geometria cartesiana.\nNella geometria cartesiana del piano e dello spazio euclideo un punto \u00e8 identificato da un insieme ordinato di coordinate. Quindi un punto nello spazio tridimensionale \u00e8 rappresentato da una terna ordinata di numeri, ad esempio: formula_1\nIn generale, un punto in uno spazio euclideo di dimensione formula_2 \u00e8 una successione di formula_2 numeri. In questo contesto i punti possono essere identificati con i vettori (applicati nell'origine).\nLe propriet\u00e0 elencate sopra possono essere estese ad uno spazio euclideo di dimensione arbitraria nel modo seguente:\nOppure possono essere estese a oggetti \"curvi\", quali curve e superfici, ad esempio nel modo seguente:"}
{"id": "48586", "revid": "113510055", "url": "https://it.wikipedia.org/wiki?curid=48586", "title": "Centimetro", "text": ""}
{"id": "48588", "revid": "237161", "url": "https://it.wikipedia.org/wiki?curid=48588", "title": "Millimetro", "text": ""}
{"id": "48590", "revid": "697352", "url": "https://it.wikipedia.org/wiki?curid=48590", "title": "Ara", "text": ""}
{"id": "48591", "revid": "298229", "url": "https://it.wikipedia.org/wiki?curid=48591", "title": "Decathlon", "text": "Il decathlon \u00e8 una specialit\u00e0 sia maschile che femminile dell'atletica leggera, composta da dieci gare di diverse discipline. Fa parte delle prove multiple.\nNelle competizioni internazionali il decathlon \u00e8 ufficialmente riservato agli uomini, mentre la corrispondente disciplina femminile \u00e8 l'eptathlon, composto da sette gare. Esiste anche una versione femminile del decathlon, ufficialmente ratificata dalla World Athletics, che tuttavia viene disputata solo in alcuni meeting.\nIl record mondiale maschile della specialit\u00e0 \u00e8 detenuto dal francese K\u00e9vin Mayer con 9\u00a0126 punti, punteggio stabilito il 16 settembre 2018 a Talence, in Francia.\nCaratteristiche.\nIl decathlon si svolge in due giornate, con cinque gare per ciascuna giornata.\nNella prima giornata si svolgono:\nNella seconda si svolgono:\nAd ogni prestazione ottenuta \u00e8 associato un punteggio, secondo apposite tabelle certificate dalla World Athletics. Al termine delle dieci prove la somma dei risultati determina il vincitore.\nIl decathlon \u00e8 la disciplina pi\u00f9 completa dell'atletica leggera, in quanto comprende prove di velocit\u00e0, salto, lancio e resistenza. Proprio per questa polivalenza, le prestazioni che gli atleti ottengono nelle varie discipline non sono al livello di quelle degli specialisti di ogni singola prova, tranne ovviamente per atleti che, partiti come specialisti in una singola disciplina, hanno poi intrapreso la strada del decathlon.\nI decatleti sono dotati di un'ottima velocit\u00e0 ed esplosivit\u00e0, poich\u00e9 la maggior parte delle specialit\u00e0 prevedono queste doti, mentre la gara conclusiva, quella dei 1500 metri piani, richiede doti di resistenza ben diverse da quelle necessarie in tutte le altre.\nStoria.\nIl decathlon \u00e8 stata l'ultima gara ad essere entrata nel programma ufficiale dell'atletica leggera. Fu elaborato nel 1911 da una commissione di studiosi svedesi. Il primo decathlon ufficiale venne disputato alle Olimpiadi di Stoccolma del 1912.\nL'antesignano del decathlon fu l'all around americano. Il suo schema comprendeva 4 gare su pista (compresa la marcia), 3 salti e 3 lanci. Questa tipologia di decathlon venne disputata solo in una Olimpiade, quella del 1904 a Saint Louis. Ai primi sei posti giunsero solo atleti residenti negli Stati Uniti. Il vincitore era un oriundo irlandese.\nIntanto, ai Giochi intermedi di Atene del 1906 era stato inaugurato il pentathlon, con questo programma:\nLa prova, che aveva chiaramente come modello il pentathlon degli antichi greci, si svolgeva in un solo giorno.\nGi\u00e0 ai Giochi di Stoccolma del 1912 ci fu un cambiamento: al posto della lotta vennero introdotti i 1500 metri. Alle stesse Olimpiadi, inoltre, venne introdotto il pentathlon moderno come sport autonomo, su indicazione di Pierre de Coubertin, il fondatore delle Olimpiadi moderne.\nIl pentathlon e il decathlon convissero insieme per tre Olimpiadi, in quanto il pentathlon venne soppresso dopo Parigi 1924. \nQuasi certamente la commissione che cre\u00f2 il decathlon si ispir\u00f2 all'all around americano.\n\u00c8 interessante confrontare decathlon ed all around per capire in cosa differirono le scelte degli svedesi. Lo schema 4 (pista) + 3 (salti) + 3 (lanci) venne conservato integralmente.\nPista: l'all around si apriva con le 100 iarde e si chiudeva con il miglio. Gli svedesi tradussero semplicemente in metri: i 100 metri sono la prima gara e i 1500 l'ultima. Anche le 120 iarde ad ostacoli vennero puramente tradotte in metri. Al posto della marcia, la scelta cadde sui 400 metri piani, che non sono n\u00e9 una gara di velocit\u00e0 n\u00e9 una gara di resistenza, ma sommano tutt'e due le qualit\u00e0.\nConcorsi: le due specialit\u00e0 meno conosciute dagli svedesi, e pertanto escluse, erano il salto triplo e il lancio del martello, che all'epoca erano praticate esclusivamente nelle isole britanniche e negli Stati Uniti (grazie all'immigrazione irlandese nel Nordamerica), mentre rimasero salto in alto, salto con l'asta e salto in lungo.\nPer quanto riguarda i lanci, i lanci del disco e del giavellotto vennero mantenuti, in quanto gi\u00e0 molto popolari nei paesi scandinavi. Detto della soppressione del martello (e della sua variante con maniglie), bisognava solamente decidere quale tipo di getto del peso effettuare. Gli americani praticavano sia il getto del peso da 16 libbre che quello da 56 libbre, mentre gli svedesi praticavano solo quello da 16 libbre, pertanto fu scelto quest'ultimo.\nIl decathlon, quindi, \u00e8 il risultato di un ragionamento teorico (lo schema 4+3+3) unito a molti aggiustamenti pratici.\nIl primo decathlon, quello dei Giochi olimpici di Stoccolma, venne svolto nell'arco di tre giorni, tra il 13 e il 15 luglio 1912 (3 gare il primo giorno, tre il secondo e quattro il terzo). La scelta di dividerlo in due giornate venne presa pochi anni pi\u00f9 tardi.\nTabella punteggi.\nTabella in vigore.\nLa tabella attuale \u00e8 in vigore dal 1985.\nOve P \u00e8 la prestazione stabilita dall'atleta ed i coefficienti A, B e C sono i seguenti per ogni prova:\nPer quanto riguarda le unit\u00e0 di misura: per i 100, i 400, i 110 ostacoli e i 1500 metri piani si considerano i secondi (con le relative frazioni); per il salto in lungo, il salto in alto e il salto con l'asta si considerano i centimetri; per il getto del peso, il lancio del disco e il lancio del giavellotto si considerano i metri (con le relative frazioni).\nRecord.\nMaschili.\n\"Statistiche aggiornate al 5 agosto 2021.\"\nFemminili.\n\"Statistiche aggiornate al 12 marzo 2021.\"\nLegenda:\nMigliori atleti.\nMaschili.\n\"Statistiche aggiornate al 5 agosto 2021.\"\nFemminili.\n\"Statistiche aggiornate al 12 marzo 2021.\"\nMigliori prestazioni per specialit\u00e0.\nDi seguito le migliori prestazioni mondiali realizzate da un atleta in una gara di decathlon ed il conseguente punteggio che ne deriverebbe sommandole.\nDecatleti celebri.\nIl britannico Daley Thompson \u00e8 stato il dominatore della specialit\u00e0 durante gli anni ottanta: fu campione olimpico (due ori consecutivi nel 1980 e nel 1984), mondiale, europeo e del Commonwealth, e miglior\u00f2 il record mondiale per quattro volte. La sua rivalit\u00e0 con il tedesco J\u00fcrgen Hingsen fu leggendaria. I due continuarono a strapparsi il primato mondiale, ma Thompson ebbe sempre la meglio nelle manifestazioni principali, rimanendo imbattuto in tutte le competizioni per nove anni, dal 1979 al 1987.\nIl pi\u00f9 famoso decatleta degli anni novanta \u00e8 stato senza dubbio Dan O'Brien, atleta statunitense che ha dominato la disciplina per lunghi anni, avendo vinto tre titoli mondiali consecutivi (1991, 1993, 1995) e un titolo olimpico (Atlanta 1996) oltre ad aver detenuto a lungo il record mondiale della disciplina con 8\u00a0891 punti.\nNegli ultimi anni gli atleti pi\u00f9 forti e continui sono stati i cechi Tom\u00e1\u0161 Dvo\u0159\u00e1k e Roman \u0160ebrle: il primo ha di poco mancato la fatidica quota di 9\u00a0000 punti, fermandosi a 8\u00a0996, mentre il secondo l'ha ampiamente superata, primo uomo al mondo, arrivando a 9\u00a0026 punti.\nDecathlon femminile.\nNel 2003, al congresso di Parigi, la IAAF ha deliberato di riconoscere, dal 1\u00ba gennaio 2004, la nuova specialit\u00e0 femminile, secondo quanto deciso ufficialmente al congresso di Edmonton 2001; sono state stabilite le tabelle dei punteggi e riorganizzate le gare con un diverso ordine, in maniera invertita rispetto al decathlon maschile: 100 metri piani, lancio del disco, salto con l'asta, lancio del giavellotto, 400 metri piani, 100 metri ostacoli, salto in lungo, getto del peso, salto in alto e 1500 metri piani.\nIl record mondiale appartiene alla lituana Austra Skujyt\u0117, che ha totalizzato 8\u00a0358 punti al meeting di Columbia il 15 aprile 2005."}
{"id": "48592", "revid": "1543377", "url": "https://it.wikipedia.org/wiki?curid=48592", "title": "Mariner 10", "text": "Il Mariner 10 (indicato anche come Mariner Venus/Mercury 1973 e Mariner-J) \u00e8 stata una sonda spaziale statunitense dedicata all'esplorazione di Venere e, in particolare, di Mercurio. Venne lanciata il 3 novembre 1973, sorvol\u00f2 Venere nel febbraio dell'anno seguente e raggiunse Mercurio meno di due mesi dopo, il 24 marzo 1974. La sonda era stata progettata per eseguire due sorvoli del pianeta e non per l'ingresso in orbita attorno a Mercurio. Un'oculata strategia di missione, tuttavia, permise ben tre sorvoli del pianeta, l'ultimo dei quali ebbe luogo il 16 marzo 1975.\nAl Mariner 10 spettano numerosi primati: \u00e8 stata la prima sonda a visitare due pianeti, la prima ad utilizzare l'effetto fionda, la prima ad utilizzare la pressione solare sui suoi pannelli fotovoltaici a scopo propulsivo, la prima ad aver visitato Mercurio, la prima sonda statunitense ad aver fotografato Venere e la prima ad avere eseguito pi\u00f9 sorvoli dello stesso corpo celeste.\nLa sonda si avvicin\u00f2 fino ad alcune centinaia di chilometri da Mercurio, trasmettendo circa 6000 fotografie e mappando il 40% circa della superficie del pianeta. Scopr\u00ec l'esistenza di una tenue atmosfera e del campo magnetico del pianeta.\nLa missione - costata approssimativamente 100 milioni di dollari, poco meno di un quinto del costo dell'intero Programma Mariner - fu la pi\u00f9 complessa fino ad allora lanciata. Nonostante ci\u00f2, rientrava in un piano di esplorazione spaziale a basso costo che, come il successivo Programma Discovery, fu funestato da numerosi guasti ed avarie che quasi condussero al fallimento della missione stessa.\nSviluppo.\nNel 1963 Michael Minovitch, uno studente universitario che lavorava in estate presso il Jet Propulsion Laboratory della NASA, svilupp\u00f2 il concetto della \"propulsione gravitazionale\", cio\u00e8 pens\u00f2 di utilizzare l'effetto fionda a scopo propulsivo in modo sistematico, determinando una riduzione netta del propellente necessario per missioni multiplanetarie. Nel rapporto tecnico in cui espose la sua scoperta propose, tra i vari scenari considerati, una missione esplorativa diretta verso Venere e Mercurio che avrebbe sfruttato il sorvolo del primo pianeta per raggiungere il secondo. Individu\u00f2, inoltre, delle date utili al lancio nel 1970 e nell'ottobre-novembre del 1973.\nLo Space Science Board dell'Accademia nazionale delle scienze si espresse a favore della missione nel 1968. L'anno seguente fu approvata dalla NASA, in vista del lancio nel 1973. Nel gennaio del 1970, la missione fu inquadrata nel Programma Mariner ed il suo sviluppo assegnato al Jet Propulsion Laboratory. La direzione del progetto fu assegnata a Walker E. Giberson, mentre la costruzione della sonda alla Boeing. Ne furono prodotti due esemplari, nel caso in cui fosse fallito il lancio del primo. Il secondo \u00e8 conservato presso il National Air and Space Museum, a Washington.\nNel 1970, Giuseppe Colombo, professore ordinario di Meccanica applicata presso la facolt\u00e0 di Ingegneria di Padova in visita al JPL, propose una modifica determinante. Colombo constat\u00f2 che il periodo dell'orbita della sonda dopo il \"fly-by\" di Mercurio sarebbe coinciso con il doppio del periodo di rivoluzione del pianeta stesso e sugger\u00ec di sfruttare tale risonanza per programmare molteplici sorvoli di Mercurio. Nei mesi seguenti, la sua modifica fu prontamente implementata nel piano di missione dagli ingegneri e matematici del JPL e permise tre sorvoli di Mercurio, praticamente al costo di uno, prima che la sonda esaurisse il propellente.\nCaratteristiche tecniche.\nIl corpo principale della sonda aveva la forma di un prisma, alto , a base ottagonale, dal diametro di . Da esso dipartivano: due pannelli fotovoltaici, ognuno dei quali lungo 2,69\u00a0m e largo 0,97\u00a0m, che fornivano una potenza in prossimit\u00e0 di Mercurio di ; l'antenna parabolica ad alto guadagno, di 1,39\u00a0m di diametro; l'antenna di basso guadagno, all'estremit\u00e0 di un'asta di 2,85\u00a0m; l'asta del magnetometro di 5,8\u00a0m; lo scudo termico ed altre appendici minori. Al lancio, pesava , 29 dei quali di propellente e 78 di strumentazione scientifica.\nLa sonda era spinta da un motore a razzo a propellente liquido (nello specifico, idrazina), il cui ugello era protetto dal calore solare per mezzo di una speciale vernice. Il propulsore generava una spinta di . La sonda era stabilizzata su tre assi ed il controllo d'assetto veniva eseguito attraverso due gruppi di tre coppie di razzi ad azoto freddo, posti all'estremit\u00e0 dei pannelli fotovoltaici, ed era guidato dal computer di bordo che riceveva come input le misurazioni di un sensore stellare posto sulla superficie opposta al Sole, che puntava la stella Canopo; dei sensori solari, alle estremit\u00e0 dei pannelli fotovoltaici; e di una piattaforma giroscopica.\nParte degli strumenti erano posizionati su una piattaforma con due gradi di libert\u00e0, posta sulla superficie opposta rispetto al Sole; altri sporgevano da un lato della sonda. I pannelli fotovoltaici e l'antenna da alto guadagno erano orientabili.\nStrumenti ed esperimenti scientifici.\nPer il Mariner 10 furono selezionati sette strumenti che avrebbero permesso una caratterizzazione di massima di Mercurio.\nFotocamere.\nSul Mariner 10 erano installate due fotocamere identiche, indicate come \"Television Cameras\" nei documenti ufficiali. Furono prodotte dalla Xerox Electro Optical Systems. Loro referente fu B. Murray del California Institute of Technology.\nLe due fotocamere riprendevano immagini in modo alternato, ogni 42 secondi, che venivano inviate direttamente a Terra, fornendo, pertanto, una sequenza quasi in tempo reale.\nOgni fotocamera era montata su un telescopio Cassegrain per le immagini ad alta risoluzione. Era inoltre presente un sistema ausiliario per le riprese grandangolari. Lo spostamento da un sistema all'altro avveniva grazie ad uno specchio mobile. Ogni fotocamera era dotata di otto filtri. L'immagine si formava su un rilevatore sensibile alla luce (vidicon) che la convertiva in segnali elettrici, assegnando un opportuno valore alla luminosit\u00e0 puntuale in ognuno degli 832 pixel che componevano una riga (\"span line\"). L'immagine finale si componeva poi di circa 700 righe.\nRadiometro infrarosso.\nIl radiometro sensibile all'infrarosso misurava l'entit\u00e0 della radiazione termica emessa dagli strati superiori delle nubi di Venere e dalla superficie di Mercurio alle lunghezze d'onda di 11 e . Era cos\u00ec in grado di rilevare le propriet\u00e0 e le formazioni della superficie mercuriana, con una risoluzione di . Inoltre, consentiva di desumere informazioni fino ad una profondit\u00e0 di circa 5\u00a0cm da misurazioni del tempo di raffreddamento della superficie, osservando la zona a ridosso del terminatore.\nLo strumento si componeva di due telescopi Cassegrain ed era basato su quelli volati con le precedenti missioni del Programma Mariner.\nReferente dello strumento fu Stillman Chase del \"Santa Barbara Research Center\".\nExtreme Ultraviolet Experiment.\nL'esperimento veniva condotto attraverso due spettrometri indipendenti.\nIl primo, uno spettrometro ad occultazione nell'ultravioletto (\"ultraviolet occultation spectrometer\"), identificato attraverso l'acronimo UVSO, era stato progettato per la rilevazione di un'eventuale atmosfera di Mercurio e fu operativo solo durante i sorvoli del pianeta. Ricavava l'informazione desiderata dall'osservazione del lembo del pianeta mentre Mercurio occultava il Sole, quando cio\u00e8 la sonda entrava ed usciva dalla sua ombra.\nIl secondo era indicato come \"ultraviolet airglow spectrometer\" (spettrometro per la rilevazione della radiazione emessa dall'atmosfera, \"airglow\", nell'ultravioletto) ed attraverso l'acronimo UVSA. Lo strumento \u00e8 stato attivo durante tutta la missione. Nella fase di crociera venne utilizzato per l'osservazione della sfera celeste soprattutto nella frequenza di , corrispondente alla riga \u03b1 di emissione dell'idrogeno nella serie di Lyman. Nei sorvoli planetari fu utilizzato per l'individuazione di idrogeno, elio, carbonio, ossigeno, argon e neon, ritenuti i costituenti pi\u00f9 probabili dell'eventuale atmosfera di Mercurio. Era posizionato nella piattaforma che ospitava anche le fotocamere, sulla sommit\u00e0 della sonda.\nL'esperimento fu seguito da A. Lyle Bradfoot e M. I. S. Belton dell'osservatorio di Kitt Peak e da M. B. McElroy dell'Universit\u00e0 di Harvard.\nMagnetometro.\nLa sonda era equipaggiata con due magnetometri, montati su una stessa asta, a distanze diverse, allo scopo di distinguere il disturbo magnetico generato dalla sonda stessa dal campo magnetico del plasma interplanetario. Il campo magnetico generato dalla sonda era stato caratterizzato prima del lancio ed era stato stimato che la sua intensit\u00e0 potesse variare tra 1 e ; per quella del campo associato al vento solare, invece, ci si aspettava circa . I sensori producevano rilevazioni tridimensionali. L'esperimento era indicato come \"Magnetic Field Experiment\".\nLo strumento era stato sviluppato dal Goddard Space Flight Center\nCharged Particle Telescope.\nLo strumento si componeva di due telescopi sensibili alle particelle cariche, che operavano ad intervalli energetici diversi: il pi\u00f9 piccolo rilevava protoni con un'energia compresa tra 0,4 e e particella alfa con energia tra 1,6 e ; il pi\u00f9 grande rilevava gli elettroni aventi un'energia compresa tra e , protoni con energia superiore a e particelle alfa con energia superiore a . Entrambi erano in grado di rilevare i nuclei atomici ionizzati (con una massa al pi\u00f9 pari a quella dell'ossigeno) dei raggi cosmici e valutarne il comportamento entro l'eliosfera ed in prossimit\u00e0 dei due pianeti visitati. Lo strumento era una rielaborazione di quelli presenti a bordo delle sonde Pioneer 10 ed 11.\nLo strumento era stato progettato da John A. Simpson e J. E. Lamport, presso l'Enrico Fermi Institute dell'Universit\u00e0 di Chicago.\nPlasma Science Experiment.\nIl \"Plasma Science Experiment\" (esperimento per l'analisi del plasma) fu selezionato per analizzare la distribuzione del vento solare nello spazio interplanetario e valutarne l'interazione con Venere e Mercurio. Sporgeva da un fianco della sonda, montato su un motore elettrico che lo direzionava verso il Sole. Si componeva di due rilevatori di plasma: il primo, indicato come \"Scanning Electrostatic Analyzer\", era rivolto nella direzione del Sole e misurava la velocit\u00e0 e l'angolo d'ingresso di protoni ed elettroni del vento solare incidente; il secondo, indicato come \"Scanning Electron Spectrometer\", era rivolto nella direzione opposta e contava gli elettroni che entravano nello strumento da quella direzione.\nDei due rilevatori, il primo non forn\u00ec alcuna misura del flusso di elettroni in seguito al guasto del meccanismo di apertura dello sportellino che proteggeva lo strumento prima del lancio. Referente dell'esperimento fu H. Bridge del Massachusetts Institute of Technology (MIT).\nCelestial Mechanics and Radio Science Experiment.\nCon \"Celestial Mechanics and Radio Science Experiment\" non si indica un vero e proprio strumento presente a bordo quanto piuttosto l'utilizzo della sonda stessa e del suo sistema di comunicazione per condurre degli esperimenti che permisero di desumere informazioni sulla massa, sulle dimensioni e sulla struttura di Venere e Mercurio.\nNel \"Celestial Mechanics Experiment\" furono sfruttate le rilevazioni telemetriche della sonda e le modifiche impartite alla sua orbita dai pianeti nel corso dei sorvoli, che venivano confrontate con i modelli matematici dell'orbita stessa.\nNel corso del \"Radio Science Experiment\", che fu condotto durante i sorvoli di Venere e Mercurio, ma anche durante il periodo di congiunzione superiore con il Sole, fu comandato alla sonda di inviare verso i radiotelescopi dell'osservatorio Goldstone, nel deserto del Mojave in California, un segnale prestabilito nella banda X e nella banda S. Misurando gli istanti di scomparsa e ricomparsa dei segnali, mentre la sonda transitava dietro il pianeta rispetto alla congiungente con la Terra, fu possibile misurare il raggio dei due pianeti. L'attenuazione dei due segnali forn\u00ec inoltre informazioni sull'opacit\u00e0 alle microonde ed alle onde radio dell'atmosfera venusiana e della corona solare.\nL'esperimento fu seguito da una squadra di lavoro i cui membri provenivano dal \"Center of Radar Astronomy\" dell'Universit\u00e0 di Stanford, dal JPL e dal MIT. H. T. Howard dell'Universit\u00e0 di Stanford ne fu il referente.\nPanoramica della missione.\nLancio e prima fase di crociera.\nLa sonda fu lanciata il 3 novembre 1973 alle 05:45:00 UTC a bordo di un vettore Atlas/Centaur, dal complesso di lancio 36A presso la Cape Canaveral Air Force Station, in Florida.\nIl primo stadio (l'Atlas) posizion\u00f2 la sonda su un'orbita di parcheggio, a di altitudine. Dopo poco pi\u00f9 di quattro minuti dal lancio, si attiv\u00f2 il secondo stadio (il Centaur) che, in due accensioni successive, impart\u00ec alla sonda la spinta necessaria a fuggire dal campo gravitazionale terrestre. La sonda si allontan\u00f2 quindi nella direzione opposta rispetto al moto della Terra, con una velocit\u00e0 di .\nSedici ore dopo il lancio, la sonda fu rivolta verso la Terra e le telecamere a bordo videro la prima luce. Scopo delle osservazioni fu quello di calibrare gli strumenti in vista dell'incontro con Venere. In questa circostanza si registr\u00f2 anche un guasto nell'esperimento sul plasma interstellare il cui sportellino non si apr\u00ec, impedendo cos\u00ec il funzionamento dello strumento per il resto della missione. Le misure sul vento solare, quindi, furono fornite solo dallo spettrometro elettronico a scansione.\nLa sonda esegu\u00ec, inoltre, delle osservazioni della Luna e, data la particolare traiettoria percorsa, raccolse immagini di grande dettaglio della regione del Polo Nord lunare.\nIl 13 novembre la sonda esegu\u00ec una manovra di correzione di rotta, fondamentale perch\u00e9 al sorvolo di Venere potesse seguire l'incontro con Mercurio. Ad essa corrispose un delta-v di e nei di accensione del motore furono bruciati di propellente. La manovra fu eseguita con successo, sebbene incorse in un incidente: il sensore stellare (\"star-tracker\") perse Canopo, sulla cui osservazione era basata la navigazione, probabilmente a causa di un brillante fiocco di vernice espulso dalla sonda. La stella fu recuperata in modo automatico e, come detto, la manovra eseguita con successo, ma il problema si ripresent\u00f2 nel corso della missione. La crociera fu funestata inoltre da occasionali reset del computer di bordo e da problemi periodici con l'antenna di alto guadagno.\nNel gennaio del 1974 la sonda esegu\u00ec delle osservazioni nell'ultravioletto della Cometa Kohoutek, che diedero buoni risultati grazie al fatto che la sonda, a differenza di tutti gli altri strumenti di osservazione dell'epoca, era fuori dall'esosfera della Terra. Gli strumenti osservativi nel visibile, invece, non riuscirono a distinguere particolare dettagli anche perch\u00e9 l'attivit\u00e0 della cometa stessa risult\u00f2 inferiore alle aspettative.\nInfine, il 21 gennaio 1974 fu eseguita una seconda manovra di correzione di rotta.\nSorvolo di Venere.\nIl Mariner 10 sorvol\u00f2 Venere il 5 febbraio 1974 ed il massimo avvicinamento fu raggiunto alle 17:01 UT quando la sonda transit\u00f2 a dalla superficie. Nei giorni che precedettero il passaggio si era verificato un guasto nel funzionamento dei giroscopi di bordo. Per questo, la navigazione durante lo \"swing-by\" fu affidata ai sensori stellari e solari, comportando il rischio che l'ingresso di Venere nel loro campo visivo avrebbe potuto causare un mutamento nell'assetto della sonda e la perdita di puntamento degli strumenti di osservazione. Ci\u00f2 non avvenne e l'incontro si rivel\u00f2 un successo.\nIl Mariner 10 era la prima sonda statunitense a visitare Venere che fosse munita di strumenti ottici nel visibile e nell'ultravioletto. Entrambi inviarono a Terra immagini della spessa coltre nuvolosa che riveste il pianeta. Quelle nel visibile si rivelarono deludenti, perch\u00e9 non permisero l'individuazione di particolari dettagli. Viceversa, le immagini nell'ultravioletto rivelarono un gran numero di dettagli, permisero l'individuazione di cirri uncinus e, dall'analisi della progressione delle immagini, della cosiddetta super-rotazione dell'atmosfera di Venere: l'intero strato nuvoloso citereo compie una rotazione completa attorno al pianeta in soli 4 giorni mentre il periodo di rotazione di Venere \u00e8 pari a ben 243 giorni.\nAttraverso la conduzione del \"Radio Science Experiment\" durante il sorvolo fu possibile misurare l'opacit\u00e0 alle onde radio dell'atmosfera venusiana (ovvero di sondare l'atmosfera di Venere). Era stato infatti comandato alla sonda di trasmettere in modo continuo due segnali prestabiliti verso Terra durante tutta la fase del sorvolo, nel corso del quale la sonda sarebbe scomparsa dietro il pianeta per riapparire circa venti minuti dopo.\nFurono inoltre eseguite osservazioni nell'infrarosso e fu studiata l'interazione tra la ionosfera venusiana ed il vento solare. Nonostante Venere possegga un campo magnetico estremamente debole, l'azione della ionosfera riesce comunque a contrastare efficacemente il vento solare e ad impedire che questo impatti direttamente con l'atmosfera.\nPrimo sorvolo di Mercurio.\nSuperato il sorvolo di Venere, le energie furono destinate al raggiungimento dell'obiettivo successivo, Mercurio. Il problema riscontrato nei giroscopi si ripresent\u00f2 nuovamente, con ulteriori difficolt\u00e0 del sensore stellare nell'acquisizione di Canopo. La terza manovra di correzione di rotta fu sospesa e riprogrammata per il 16 marzo 1974, quando fu possibile eseguirla senza la necessit\u00e0 di modificare l'assetto della sonda. Tuttavia, ci\u00f2 comport\u00f2 che il sorvolo di Mercurio sarebbe avvenuto dal lato notturno. La manovra impresse una variazione alla velocit\u00e0 della sonda di .\nIl massimo avvicinamento fu raggiunto il 29 marzo 1974 alle 20:47 UT ad una distanza di dalla superficie del pianeta, allora in ombra. La sonda riprese immagini del pianeta sia nella fase di avvicinamento, sia in quella di allontanamento. Le prime immagini risalgono al 23 marzo (da una distanza di 5,3 milioni di chilometri), le ultime al 3 aprile (da una distanza di 3,5 milioni di chilometri oltre Mercurio). Tuttavia, la sonda non riusc\u00ec a fotografare la superficie nella mezz'ora di massimo avvicinamento, a causa delle scarse condizioni di illuminazione.\nMercurio apparve come un pianeta altamente craterizzato, nell'aspetto assai simile alla Luna. Il primo elemento distinto nelle immagini fu il cratere Kuiper, cui corrispondeva il 25% dell'albedo della superficie osservata. Rispetto alla superficie lunare, quella di Mercurio si rivel\u00f2 pi\u00f9 omogenea ed anche le misurazioni termiche confermarono le somiglianze tra di esse. La struttura di maggiori dimensioni ad essere osservata fu la Caloris Planitia, un cratere da impatto ampio .\nAnche il periodo di massimo avvicinamento forn\u00ec informazioni sorprendenti. Contro tutte le previsioni degli astronomi, si rivel\u00f2 che Mercurio possedeva un campo magnetico in grado di sostenere una dinamica magnetosfera.\nIn un messaggio al direttore della NASA, l'allora Presidente degli Stati Uniti Gerald Ford cos\u00ec salut\u00f2 la riuscita dell'impresa:\nSecondo sorvolo di Mercurio.\nAffinch\u00e9 la sonda potesse tornare su Mercurio una seconda e potenzialmente una terza volta, fu necessario eseguire un'importante manovra di correzione di rotta che in due stadi, il 9 ed il 10 maggio, impart\u00ec una variazione alla velocit\u00e0 rispettivamente di 50 e . Il 2 giugno fu raggiunta la congiunzione superiore, ovvero la sonda si trov\u00f2 dal lato opposto del Sole rispetto alla Terra. Durante tale circostanza, vengono interrotte le comunicazioni tra una sonda e la base a Terra per evitare che errori nella trasmissione dei messaggi, causati dall'interferenza del Sole, possano portare alla perdita dei dati scientifici o all'esecuzione errata o incompleta dei comandi ricevuti. \u00c8 tuttavia possibile sfruttare tale circostanza per misurare l'interferenza solare, comandando in precedenza alla sonda di inviare a Terra un segnale standard. Cos\u00ec come era accaduto durante il sorvolo di Venere, quindi, il Mariner 10 invi\u00f2 in direzione della Terra onde radio che furono sfruttate per sondare gli strati pi\u00f9 esterni del Sole. Il 3 luglio fu infine eseguita una quinta manovra di correzione di rotta () affinch\u00e9 al secondo incontro potesse seguirne poi un terzo.\nIl secondo sorvolo di Mercurio ebbe luogo il 21 settembre 1974. In tale circostanza risultava illuminato lo stesso emisfero di Mercurio precedentemente osservato, del quale, quindi, fu possibile completare la mappatura. Viceversa, rimasero oscure le caratteristiche superficiali dell'emisfero in ombra. Nel punto di massimo avvicinamento, comunque, il Mariner 10 raggiunse una distanza di dalla superficie. Questo perch\u00e9 si scelse di \"sacrificare\" il secondo incontro affinch\u00e9 il terzo passaggio potesse risultare sufficientemente stretto da poter confermare, o smentire, l'esistenza del campo magnetico planetario.\nTerzo sorvolo di Mercurio.\nInizi\u00f2 quindi una terza fase di crociera, durante la quale sarebbero state necessarie altre tre manovre di correzione di rotta per migliorare le condizioni del terzo incontro. Per ridurre il consumo di carburante, i pannelli solari e l'antenna ad alto guadagno furono utilizzati come vele solari nel controllo di assetto. Tuttavia il 6 ottobre 1974 si verific\u00f2 un grave incidente. Il sensore stellare, sulle cui misure era basato il controllo dell'assetto, perse Canopo, attirato da una particella brillante che era transitata nel suo campo visivo. I tentativi automatici di recuperare il controllo fallirono ed anzi condussero allo spreco di prezioso propellente, il cui livello risult\u00f2 inferiore a quello necessario per ottenere il terzo incontro quando alla fine si riusc\u00ec a riprendere il controllo del veicolo.\nPer farlo, i controllori di missione scelsero di abbandonare il controllo d'assetto a tre assi e lo sostituirono con una lenta rotazione, controllata attraverso piccoli riorientamenti dei pannelli solari che furono utilizzati come delle piccole vele solari. Tuttavia, i sensori stellari non poterono pi\u00f9 essere utilizzati per la rilevazione dell'assetto e gli ingegneri dovettero pensare ad un'alternativa. Alla fine, la trovarono nell'intensit\u00e0 del segnale dell'antenna a basso guadagno, che subiva delle variazioni periodiche a causa della posizione eccentrica rispetto al corpo della sonda ed alla direzionalit\u00e0 del segnale emesso e che poterono essere poste in relazione con la velocit\u00e0 di rotazione della sonda stessa. Queste soluzioni complicarono la navigazione, ma comportarono una riduzione del 25% nel consumo di propellente necessario per la fase di crociera, fornendo un margine molto stretto per recuperare l'incontro con Mercurio. Cosa che avvenne grazie a tre manovre di correzione di rotta.\nQuando ormai la sonda era in rotta per eseguire quello che sarebbe stato l'incontro pi\u00f9 stretto con il pianeta, un fallito tentativo di recuperare Canopo come riferimento caus\u00f2 l'interruzione delle comunicazioni con la Terra. Queste furono recuperate grazie all'aiuto offerto dal team di guida della sonda Helios I, che permise che parte del tempo di trasmissione loro assegnato dal Deep Space Network, fosse utilizzato per le comunicazioni con il Mariner 10.\nIl terzo incontro ebbe quindi luogo il 16 marzo 1975, quando la sonda transit\u00f2 a dalla superficie di Mercurio, in corrispondenza del Polo Nord. Furono cos\u00ec ottenute immagini con una risoluzione molto superiore alle precedenti, tuttavia, vari problemi nelle stazioni del Deep Space Network condussero ad una riduzione complessiva nella capacit\u00e0 di ricezione e fu comandato alla sonda di trasmettere a Terra solo un quarto di ogni immagine ripresa. Nel corso dell'incontro fu confermata l'esistenza del campo magnetico planetario, sufficientemente intenso da formare una magnetosfera attorno al pianeta.\nFine della missione.\nIl propellente a bordo si esaur\u00ec il 24 marzo 1975. Dalla Terra fu allora inviato il comando di spegnimento della trasmittente. Da allora, il Mariner 10 percorre silenzioso la propria orbita attorno al Sole.\nNel suo complesso, la missione \u00e8 costata approssimativamente 100 milioni di dollari, poco meno di un quinto del costo dell'intero Programma Mariner.\nPrincipali risultati scientifici.\nIl bilancio conclusivo della missione del Mariner 10 \u00e8 nettamente positivo sotto vari punti di vista. I tre sorvoli di Mercurio hanno contribuito enormemente alla nostra comprensione del pianeta. Hanno permesso di rilevare l'esistenza del campo magnetico e di una tenue atmosfera composta principalmente di elio, cos\u00ec come hanno fornito indizi sul nucleo ricco di ferro al centro del pianeta. \u00c8 stato possibile misurare la temperatura superficiale, trovando che sono raggiunti durante la notte e durante il giorno. Si \u00e8 potuto fotografare il 40-45% della superficie del pianeta, ottenendo mappe complete (o quasi) di sei delle quindici maglie di Mercurio (Shakespeare, Beethoven, Kuiper, Michelangelo, Tolstoj e Discovery) e parziali di altre tre (Borealis, Bach e Victoria) che hanno permesso di produrre la prima cartografia moderna di Mercurio.\nAl di l\u00e0 delle importanza che tali informazioni rivestono per lo studio di Mercurio, esse sono state altrettanto significative per la comprensione del Sistema solare, della sua formazione e dell'evoluzione cui possono andare incontro i pianeti terrestri. In particolare, la superficie altamente craterizzata di Mercurio ha fornito ulteriore prova che l'intenso bombardamento tardivo ha interessato tutto il Sistema solare interno e non solo la Luna e Marte.\nAnche il sorvolo di Venere ha prodotto informazioni importanti. Le osservazioni nell'ultravioletto, in particolare, hanno permesso di cogliere alcuni dettagli dell'atmosfera venusiana e di osservarne, se pur solo per poche ore, l'evoluzione. \u00c8 stata cos\u00ec misurata la velocit\u00e0 di rotazione delle nubi. Inoltre, \u00e8 stato approfondito lo studio dell'interazione del vento solare con la ionosfera del pianeta e, pi\u00f9 in generale, sono state condotte misurazioni sulle caratteristiche del vento solare lungo tutto il tragitto percorso.\nLa missione ha condotto, inoltre, allo sviluppo di conoscenze tecniche che, una volta acquisite, si sono rilevate fondamentali per la prosecuzione dell'esplorazione del sistema solare. Tra queste, le pi\u00f9 significative sono state l'uso dell'effetto fionda per il raggiungimento di Mercurio e lo sfruttamento della risonanza nell'astrodinamica per eseguire passaggi multipli del pianeta. La prima ha condotto, ad esempio, al \"Grand Tour\" delle missioni Voyager, l'altra alla prolungata esplorazione dei sistemi di Giove e Saturno da parte rispettivamente delle sonde Galileo e Cassini.\nL'erronea scoperta di una luna.\nIl 27 marzo 1974, nel corso della prima fase di avvicinamento a Mercurio, furono rilevate, in due occasioni, delle emissioni nell'ultravioletto estremo provenienti da una sorgente in prossimit\u00e0 di Mercurio, ma scostata da esso. Gli studiosi pensarono inizialmente ad una stella, ma la rilevazione di uno spostamento nella sorgente fece ipotizzare che potesse trattarsi di una luna.\nDopo delle analisi frenetiche\u00a0\u2013 la notizia dell'esistenza della luna, sebbene ancora ipotetica, aveva gi\u00e0 raggiunto i giornali \u2013 si comprese che l'oggetto osservato non era in orbita attorno al pianeta, bens\u00ec una stella molto calda, 31 Crateris. La scoperta si rivel\u00f2 ad ogni modo importante, perch\u00e9 apr\u00ec la strada all'astronomia nell'ultravioletto estremo, smentendo l'opinione che la radiazione ultravioletta fosse completamente assorbita dalla materia interstellare."}
{"id": "48593", "revid": "399", "url": "https://it.wikipedia.org/wiki?curid=48593", "title": "Eptathlon", "text": "Leptathlon (anche eptatlon o heptathlon) \u00e8 una specialit\u00e0 dell'atletica leggera che contempla 7 gare di discipline diverse. Fa parte delle prove multiple.\nNe esistono due versioni, composte da gare diverse, una riservata alle competizioni femminili all'aperto (ed equivalente in campo femminile del decathlon), l'altra adottata nelle competizioni maschili indoor (come versione ridotta del decathlon praticato all'aperto).\nIn entrambi i casi la competizione si svolge in due giornate consecutive di gara, con 4 prove nella prima giornata e 3 nella seconda. Ad ogni prestazione ottenuta \u00e8 associato un punteggio, secondo delle tabelle dette \"tabelle ungheresi\". Al termine delle sette prove la somma dei risultati determina l'atleta vincente.\nEptathlon femminile.\nL'eptathlon femminile \u00e8 una specialit\u00e0 praticata outdoor; fu inserita nel programma olimpico a partire dai Giochi di , in sostituzione del pentathlon.\nIl programma delle gare prevede che nella prima giornata si svolgano:\nNella seconda: \nEptathlon maschile.\nNella versione maschile \u00e8 una specialit\u00e0 praticata esclusivamente indoor.\nIl programma delle gare prevede che nella prima giornata si svolgano:\nNella seconda: "}
{"id": "48595", "revid": "1632387", "url": "https://it.wikipedia.org/wiki?curid=48595", "title": "Metamorfosi", "text": ""}
{"id": "48597", "revid": "1983494", "url": "https://it.wikipedia.org/wiki?curid=48597", "title": "Spazio compatto", "text": "In matematica, in particolare in topologia, uno spazio compatto \u00e8 uno spazio topologico tale che ogni suo ricoprimento aperto contiene un sottoricoprimento finito. In alcuni contesti (ad esempio in geometria algebrica) si preferisce usare il termine spazio quasi compatto per indicare il concetto appena definito e riservare il termine \"spazio compatto\" per indicare uno spazio topologico quasi compatto e di Hausdorff.\nUn insieme contenuto in uno spazio topologico si dice compatto se \u00e8 uno spazio compatto nella topologia indotta. Un insieme in uno spazio topologico si dice inoltre \u03c3-compatto se \u00e8 costituito dall'unione numerabile di insiemi compatti.\nIntuitivamente, i punti di un insieme compatto non possono essere troppo dispersi: per esempio, uno spazio metrico \u00e8 compatto se e solo se ogni successione di punti possiede una sottosuccessione che converge ad un punto dell'insieme stesso. In generale, ogni sottoinsieme infinito di uno spazio topologico compatto possiede un punto di accumulazione.\nStoria e motivazione.\nIl termine \"compatto\" fu introdotto da Fr\u00e9chet nel 1906. Era noto da molto tempo che una propriet\u00e0 come la compattezza era necessaria per dimostrare molti risultati utili. In origine, quando si studiavano principalmente gli spazi metrici, veniva definito \"compatto\" uno spazio sequenzialmente compatto. La definizione \u00e8 stata sostituita da quella basata sui ricoprimenti aperti che permette di generalizzare agli spazi topologici generali molti risultati dimostrati per gli spazi metrici.\nUno dei principali motivi per studiare gli spazi compatti \u00e8 che per certi versi sono molto simili agli insiemi finiti. Infatti, la propriet\u00e0 del ricoprimento finito di aperti consente sempre di \"approssimare\" a piacere l'intero spazio con un numero finito di punti, permettendo l'estensione agli spazi compatti di molti risultati dimostrabili negli insiemi finiti. Ad esempio, sia formula_1 uno spazio di Hausdorff, formula_2 un suo punto e formula_3 un suo sottoinsieme \"finito\" che non contenga il punto formula_2. Allora \u00e8 possibile separare formula_2 e formula_3 con degli insiemi aperti disgiunti. Inoltre, per definizione, nello spazio di Hausdorff esistono per ogni formula_7 degli intorni formula_8 di formula_9 e formula_10 di formula_2 (anch'esso dipendente da formula_9, ovvero dalla scelta di formula_8) tali che formula_10 e formula_8 siano disgiunti. L'unione formula_16 di tutti i formula_8 \u00e8 un intorno dell'insieme formula_3, e l'intersezione formula_19 (finita, dato che formula_3 \u00e8 finito) degli formula_10 \u00e8 un intorno di formula_2, disgiunto da ogni formula_8 e quindi dalla loro unione formula_16. Questo ragionamento non funziona se formula_3 non \u00e8 finito, dato che l'intersezione di un numero infinito di intorni non \u00e8 necessariamente un intorno. Se per\u00f2 formula_3 \u00e8 compatto, il ragionamento \u00e8 \"salvabile\": infatti in questo caso si pu\u00f2 estrarre un ricoprimento \"finito\" dagli formula_8, e l'intersezione finita dei relativi formula_10 \u00e8 di nuovo un intorno di formula_2. \nSi vede cos\u00ec che in uno spazio di Hausdorff un punto pu\u00f2 essere separato da un insieme compatto che non lo contenga. Un ragionamento analogo mostra che nello spazio di Hausdorff due insiemi compatti disgiunti sono sempre separabili da intorni: in altre parole, l'assioma di Hausdorff vale sostituendo \"insieme compatto\" a \"punto\".\nMolti argomenti e risultati riguardanti gli spazi compatti seguono questo tipo di ragionamento.\nDefinizione.\nLa compattezza \u00e8 una nozione definita per qualsiasi spazio topologico. Esistono due concetti distinti di compattezza, definiti, rispettivamente, in termini di ricoprimenti e di successioni. Le due definizioni coincidono per molti spazi topologici, ad esempio per gli spazi metrici, e, pi\u00f9 in generale, per gli spazi sequenziali. Generalmente, la prima \u00e8 accettata come definizione generale per gli spazi topologici, mentre la seconda \u00e8 usata in analisi matematica.\nCompattezza per ricoprimenti.\nUno spazio topologico formula_1 si dice compatto se da ogni suo ricoprimento costituito da una famiglia di insiemi aperti si pu\u00f2 estrarre una sottofamiglia finita che \u00e8 ancora un ricoprimento. In altre parole, per ogni famiglia formula_31 di sottoinsiemi aperti di formula_1 tale che:\nesiste un sottoinsieme finito formula_34 di formula_35 tale che:\nQualche autore richiede che uno spazio compatto sia di Hausdorff, ed in tal caso uno spazio che soddisfa la definizione precedente che non sia necessariamente di Hausdorff \u00e8 detto \"quasi compatto\".\nIn modo equivalente, uno spazio \u00e8 compatto se da ogni famiglia di chiusi la cui intersezione sia vuota \u00e8 possibile estrarre una sottofamiglia finita la cui intersezione \u00e8 vuota. In altre parole, per ogni famiglia formula_37 di sottoinsiemi chiusi di formula_1 tale che:\nesiste un sottoinsieme finito formula_34 di formula_35 tale che:\nL'equivalenza delle definizioni discende dal fatto che gli insiemi chiusi sono i complementari degli aperti, e dalle relazioni di dualit\u00e0 di De Morgan degli operatori di unione e intersezione di insiemi.\nCompattezza per successioni.\nUno spazio topologico formula_1 si dice compatto per successioni, o \"sequenzialmente compatto\", se ogni successione di punti in formula_1 ammette una sottosuccessione convergente a un punto di formula_1. Le due definizioni sono equivalenti negli spazi metrici in virt\u00f9 del teorema di Bolzano-Weierstrass, ma non negli spazi topologici pi\u00f9 in generale. \nUn esempio di spazio sequenzialmente compatto ma non compatto \u00e8 il primo numero ordinale non numerabile formula_46, con la topologia indotta dall'usuale relazione d'ordine di appartenenza formula_47. Uno spazio che risulta invece compatto (grazie al teorema di Tychonoff) ma non sequenzialmente compatto \u00e8 l'insieme formula_48 delle funzioni (anche non continue) dall'intervallo formula_49 in s\u00e9.\nNegli spazi topologici si ha una caratterizzazione che utilizza le reti, dette anche \"successioni generalizzate\": uno spazio topologico formula_1 \u00e8 compatto se e solo se ogni rete formula_51 in formula_1 ammette una sottorete convergente a un punto formula_2 in formula_1.\nCompattezza di spazi euclidei.\nGrazie al teorema di Heine-Borel, un sottoinsieme formula_1 dello spazio euclideo formula_56 \u00e8 compatto se e solo se \u00e8 chiuso nella topologia euclidea, cio\u00e8 contiene tutti i suoi punti di accumulazione, ed \u00e8 limitato, cio\u00e8 esiste un numero positivo formula_57 tale che la distanza tra due punti qualsiasi in formula_1 sia sempre minore di formula_59.\nL'affermazione non \u00e8 valida invece per gli spazi ad infinite dimensioni, ad esempio per gli spazi di Hilbert o di Banach. Per il teorema di Weierstrass, inoltre, un sottoinsieme compatto dei numeri reali ha un elemento minimo ed uno massimo.\nPropriet\u00e0.\nNel seguito le principali propriet\u00e0 che caratterizzano gli spazi compatti.\nPunti di accumulazione.\nPer il teorema di Bolzano-Weierstrass, ogni sottoinsieme infinito di uno spazio compatto formula_1 ammette almeno un punto di accumulazione in formula_1.\nFunzioni continue.\nUna versione del teorema di Weierstrass sostiene che una funzione continua formula_62 definita su uno spazio topologico compatto formula_63 \u00e8 limitata, ovvero la sua immagine \u00e8 contenuta in un insieme limitato della retta reale.\nLa dimostrazione \u00e8 la seguente: si considera in formula_1 la famiglia delle controimmagini degli intervalli aperti e limitati della retta reale. La continuit\u00e0 della funzione assicura che si tratta di una famiglia di aperti, dalla quale, per la compattezza, \u00e8 possibile estrarre un ricoprimento finito di aperti, ciascuno dei quali proviene da un intervallo aperto e limitato. L'unione di tali intervalli limitati, essendo finita \u00e8 limitata e include l'immagine dello spazio topologico. \nPi\u00f9 in generale, una funzione continua:\ntra spazi topologici \"manda compatti in compatti\": se formula_3 \u00e8 un sottoinsieme compatto di formula_1, la sua immagine formula_68 \u00e8 anch'essa compatta.\nSottoinsiemi chiusi.\nUn sottoinsieme chiuso di un compatto \u00e8 anch'esso compatto. D'altra parte, un sottoinsieme compatto in uno spazio di Hausdorff, ad esempio un qualsiasi spazio metrico, \u00e8 chiuso.\nProdotti e quozienti.\nPer il teorema di Tychonoff, il prodotto di spazi compatti \u00e8 compatto.\nIl quoziente di un compatto formula_69 \u00e8 compatto, perch\u00e9 immagine suriettiva di formula_69 tramite la proiezione sul quoziente (che manda ogni elemento di formula_69 nella sua classe di equivalenza), la quale \u00e8 una funzione continua (incidentalmente, la topologia quoziente \u00e8 la pi\u00f9 fine fra tutte quelle che rendono continua la proiezione).\nSpazi metrici.\nUno spazio metrico \u00e8 compatto se e solo se \u00e8 completo e totalmente limitato. In particolare, ogni spazio metrico compatto \u00e8 limitato, nel senso che ha un diametro finito. Ovvero, detto formula_69 lo spazio metrico compatto, si ha necessariamente che:\n\u00e8 un valore finito. Si noti che, bench\u00e9 la totale limitatezza implichi la limitatezza, esistono spazi metrici completi e limitati, ma non totalmente limitati, in particolare non compatti (si veda l'esempio qui sotto delle palle chiuse in spazi di dimensione infinita)."}
{"id": "48599", "revid": "109482688", "url": "https://it.wikipedia.org/wiki?curid=48599", "title": "Metamorfosi (botanica)", "text": "La metamorfosi \u00e8 la trasformazione o il cambiamento cui va soggetto il singolo organo di una pianta (foglia, fiore, ecc.) nelle diverse fasi di vita della pianta stessa.\nLa metamorfosi pu\u00f2 essere progressiva o regressiva, a seconda che l'organo abbia un grado superiore o inferiore di sviluppo.\nStudi.\nUn importante contributo nello studio di questi mutamenti \u00e8 venuto verso la fine del XVIII secolo dalla \"Metamorfosi delle piante\" di Goethe, col quale costui mostr\u00f2 la natura sostanzialmente omologa delle varie fasi di vita di una stessa pianta, la comune origine delle sue componenti, ed anche la somiglianza fra elementi appartenenti a piante diverse."}
{"id": "48603", "revid": "33689", "url": "https://it.wikipedia.org/wiki?curid=48603", "title": "Frontiera", "text": ""}
{"id": "48604", "revid": "110157", "url": "https://it.wikipedia.org/wiki?curid=48604", "title": "Metamorfosi (Nicandro)", "text": "Le Metamorfosi \u00e8 un poema in esametri di Nicandro di Colofone.\nNell'antichit\u00e0 ebbe fama e diffusione notevoli, entrando nel patrimonio culturale del mondo classico antico, al quale serv\u00ec come modello o come materiale mitico.\nL'opera, che ci \u00e8 giunta in frammenti poco numerosi, doveva essere composta da novelle metamorfiche, raggruppate in 4 libri a seconda dell'affinit\u00e0 degli argomenti. Non \u00e8 da escludere che il filo conduttore fosse l'elemento geografico.\nLa lettura del testo ci presenta un poeta dotato di scarsa penetrazione psicologica, ma stilisticamente accurato, talmente compenetrato nello spirito del tempo, da esserne degno rappresentante.\nLa tendenza alla malinconia, alle passioni violente e innaturali, all'elemento romanzesco, lo resero caro alla tradizione posteriore, che vide in lui un punto di riferimento.\nDa ricordare le novelle di Britomarti, Leucippo, Ifigenia, Ilia, Biblis e Meleagro."}
{"id": "48609", "revid": "124897679", "url": "https://it.wikipedia.org/wiki?curid=48609", "title": "Rima (Alto Sermenza)", "text": "Rima, in passato unica frazione dell'ex comune di Rima San Giuseppe, dal 2018 appartiene al comune di Alto Sermenza, situato nella Valsesia a metri sul livello del mare.\n\u00c8 una piccola localit\u00e0 turistica, collocata in una conca verde in cima alla val Sermenza, valle laterale della Valsesia. Questa frazione \u00e8 la pi\u00f9 elevata della valle, e ha una notevole differenza altimetrica nel suo territorio, considerando che, il Monte Tagliaferro, la vetta pi\u00f9 elevata compresa nel comune \u00e8 alto .\nStoria.\nLa frazione \u00e8 un piccolo borgo Walser tra i pi\u00f9 belli d'Italia. I Walser cominciarono ad abitare questa zona nel 1200 d.c. La popolazione di Rima, come quella di tutta la Valsesia, aument\u00f2 notevolmente fino agli inizi dell'800', in seguito, causa l'industrializzazione, tutta la zona si spopol\u00f2 e in questa frazione rimasero meno di 100 abitanti. \nNegli anni 2000 grazie al turismo il borgo rinacque parzialmente. \nTerritorio.\nIl territorio di Rima \u00e8 totalmente montuoso. Si sviluppa maggiormente in un'ampia conca verdeggiante, compresa tra il Corno Mud, , e il Pizzo Montevecchio. In questa zona sono presenti molti sentieri escursionistici per ascese e traversate nelle valli confinanti. Sono presenti il Colle Piglim\u00f2, che porta ad alagna; il Colle del Piccolo Altare, che confina con la Valle Anzasca, il Colle del Vall\u00e8 che porta sempre in Valle Anzasca. \nLa frazione \u00e8 dominata per\u00f2 da una vetta ben pi\u00f9 imponente e importante: il Monte Tagliaferro, che si distacca totalmente dalle altre montagne meno elevate e da Rima mostra il suo versante pi\u00f9 inaccessibile: la grande Parete Nord. Intorno a questa vetta nella frazione sono nate diverse leggende, e praticamente tutte le strutture ricettive della zona hanno nomi presi dalla montagna. (es. Albergo Tagliaferro, Laida Weg Hotel etc...) \nSotto a questa vetta \u00e8 presente il colle pi\u00f9 percorso della valle, il Colle Mud, che permette di traversare ad Alagna. \nDal Pizzo Montevecchio si distacca una lunga costiera molto scoscesa che termina con Cima Lampone. Qui \u00e8 presente il Colle del Termo, per scendere a Carcoforo. \nTurismo.\nEstivo\nRima \u00e8 frequentata soprattutto in estate, per l'escursionismo. Gli itinerari percorribili sono moltissimi, e sono presenti due rifugi e un bivacco; tra i rifugi uno si trova nella piazza del Paese e l'altro, il Rifugio Vall\u00e8 a circa nella conca che lo sovrasta. Il bivacco si trova presso il Colle del Piccolo Altare. \nOltre all'escursionismo si possono praticare alpinismo e arrampicata, la zona per eccellenza per praticare queste attivit\u00e0 \u00e8 il Tagliaferro, ma anche su Pizzo Montevecchio e Corno Piglim\u00f2 sono presenti diverse vie. \nInvernale\nIl turismo invernale \u00e8 poco sviluppato, non ci sono impianti da sci e non \u00e8 facile mantenere la strada di accesso al paese pulita dalla neve, soprattutto da un'enorme valanga che si stacca a ogni nevicata consistente e sommerge la strada. Per sgomberarla a volte ci vogliono settimane (pu\u00f2 essere alta anche 20 metri). \nL'attivit\u00e0 pi\u00f9 praticata \u00e8 lo sci-alpinismo. "}
{"id": "48610", "revid": "114195533", "url": "https://it.wikipedia.org/wiki?curid=48610", "title": "Regime subsonico", "text": "Un problema di fluidodinamica o aerodinamica viene detto in regime subsonico se tutte le velocit\u00e0 del campo di moto sono minori della velocit\u00e0 del suono nel fluido considerato in un sistema di riferimento solidale al corpo. Questa classe di problemi risulta applicabile per quasi tutti i problemi di aerodinamica interna cos\u00ec come nei problemi di aerodinamica esterna per aerei di aviazione generale o per applicazioni automobilistiche.\nNella risoluzione di problemi di aerodinamica in regime subsonico pu\u00f2 essere importante considerare se trascurare o no gli effetti della comprimibilit\u00e0 del fluido. Quando gli effetti della comprimibilit\u00e0 sono trascurabili, si pu\u00f2 assumere che la densit\u00e0 risulti costante, con conseguenti semplificazioni delle equazioni di Navier-Stokes, e il problema viene dunque detto incomprimibile.\nPer problemi di aerodinamica esterna, gli effetti della comprimibilit\u00e0 possono essere trascurati quando il numero di Mach risulta inferiore a un valore di 0,3. Al di sopra di questo valore, gli effetti delle variazioni di densit\u00e0 non possono essere pi\u00f9 trascurati."}
{"id": "48611", "revid": "163662", "url": "https://it.wikipedia.org/wiki?curid=48611", "title": "Leges Liciniae Sextiae", "text": "Le leggi Licinie Sestie (in latino, \"Leges Liciniae Sextiae\") furono un insieme di proposte, poi divenute leggi, avanzate dai tribuni della plebe Caio Licinio Stolone e Lucio Sestio Laterano nel 367 a.C.\nCause e origini.\n\u00c8 il pi\u00f9 importante e cruciale sviluppo della costituzione romana: al vertice dello Stato ci sono due consoli reintegrati completamente dopo l'abolizione dei tribuni militum consulari potestate, uno dei quali avrebbe dovuto essere plebeo (\"de consule plebeio\"). In realt\u00e0, dai dati in nostro possesso sembra piuttosto che la legge consentisse che uno dei due consoli fosse plebeo, ma non escludesse la possibilit\u00e0 che entrambi i magistrati fossero patrizi. \nViene riservata ai patrizi la carica di pretore (latino: \"praetor\") che amministra la giustizia (\"\u00abqui ius in urbe diceret\u00bb\"). Viene istituita l'edilit\u00e0 curule. \nA seguito di gravi tumulti verificatisi tra patrizi e plebei furono emanate tali leggi che rappresentano il culmine di un lungo processo storico, definito rivoluzione della plebe. \nLegge.\nSi ebbero tre rogazioni di queste leggi: \nQuest'ultima, sicuramente la pi\u00f9 importante, ha consentito la possibilit\u00e0 ai plebei di accedere al consolato. In seguito, poi, ad una insurrezione, nel 342 a.C. i plebei ottennero che uno dei due seggi del consolato, magistratura sino ad allora tipicamente patrizia, fosse riservato alla classe plebea. Al fine di compensare la perdita subita, ai patrizi fu riservata la magistratura del \"praetor minor\" con funzioni essenzialmente giurisprudenziali; si stabil\u00ec, altres\u00ec l'ammissione dei patrizi alla carica plebea degli \"aediles\".\nParte della dottrina ha ritenuto che le \"leges Liciniae Sextiae\" nascondessero in realt\u00e0 un vero e proprio accordo politico fra patrizi e plebei. Alla data di emanazione di dette leggi si riconduce convenzionalmente la fine del periodo arcaico della storia di Roma. Le leggi, scritte dopo la conquista da parte romana della citt\u00e0 di Veio, sancirono che i territori di tale citt\u00e0 venissero distribuiti tra la popolazione bisognosa, formando 4 nuove trib\u00f9. La legge stabiliva inoltre la quantit\u00e0 massima di terreno che un privato poteva occupare: 500 iugeri (circa 125 ettari). Pochi anni prima Brenno e i suoi Galli avevano distrutto la citt\u00e0 di Roma e molti plebei si erano indebitati per ricostruire le proprie case. Si evince dalle leggi delle dodici tavole che il creditore poteva rendere schiavo il debitore ed anche ucciderlo, dunque molti plebei rischiavano di divenir schiavi. La legge prevedeva dunque che la cifra prestata fosse restituita in tre anni."}
{"id": "48612", "revid": "1982", "url": "https://it.wikipedia.org/wiki?curid=48612", "title": "Flusso subsonico", "text": ""}
{"id": "48617", "revid": "125200232", "url": "https://it.wikipedia.org/wiki?curid=48617", "title": "Vangelis", "text": "Fra le sue opere pi\u00f9 acclamate compaiono alcune colonne sonore (come quelle per i film \"Momenti di gloria\", \"Blade Runner\", \"Antarctica\", \"Missing - Scomparso\", \"1492 - La conquista del paradiso\", \"Alexander\" e \"Luna di fiele\") nonch\u00e9 il brano \"Hymne\", usato per le pubblicit\u00e0 della Barilla. Inoltre ha composto l'inno per i Mondiali di calcio Giappone-Corea del Sud 2002.\nBiografia.\nVangelis inizia a comporre a 4 anni ed \u00e8 autodidatta per gran parte delle sue conoscenze musicali. Si rifiuta di prendere lezioni e tuttora non ha una conoscenza base sulla lettura e scrittura di note musicali. Nei primi anni sessanta fonda il gruppo pop Forminx, che diviene popolare in Grecia. Durante la rivolta studentesca del 1968 si trasferisce a Parigi e fonda il gruppo di rock progressivo Aphrodite's Child con Demis Roussos e Loukas Sideras.\nVangelis inizia la sua carriera da solista nell'anno 1973 con la composizione delle colonne sonore di due film del produttore francese Fr\u00e9d\u00e9ric Rossif. Il suo primo album da solista \u00e8 \"Earth\" (1973). Dopo essersi trasferito a Londra, firma un contratto con la RCA e inizia a lavorare nel suo studio di registrazione privato (Nemo Studios). In questi anni produce alcuni dei suoi album pi\u00f9 famosi, come \"Heaven and Hell\" (1975), \"Spiral\" (1977) e \"China\" (1979).\nAssieme a Jon Anderson (cantante degli Yes) pubblica diversi dischi negli anni ottanta e novanta con il nome di Jon &amp; Vangelis. Ha inoltre collaborato con alcuni artisti italiani, in qualit\u00e0 di arrangiatore: Riccardo Cocciante, Claudio Baglioni, Milva, Patty Pravo, Krisma. Gli album italiani dove \u00e8 preponderante il suo influsso sono \"E tu...\" di Claudio Baglioni, dove le melodie delle tastiere richiamano quelle gi\u00e0 utilizzate dagli Aphrodite's Child, e Concerto per Margherita di Riccardo Cocciante.\nNel 1982 vince l'Oscar per la colonna sonora del film \"Momenti di gloria\" di Hugh Hudson. Nello stesso anno inizia la collaborazione con il regista Ridley Scott per il quale scrive la colonna sonora per \"Blade Runner\", divenuta presto un cult, come d'altronde il film stesso. Per lo stesso regista firmer\u00e0, qualche anno pi\u00f9 tardi la riuscita colonna sonora di \"1492 - La conquista del paradiso\". La pi\u00f9 grande popolarit\u00e0 gli giunge appunto per la composizione di queste famose colonne sonore, nelle quali unisce melodie eleganti a sonorit\u00e0 d'atmosfera, impiegando voce umana, strumenti classici e suoni elettronici al servizio di una musica sempre molto suggestiva ed evocatrice.\nNel 1997 \u00e8 uno dei protagonisti della cerimonia d'apertura dei Campionati del mondo di atletica leggera 1997 di Atene: in pi\u00f9 riprese, durante la serata, Vangelis suona alcuni dei suoi pezzi pi\u00f9 famosi accompagnato dall'orchestra e dal coro. Alcuni commentatori attribuiscono a questa performance un peso importante nella successiva assegnazione dei giochi olimpici alla capitale greca per l'edizione del 2004.\nNel 2001, Vangelis registra \"Mythodea\", una composizione scritta originariamente nel 1993 e utilizzata dalla NASA come il tema per la missione \"2001 Mars Odyssey\". In uno dei pochissimi concerti della sua carriera, Vangelis si esibisce al tempio di Zeus Olimpio di Atene ed esegue l'intero disco accompagnato da un'orchestra sinfonica e da un coro. Da questo concerto verr\u00e0 realizzato un DVD che a tutt'oggi rimane l'unica documentazione ufficiale di un'esibizione dal vivo di Vangelis, se si escludono alcune sporadiche apparizioni televisive o un'esibizione trasmessa dalla tv olandese nel 1991, che per\u00f2 era completamente in playback. Nel bis del concerto, Vangelis ha eseguito \"Momenti di Gloria\" suonando il celeberrimo tema accompagnato dall'orchestra, mentre il pubblico, agitando delle torce, rendeva ancora pi\u00f9 suggestivo e affascinante lo scenario in cui si svolgeva l'esibizione.\nNel 2002 compone l'inno del campionato mondiale di calcio 2002, in cui Vangelis unisce le musiche trionfali alle sonorit\u00e0 orientali. Di questo brano vengono realizzati molti remix, di cui la versione composta col sintetizzatore in Italia \u00e8 stato utilizzata nelle trasmissioni sportive RAI dedicate all'evento. Nel 2004 viene pubblicata la colonna sonora del film \"Alexander\", diretto da Oliver Stone e basato sulla vita di Alessandro Magno. Nel 2007 Vangelis pubblica due album. Il primo \u00e8 un set di 3\u00a0cd per il venticinquesimo anniversario dell'uscita di \"Blade Runner\", intitolato \"Blade Runner Trilogy\". Il secondo \u00e8 la colonna sonora per il film \"El Greco\", basato sulla vita del pittore ellenico-spagnolo. Nell'autunno del 2008, realizza la traccia principale per \"Swiadectwo\" (intitolato \"Testimony\" al di fuori della Polonia), un documentario sulla vita del pontefice Giovanni Paolo II; il resto della colonna sonora \u00e8 invece affidato al compositore polacco Robert Janson.\nNel 2016, dopo ben 18 anni dall'ultimo lavoro in studio, Vangelis annuncia l'uscita di un nuovo album, \"Rosetta\", ispirato all'omonima missione spaziale dell'ESA del 2014, in cui la sonda spaziale Philae atterr\u00f2 sulla cometa 67P/Churyumov-Gerasimenko. Vangelis ha tratto l'ispirazione per questo album dalle esperienze e storie che l'astronauta Andr\u00e9 Kuipers condivideva con lui tramite video chiamata dalla Stazione Spaziale Internazionale. \"Mitologia, scienza ed esplorazione dello spazio sono temi che mi hanno sempre affascinato fin dalla mia infanzia. E sono in qualche modo collegati con la musica che scrivo\"\" ha dichiarato l'artista. L'album \u00e8 stato pubblicato, come previsto, il 23 settembre.\nStile musicale.\nArtista new age specializzato in colonne sonore, Vangelis fa spesso uso di strumentazioni elettroniche, quali il sintetizzatore, che alterna a quelle acustiche. Si ispira sovente al rock e, secondo le parole del giornalista musicale John Schaefer, \"non \u00e8 propriamente classico (...) e, pur adottando l'improvvisazione, non \u00e8 certamente jazz.\" Con il passare degli anni, l'artista ha sempre pi\u00f9 preso le distanze dalla musica elettronica per concentrarsi sull'orchestra.\nDopo un esordio che risente la lezione degli Aphrodite's Child: \"Dragon\" (1971) avrebbe pubblicato \"Earth\" (1973) che, cos\u00ec come \"Heaven and Hell\" (1975) e la colonna sonora di \"Albedo 0.39\" (1976) inserisce elementi rock. Con gli album pubblicati dalla met\u00e0 degli anni settanta, avrebbe composto in prevalenza tracce con elementi pop e jazz, che sono state definite \"viaggi ipnotici di ritmi assortiti\". Il decennio si sarebbe chiuso con album quali il cupo e poco accessibile \"Beaubourg\" (1978) e \"Opera Sauvage\" (1979), dalle sonorit\u00e0 liriche e orchestrali. Se \"Chariots of Fire\" (1982) \u00e8 in buona parte \"melodico, proto-smooth jazz\" \u00e8 caratterizzato da \"suoni puliti, lustri stridii elettronici e archi\", \"Antarctica\" (1983) rappresenterebbe \"il picco spirituale dell'artista con la sua armonia radiosa per strati di sintetizzatori, arpe e violini.\" Con \"The Mask\" (1985), preceduto dall'altrettanto sperimentale \"Invisible Connections\", (1985) l'artista avrebbe proposto un disco dalle sonorit\u00e0 ipnotiche e drammatiche mentre \"Oceanic\" (1996) segna una svolta verso brani pi\u00f9 meditativi.\nLa fama mediatica.\nLe musiche di Vangelis vengono sovente utilizzate come colonne sonore di documentari, spot pubblicitari, sigle televisive, servizi giornalistici e addirittura come inni non ufficiali di grandi eventi (ad esempio sportivi o politici). Questa scelta \u00e8 resa possibile dal fatto che molti brani sono basati su piccole cellule tematiche che si adattano ad essere utilizzate in filmati di breve durata, come sigle o spot. Inoltre il vastissimo repertorio di Vangelis, rende molto facile trovare brani che abbiano l'atmosfera adatta alle immagini che devono essere accompagnate dalla musica: sia che serva un brano dal carattere sognante, triste o rassicurante, dal suono delicato o dall'incedere trionfale e maestoso, \u00e8 sempre possibile trovare almeno un brano con le caratteristiche necessarie. In virt\u00f9 di questo, molto spesso le musiche di Vangelis sono entrate nell'immaginario collettivo per un loro uso alternativo da parte dei mass-media, soprattutto in televisione."}
{"id": "48618", "revid": "114945856", "url": "https://it.wikipedia.org/wiki?curid=48618", "title": "Unit\u00e0 di misura romane", "text": "Unit\u00e0 di misura dell'antica Roma.\nMisure di lunghezza.\nIl piede romano \u00e8 definito come 16/28 del cubito di Nippur. Il valore teorico del cubito di Nippur \u00e8 esattamente micrometri, di conseguenza il piede dei romani \u00e8 di \u00b5m \u2264 29,64 cm.\nMisure di superficie.\nL'atto quadrato \u00e8 il quadrato dell'atto (1 atto \u00a0=\u00a0 120 piedi). Ci\u00f2 corrisponde a piedi quadrati o circa un ottavo di ettaro. Pi\u00f9 precisamente sono 1264,673 metri quadrati.\nVolumi.\nMisure per liquidi.\nL'anfora (\"amphora quadrantal\") corrisponde a un piede cubico.\nIl congio \u00e8 1/8 di anfora e pari al cubo di mezzo piede. Contiene esattamente sei sesteri.\nMisure per aridi.\nIl quadrantale romano misura un piede cubo, dunque un'anfora.\nCome l'anfora circa 26,027 litri. Un terzo del \"quadrantale\" \u00e8 il modio romano, la misura base.\nPesi.\nNon esiste una correlazione precisa tra lunghezze e masse, ma la libbra romana vale esattamente tre quarti di una mina greca, perci\u00f2 la relazione tra dracma romana e greca \u00e8 25 : 32.\nTutti i multipli dell'oncia romana hanno il loro nome specifico:\nUn'oncia e mezza veniva chiamata \u00a0\"sescuncia\". \"Semis\" e \"quadrans\", \"triens\" e \"sextans\" hanno questo nome in quanto frazioni dell\"'as\" o libbra. Gli stessi nomi sono utilizzati per indicare monete di bronzo."}
{"id": "48619", "revid": "1982", "url": "https://it.wikipedia.org/wiki?curid=48619", "title": "Flusso transonico", "text": ""}
{"id": "48620", "revid": "114195559", "url": "https://it.wikipedia.org/wiki?curid=48620", "title": "Regime transonico", "text": "Il regime transonico, in fluidodinamica o aerodinamica, si ha quando all'interno del campo di moto coesistono zone in regime subsonico con zone in regime supersonico. Ci\u00f2 pu\u00f2 accadere se il numero di Mach caratteristico si approssima all'unit\u00e0 (generalmente, per numeri di Mach compresi tra 0,7 e 1,3).\nDescrizione.\nUn tipico caso di flusso transonico si ha, ad esempio, in problemi di aerodinamica esterna per applicazioni aeronautiche in cui la velocit\u00e0 asintotica \u00e8 leggermente inferiore alla velocit\u00e0 del suono mentre localmente, in prossimit\u00e0 del corpo, il flusso risulta in regime supersonico. Il limite inferiore \u00e8 detto Mach critico. Quando si raggiunge questo punto, si forma sulla superficie del corpo una \"bolla supersonica\", che s'ingrandisce all'aumentare della velocit\u00e0.\nIl regime transonico \u00e8 caratterizzato dalla presenza di onde d'urto e onde di espansione. Tali onde rappresentano una regione di brusco cambiamento di tutte le propriet\u00e0 del fluido. La conseguenza di ci\u00f2 \u00e8 che le onde vengono considerate come regioni di discontinuit\u00e0 all'interno del campo di moto. Il flusso a monte di un'onda d'urto \u00e8 supersonico, a valle risulta subsonico.\nI problemi in regime transonico risultano essere di soluzione estremamente complessa, dato che il comportamento del fluido \u00e8 molto diverso nei due regimi (subsonico e supersonico), che devono essere risolti contemporaneamente. Tale regime di instabilit\u00e0 genera una turbolenza dovuta alla rottura del flusso laminare dell'aria sulla superficie alare. In tale momento l'unica descrizione utile \u00e8 il numero di Reynolds. Inoltre le differenti pressioni generate dai due differenti tipi di scorrimento fluidodinamico comportano lo \"schiacciamento\" dell'aria interessata. Come le leggi fluidodinamiche ci spiegano, tale evento comporta la condensazione del vapore acqueo presente nell'aria e ci\u00f2 rende visibile il fenomeno sotto forma di \"nuvoletta\" (talvolta indicato come \"cono di vapore\") che si forma attorno alle ali e alla carlinga dell'aereo o dell'oggetto in movimento, tale fenomeno \u00e8 noto anche come singolarit\u00e0 di Prandtl-Glauert."}
{"id": "48621", "revid": "1884099", "url": "https://it.wikipedia.org/wiki?curid=48621", "title": "C-3PO", "text": "C-3PO (D-3BO nella versione italiana della trilogia originale e nelle opere correlate) \u00e8 un personaggio dell'universo fantascientifico di \"Guerre stellari\". \u00c8 l'unico personaggio insieme a R2-D2 ad apparire in tutti i capitoli della Saga degli Skywalker.\nIl personaggio.\n\u00c8 un droide protocollare di aspetto antropomorfo e proviene dal pianeta Tatooine, dove \u00e8 stato assemblato dal giovane Anakin Skywalker a partire da pezzi gettati via. Conosce pi\u00f9 di sei milioni di forme di comunicazione; tale abilit\u00e0 lo render\u00e0 estremamente utile ai suoi vari padroni. Inizialmente, quando Anakin lascia Tatooine insieme al Maestro Jedi Qui-Gon Jinn, C-3PO \u00e8 privo di copertura; in seguito, gli viene data una copertura grigia che, in un secondo momento, viene sostituita da una dorata.\n\u00c8 compagno inseparabile del piccolo astrodroide R2-D2 (o, nella versione italiana della vecchia trilogia, C1-P8), che definisce la sua controparte. Tra i due esiste un rapporto molto particolare, perch\u00e9 R2-D2 \u00e8, al contrario di C-3PO, coraggioso e spavaldo e lo \u00abtrascina\u00bb in situazioni pericolose e difficili, nelle quali, nonostante si dichiari contrario, il droide protocollare lo segue sempre. R2-D2 prende spesso in giro l'altro droide, facendo battute col suo peculiare senso dell'umorismo.\nApparizioni.\nFilm.\n\"Guerre stellari\".\nQuando la Tantive IV viene attaccata dal perfido Dart Fener, C-3PO e R2-D2 riescono a sfuggire alla cattura lasciando l'astronave all'interno di una scialuppa di salvataggio per consegnare ad Obi-Wan Kenobi un messaggio segreto della principessa Leila Organa. Su Tatooine, C-3PO e R2-D2 vengono catturati da un gruppo di Jawa, portati e, successivamente venduti a Owen Lars, sua moglie Beru Whitesun e il loro nipote Luke Skywalker. A causa della fuga di R2-D2, Luke e C-3PO sono costretti a lasciare la fattoria e a rintracciare il piccolo droide. Nella ricerca, vengono assaliti da dei predoni Tusken, ma salvati dall'intervento del vecchio Obi-Wan che, visionata la richiesta d'aiuto di Leila, decide di partire per aiutarla. A causa della morte dei Lars (causata dalle truppe imperiali che cercavano proprio i due droidi), anche Luke si unisce al vecchio Jedi e insieme ai droidi fuggono da Mos Eisley a bordo del Millennium Falcon comandato dal contrabbandiere Ian Solo e il Wookiee Chewbecca. Giunti sulla stazione da battaglia imperiale chiamata Morte Nera, il gruppo riesce a salvare la principessa a prezzo, per\u00f2, della vita di Obi-Wan (che viene ucciso dal suo vecchio allievo Dart Fener).\n\"L'Impero colpisce ancora\".\nIn seguito alla distruzione della Morte Nera, l'Alleanza \u00e8 costretta a lasciare la sua base su Yavin IV ed \u00e8 costretta a rifugiarsi sul pianeta di ghiaccio di Hoth. In fuga dall'Impero, C-3PO fugge insieme a Ian Solo, la principessa Leila e Chewbecca a bordo del Falcon per giungere sul pianeta Bespin presso l'amico di Ian Lando Calrissian. Qui C-3PO viene ridotto in pezzi e, successivamente, rudemente riparato da Chewbecca. In seguito, tenta invano insieme a quest'ultimo, Leila, Lando e R2-D2 (che, insieme a Luke, \u00e8 giunto sul pianeta) di salvare Ian (congelato nella carbonite da Dart Fener e consegnato allo spietato cacciatore di taglie Boba Fett).\n\"Il ritorno dello Jedi\".\nCirca un anno dopo essere fuggito dalla Citt\u00e0 delle nuvole, Luke d\u00e0 il compito a C-3PO e R2-D2 di consegnare un messaggio a Jabba the Hutt, il gangster che aveva catturato Ian Solo mediante Boba Fett. Per ingraziarsi Jabba, Luke offre apparentemente in dono al gangster i due droidi, che egli prende al suo servizio. Dopo il fallito tentativo di Leila (fattasi in un primo momento passare per il cacciatore di taglie Boushh) di salvare Ian, Luke interviene e riesce ad uccidere il terribile rancor a cui Jabba tenta di darlo in pasto. In seguito, giunto al pozzo di sarlacc, il gruppo si libera ed uccide Jabba e i suoi scagnozzi, riuscendo infine a fuggire da Tatooine. In seguito alla programmazione dell'attacco al generatore dello scudo deflettore che, generato dalla luna boscosa di Endor protegge la \"Morte Nera II\", C-3PO parte col medesimo gruppo e sulla luna di Endor si rende particolarmente utile facendo da interprete tra i suoi amici e gli indigeni ewok, che, dato il suo aspetto dorato, lo ritengono una divinit\u00e0. Raccontando loro le avventure vissute dal gruppo, riesce ad ottenere il loro modesto ma essenziale aiuto contro le truppe imperiali sul pianeta nella successiva battaglia di Endor. In seguito alla distruzione della Morte Nera e alla fine dell'Imperatore Palpatine, partecipa ai festeggiamenti sul pianeta.\nC-3PO \u00abnacque\u00bb su Tatooine attorno al 32 BBY partendo da un mucchio di rottami, brillantemente assemblati dal piccolo Anakin Skywalker, dopo che quest'ultimo e il suo amico Kitster Banai ne trovarono la testa e il contenitore smembrato in una stradina di Mos Espa. In seguito, Anakin decise di assemblare C-3PO a casa, pezzo per pezzo. Il bambino rese il droide perfettamente in grado di funzionare usando parti improvvisate. Essendo Anakin e sua madre Shmi Skywalker schiavi, non poterono acquistargli una copertura ma, data la sua utilit\u00e0, se ne presero cura con molta attenzione. Nel 32 BBY C-3PO incontra il suo futuro compagno, R2-D2, assieme al Maestro Jedi Qui-Gon Jinn, Padm\u00e9 Amidala e Jar Jar Binks. C-3PO e R2-D2 Fanno presto amicizia, collaborando per migliorare lo sguscio di Anakin, in modo da farlo partecipare alla gara di corsa di Mos Espa. Grazie a Qui-Gon, Anakin viene liberato dalla schiavit\u00f9 di Watto e parte col maestro alla volta di Coruscant per diventare anch'egli un Jedi; di conseguenza \u00e8 costretto a lasciare C-3PO con la madre Shmi. Cinque anni dopo, nel 27 BBY, un generoso contadino, Cliegg Lars libera Shmi da Watto; quest'ultima decide di portare con s\u00e9 il droide costruito dal figlio a cui d\u00e0 una copertura per proteggerlo dalla sabbia del deserto.\nDieci anni dopo la sua partenza, Anakin torna su Tatooine accompagnato da Padm\u00e9 e R2-D2 per cercare sua madre e giunge alla fattoria dei Lars dove si trova C-3PO. Dopo aver sterminato i Tusken che avevano ucciso Shmi, Anakin la seppellisce e parte per Geonosis per soccorrere il suo maestro, Obi-Wan Kenobi (in precedenza, allievo del deceduto Qui-Gon) e si riappropria di C-3PO. Giunto il gruppo in una fonderia di Geonosis, C-3PO viene diviso in due: la sua testa viene montata su un droide da combattimento e sul suo corpo viene montata la testa di un droide della suddetta classificazione. Durante la successiva battaglia di Geonosis tra le truppe della Confederazione dei Sistemi Indipendenti comandate dal conte Dooku e l'Esercito di cloni comandato dai Maestri Jedi Yoda e Mace Windu, viene riparato da R2-D2. In seguito, assiste, insieme a R2-D2 e pochi altri al matrimonio segreto tra Anakin e Padm\u00e9.\nDurante la guerra, serve efficientemente Padm\u00e9 grazie alle sue funzioni di droidi e viene rivestito di una nuova copertura dorata. Dopo la riorganizzazione della Repubblica nell'Impero Galattico, aiuta Padm\u00e9 (incinta) a rintracciare Anakin nel sistema di Mustafar, dove era stato mandato dall'autoproclamatosi Imperatore Palpatine. Essendo Anakin passato al Lato Oscuro della Forza (divenendo un Sith col nome di Dart Fener), egli si batte con Obi-Wan (giunto sul pianeta grazie all'involontario aiuto di Padm\u00e9 e C-3PO) dopo aver tentato di strangolare la moglie, facendola svenire. C-3PO e R2-D2 soccorrono la giovane e poi, raggiunti da Obi-Wan, che ha sconfitto Fener, partono alla volta della base spaziale di Polis Massa. Qui, Padm\u00e9 muore dando alla luce due gemelli, Luke e Leila, i quali, sotto consiglio di Yoda, vengono separati e mandati lui su Tatooine presso i Lars e lei presso il senatore Bail Organa, sovrano di Alderaan; C-3PO e R2-D2 si vedono assegnati come nuovo proprietario proprio a Organa che decide di cancellare la memoria di C-3PO.\nAll'incirca trent'anni dopo la battaglia di Endor, C-3PO e R2-D2, temporaneamente disattivo, sono al servizio della Resistenza, una forza militare a sostegno della Nuova Repubblica, di cui Leila Organa \u00e8 generale. Durante lo scontro con il minaccioso Primo Ordine (un movimento separatista generato dalle ceneri del caduto Impero Galattico), C-3PO presenzia nella base della Resistenza, durante le operazioni militari, in attesa che il suo compagno R2-D2 si riattivi. Nel frattempo fa la conoscenza del piccolo droide astromeccanico BB-8. Dopo la distruzione della base \"Starkiller\" del Primo Ordine da parte della Resistenza, R2 si riattiva e rivela il pezzo mancante della mappa stellare per arrivare a Luke Skywalker.\nIn questo spin-off, C-3PO compare in un cameo accanto all'inseparabile compagno R2-D2.\nNe \"Gli ultimi Jedi\" C-3PO continua a servire la resistenza ed \u00e8 uno dei sopravvissuti ad andare su Crait. Nella successiva \"Battaglia di Crait\" controlla insieme al generale Organa che il Primo Ordine, usando gli AT-AT gorilla, trova il modo di penetrare nella base ribelle. Riesce a fuggire mentre Luke Skywalker tiene occupato Kylo Ren.\nQuesta volta, C-3PO ha un ruolo pi\u00f9 importante, aiutando Rey, Finn, Poe Dameron, Chewbecca e BB-8 nella ricerca di Palpatine, che si \u00e8 scoperto ancora vivo. Recandosi su Jakku, il gruppo trova un pugnale con inciso sopra una frase scritta in lingua Sith, che solo C-3PO conosce ma che non pu\u00f2 tradurre perch\u00e9 vietato dal suo protocollo. Il gruppo si fa cos\u00ec aiutare da dei vecchi amici di Poe, che li potranno aiutare ma ad un caro prezzo: C-3PO dovr\u00e0 perdere la memoria, ma solo in questo modo potr\u00e0 tradurre il messaggio scritto sul pugnale. C-3PO acconsente, e perde cos\u00ec la memoria, permettendo ai suoi compagni di rintracciare Palpatine. Fortunatamente, grazie all'aiuto di R2-D2 la sua memoria verr\u00e0 poi ripristinata. Partecipa infine alla celebrazione della vittoria per la liberazione della galassia.\n\"Legends\".\nEra Imperiale.\nOltre a far parte dei droidi della Tantive IV, C-3PO serve la famiglia Organa su Alderaan. Mentre li stava accompagnando al Ballo dell'Imperatore, scambia il suo creatore, Dart Fener, per un nuovo droide, e viene assegnato in una scuola ad insegnare come punizione. In seguito i due droidi amici iniziano ad essere venduti e a finire sotto diversi padroni. Si trovano a servire gente in tutta la Galassia come l'ambasciatore Zell di Majoor. Mungo Baobab si rivela un buon padrone, salvandoli da una situazione molto critica.\nI droidi vengono poi messi all'asta e comprati da diversa gente. C-3PO una volta cade da uno speeder e si rompe la corazza facciale, costringendo il proprietario a ripararlo in maniera grezza usando pezzi di nastro. Il nastro, applicato in modo che assumesse la forma di una X, causa un equivoco poich\u00e9 C-3PO venne scambiato per C-3PX, un droide assassino estremamente pericoloso ricercato in sette sistemi. Alcuni promotori della Hosk Arena pensano che C-3PO fosse C-3PX e lo portano a combattere in un deathmatch tra droidi; qui C-3PX si sacrifica per salvare C-3PO.\nC-3PO e R2-D2 in seguito giungono su Nar Shaddaa, dove Jace Forno spara alla sua gamba sinistra sotto il ginocchio. La gamba meccanica sostitutiva conteneva un programma nascosto che aveva pi\u00f9 \"priorit\u00e0\" rispetto alla sua personalit\u00e0. Il \"nuovo\" C-3PO comanda una ribellione di droidi contro Boonda the Hutt. La sua programmazione originale viene ripristinata da R2-D2 quando rimette a posto la gamba originale. In seguito a ci\u00f2, i due droidi vengono comprati da un otanico Ithoriano chiamato Zornethe e in seguito da un diplomatico, il consigliere Harthan.\nAltri padroni dei due droidi saranno Stigrit Krax, Larka Nimondro, Lott Kemp, Jost Ellon, Vik Idde Nikki Idd, il Re Gokus, Quist, il principe Jagoda, e Tyne. Dopo molte avventure i droidi ritornano finalmente alla Tantive IV. Al servizio dell'Alleanza Ribelle, i droidi disattivano la difesa Imperiale durante la battaglia di Wayland, permettendo all'Alleanza di atterrare su Fresia.\nDopo la Guerra Civile Galattica.\nDopo la battaglia di Endor, C-3PO continua a viaggiare con il suo ormai fisso compagno e amico, R2-D2. C-3PO rimane nell'Alleanza con i fratelli Skywalker (Luke e Leila) e i loro alleati. Su Bakura, C-3PO traduce la lingua Ssi-ruuvi del popolo Ssi-ruuk, per aiutare l'Alleanza. C-3PO e R2-D2 fanno parte della Senate Planetary Intelligence Network (SPIN) per un breve periodo e vengono modificati dal Droid Modification Team per essere mascherati da droidi Kessel per infiltrarsi ad un raduno di Imperiali e scoprire gli autori dei piani di conquista per l'Impero.\nC-3PO ritorna a Tatooine dove aiuta Ian e Leila nella loro ricerca di un quadro Aldeeraniano che conteneva un codice importante. Qui, ritrova Kitster Banai e Wald, due amici di infanzia dell'ormai defunto Anakin Skywalker. Con il loro aiuto C-3PO scopre il diario di Shmi Skywalker e in esso informazioni sul figlio della donna. Infine, il codice viene ritrovato e distrutto.\nCon l'inizio della guerra degli yuuzhan vong, C-3PO entra in una fase di contemplazione della propria mortalit\u00e0 e del suo posto nella societ\u00e0 biologica. C-3PO salva il figlio di Luke, Ben Skywalker, da Viqi Shesh. Nel 30 ABY C-3PO partecipa alla liberazione di Coruscant, dove assieme a R2-D2 aiuta Leila, Ian e il Sacerdote Harrar ad entrare con il Millennium Falcon in un'apertura del Pozzo del Mondo Cervello."}
{"id": "48622", "revid": "23", "url": "https://it.wikipedia.org/wiki?curid=48622", "title": "D-3BO", "text": ""}
{"id": "48623", "revid": "23", "url": "https://it.wikipedia.org/wiki?curid=48623", "title": "C1-P8", "text": ""}
{"id": "48627", "revid": "1305772", "url": "https://it.wikipedia.org/wiki?curid=48627", "title": "Mida (disambigua)", "text": ""}
{"id": "48634", "revid": "2164596", "url": "https://it.wikipedia.org/wiki?curid=48634", "title": "Giullare", "text": "Il termine giullare (dal provenzale occitano \"joglar\" a sua volta derivante dal lemma latino \"iocularis\") designa tutti quegli artisti che, tra la fine della tarda antichit\u00e0 e l'avvento dell'et\u00e0 moderna, si guadagnavano da vivere esibendosi davanti ad un pubblico: attori, mimi, musicisti, ciarlatani, addestratori di animali, ballerini, acrobati.\nI giullari erano anche persone che dovevano essere in grado di far divertire la corte e soprattutto il re.\nNel Duecento e nel Trecento i giullari, uomini di media cultura (molto spesso chierici vaganti per le corti o per le piazze) che vivevano alla giornata facendo i cantastorie, i buffoni e i giocolieri, divennero il maggior elemento di unione tra la letteratura colta e quella popolare.\nCostoro erano guardati con sospetto dalla Chiesa cattolica che ne condannava il modello di vita e i canti.\nI giullari, considerati i primi veri professionisti delle lettere perch\u00e9 vivevano della loro arte, ebbero una funzione molto importante nella diffusione di notizie, idee, forme di spettacolo e di intrattenimento vario.\nEssi svolgevano la loro attivit\u00e0 in diversi modi e utilizzavano le tecniche pi\u00f9 disparate, dalla parola alla musica, alla mimica. Utilizzavano diverse forme metriche come l'ottava, lo strambotto e le ballate, e si applicavano in generi letterari e temi diversi. Tra i pi\u00f9 ricorrenti vi era il \"contrasto\", l\"alba\" (cio\u00e8 l'addio degli amanti al sorgere del sole), la \"serenata\" alla donna amata, il \"lamento\" della malmaritata.\nLa letteratura giullaresca.\n\u00c8 quella dei giullari, una letteratura quasi sempre anonima sia sul piano anagrafico (non si conoscono gli autori di molti componimenti), sia sul piano culturale. Manca infatti un rilievo stilistico distintivo, le forme utilizzate sono convenzionali e ripetitive perch\u00e9 l'autore si basava soprattutto sull'invenzione, sulla battuta ad effetto, sulla brillante e improvvisa trovata.\nI documenti pi\u00f9 antichi dell'arte dei giullari sono abbastanza rari: il pi\u00f9 antico \u00e8 la cantilena toscana Salv'a lo vescovo senato, che fu composta poco dopo la met\u00e0 del XII secolo in lasse monorime composte da ottonari, nella quale un giullare, con enfatiche parole, esalta \"Villano\", arcivescovo di Pisa, per ottenere in cambio il dono di un cavallo.\nIl \"Lamento della sposa padovana\" \u00e8 un frammento del secolo XII proveniente da un poemetto di genere cortigiano, probabilmente imitato dal francese, che canta l'amore di una donna per il marito che combatte lontano, in Terrasanta.\nSpicca la personalit\u00e0 di Ruggieri Apugliese (o \"Apulliese\"), giullare di Siena vissuto nella prima met\u00e0 del Duecento, che scrive una tenzone di argomento politico costruita sullo schema di quelle dei trovatori, una canzone che imita i virtuosismi stilistici dei provenzali, un \"Vanto\" che \u00e8 una specie di frottola (particolare forma metrica) nella quale viene esaltata la sua poliedrica bravura in tutti i mestieri e una strana parodia della \"Passione\". Scrive anche Il sermone, parodia dei predicatori del tempo.\nAltro importante giullare fu Matazone da Calignano nel suo \"Detto dei villani\" contrappose contadini e cavalieri.\nMa il pi\u00f9 interessante documento di questa letteratura \u00e8 il contrasto, metro di origine popolare, intitolato \"Rosa fresca aulentissima\" scritto in lingua siciliana nella prima met\u00e0 del XIII secolo da Cielo d'Alcamo, della Scuola poetica siciliana, il quale \u00e8 un vero esempio di mimo giullaresco.\nGiullari, trovatori e banchetti.\nIl rapporto dei giullari con i trovatori consiste spesso in rapporto di collaborazione nella realizzazione di spettacoli di intrattenimento presso corti e banchetti. Il trovatore, che \u00e8 spesso un nobile fuggiasco delle terre francesi del sud, si guadagna l'appoggio delle corti e di nobili fornendo la sua prestazione artistica di poeta. Il giullare spesso accompagna questa attivit\u00e0 e la completa eseguendo canzoni di cui i testi sono proprio i componimenti del trovatore.\nA tal proposito bisogna distinguere almeno due categorie di giullari, in base alla loro funzione e alla \"location\" della loro \"performance\". I giullari che agiscono presso le corti sono infatti artisti fissi, non pi\u00f9 girovaghi come lo sono i loro colleghi che si esibiscono nelle piazze e nelle taverne. Questa differenza influenza anche il tipo di spettacolo che il giullare era solito eseguire, adattandolo ai contesti e al pubblico. Inoltre si era soliti gi\u00e0 nel medioevo fare una distinzione tra i giullari in base ai tipi di spettacoli che essi eseguivano, condannando quelli adusi alla nudit\u00e0, al contorsionismo (considerato una forma di violazione delle leggi di Dio), alla volgarit\u00e0 e lodando invece quelli che, in funzioni di cantastorie, diffondevano le storie di santi e di virt\u00f9 cristiana.\nI costumi dei giullari e delle rappresentazioni medievali.\nL'abito nel medioevo.\nPrima di descrivere nel dettaglio l'abito del giullare \u00e8 importante tenere in conto quale sia il contesto culturale in cui ci si muove, in particolare verso l'abbigliamento e il modo di presentare se stessi in pubblico.\nLa possibilit\u00e0 di vestirsi come pi\u00f9 fosse gradito non era contemplata nel Medioevo, dove spesso si trovano disposizioni ufficiali, non semplicemente emendate al controllo sociale della comunit\u00e0, su come sia ammesso e accettabile vestirsi in pubblico.\nIn particolare sono interessanti le disposizioni relative alle prostitute, dalle quali tenevano a distinguersi le donne di buona famiglia, in quanto a loro era spesso proibito di indossare veli sul capo e talvolta erano obbligate ad indossare colori specifici, come il giallo.\nLa distinzione sociale avveniva per grande parte proprio attraverso la differenza nell'abbigliamento. In questo contesto di cos\u00ec alta disciplina del vestiario era automatico che nei momenti pi\u00f9 importanti della spettacolarit\u00e0 secolare, pagana, popolare, la prima nota di cambiamento fosse proprio nei costumi che rappresentavano in primis il sovvertimento delle usanze accettate e imposte dalle autorit\u00e0.\nIl costume medievale.\nIl bestiario, come catalogo dell'immaginario mostruoso, interviene nel suggerire spunti e forme per rappresentare mostri e diavoli. Ma i diavoli intervengono anche nelle rappresentazioni sacre, le cosiddette laudi drammatiche, in cui la chiesa organizzava spettacoli riguardanti motivi religiosi che spesso si confondevano con la mitologia e le suggestioni pagane (si ricorda che \u00e8 di questo periodo la stessa invenzione del Purgatorio, poi accettata dalla Chiesa, a testimonianza del fatto che la creativit\u00e0 potesse interferire nella dottrina stessa).\nAccanto ai costumi usati dai chierici che spesso consistevano in una dalmatica per i personaggi pi\u00f9 importanti, queste lunghe tuniche dalle ampie maniche di lino o seta. Cos\u00ec Dio poteva vestire da papa, gli angeli con una dalmatica e il popolo con tuniche semplici. La laude drammatica e le sacre rappresentazioni non avevano grande interesse al realismo n\u00e9 alla veridicit\u00e0 storica dei costumi: nelle Laudi era quindi comune l'utilizzo di abiti contemporanei ma anche di costumi da diavoli e mostri, per aumentare l'effetto spettacolare; gli attori che impersonavano queste figure negative godevano di pi\u00f9 ampia licenza nel linguaggio come nelle movenze, rispetto al comune senso del pudore, perch\u00e9 pi\u00f9 appropriato alla parte incarnata.\nL'abito del giullare.\nQuesta licenziosit\u00e0 in particolare rappresenta un'evidente contaminazione dei modi pagani di fare spettacolo con le ritualit\u00e0 della chiesa e evidenziano quanto la funzione del giullare, nonostante spesso vista come l'espressivit\u00e0 di un reietto, fosse per\u00f2 comune e diffusa. Il giullare infatti faceva la parte del soggetto controcorrente, la sua parola era quella del pazzo, dell'anormale: un rovesciamento del senso comune.\nL'abito del giullare doveva perci\u00f2 essere multiforme e colorato, tale da essere ben riconosciuto dalla folla: diveniva una sorta di veste ghettizzante, al pari di quella indossata dalle prostitute, oppure dai lebbrosi. Proprio come queste altre figure marginali, il giullare deve essere preannunciato anche acusticamente: ecco quindi la comparsa di campanacci e strumenti a fiato, che da una parte egli usa per attirare il pubblico delle piazze alle sue manifestazioni, ma d'altra parte lo connotano gi\u00e0 da lontano come estraneo, riconoscibile ed anche evitabile dai buoni cristiani.\nIl vestito tipico del giullare, con le sue strisce verticali viene interpretato come un simbolo diabolico, manifestazione di disordine, in opposizione alla monocromia degli abiti dei cittadini per bene. La policromia dell'abito e l'utilizzo delle bande verticali alternate, tipiche del vestito del giullare, sono spesso considerate un simbolo diabolico, una esternazione della follia e della anormalit\u00e0 di questo strano personaggio che impersona quindi una delle tante forme del \"folle\" nella cultura europea.\nIl costume quindi rappresenta il primo carattere distintivo di questo artista, intrattenitore, folle e divertente. L'abito colorato di due soli colori, diviso nel senso dell'altezza, campanelli appesi al cappello e oggetti strani alla cinta, l'utilizzo di strumenti musicali ne fanno un personaggio stravagante al punto da poter essere giustificato solo in periodi speciali come le feste e comunque tollerato solo a patto di considerarlo un folle e buffone, che fa qualcosa per mangiare. Lo stesso abito a strisce e multicolore \u00e8 indizio della sua diabolicit\u00e0, sintomo della volont\u00e0 di provocare, troppo appariscente e inusuale per non destare scalpore, ma addirittura spesso accompagnato da manifestazioni della nudit\u00e0, sintomo di follia ad oggi ancora riconosciuto come tale. Il costume del giullare, nella sua stravagante semplicit\u00e0, \u00e8 il sintomo di una necessit\u00e0 intrinseca in ogni societ\u00e0 civile di possedere e tenersi strette delle alternative, delle diversit\u00e0 rispetto alle quali posizionarsi a livello sociale e personale, dalle quali distinguersi e tuttavia delle quali bearsi. La cultura della chiesa in questo trovava quindi un grande nemico, che diffuso, disorganizzato, puntuale e senza progetto, si limita a girovagare di piazza in piazza, di luogo in luogo, palazzo e signoria per tirare avanti, la maggior parte delle volte, e in alcuni casi per portare avanti un percorso personale artistico, da soli o al seguito di un Trovatore, di cui spesso musicavano i componimenti poetici.\nLa condanna dei giullari.\nSi spiega in sostanza la condanna della Chiesa di Roma verso il teatro e le forme di rappresentazioni non sacre, con la nascita delle prime forme discriminatorie che colpiscono i giullari, impedendone, di fatto, l'integrazione in un ambiente urbano e relegandoli perci\u00f2 ai margini della vita sociale.\nLa diversit\u00e0 del giullare/attore si manifesta anche nella connotazione pubblica, quale elemento multiforme, poco affidabile, capace di creare spettacoli in cui le leggi sacre vengono sovvertite, e quindi pericoloso per la morale cristiana. Il giullare infatti incarna quella verit\u00e0 del folle che Michel Foucault rileva nella concezione dell'ordine del discorso tipica del periodo medievale e rinascimentale, in cui il folle ha il diritto di parlare e il potere di diffondere verit\u00e0 occulte, da divinare e interpretare. Ecco che diventa chiaro il motivo per cui tale tipo di spettacolo fosse inviso alla Chiesa, che poteva certo vedere in esso un canale di sfogo del pensiero, non controllato dalle finalit\u00e0 e regole della gerarchia e potere ecclesiastiche. Le dame, a volte attratte da questo affabile incantatore, concedevano le loro grazie come compenso per la performance, in modo da prolungare l'atto della creativita sotto le lenzuola di velluto.\nIl moderno giullare.\nNell'et\u00e0 moderna la figura del giullare - nell'accezione particolare di attore affabulatore - \u00e8 stata resa celebre da Dario Fo che proprio nella \"maschera\" del giullare si \u00e8 identificato quando nel 1968 ha rotto con il circuito istituzionale dell'Ente Teatrale Italiano ed ha iniziato ad esibirsi nelle Case del Popolo gestite dall'ARCI. \u00c8 altres\u00ec evidente che quella di Fo \u00e8 un'operazione di recupero storico non condotta secondo canoni filologici: come osserva Tito Saffioti, Fo attribuisce ai giullari una coscienza politica consapevolmente oppositiva al potere che forse i giullari medievali non ebbero mai. Oltre ai giullari di strada che si esibivano davanti ad un pubblico popolare (si ricordino Ruggieri Apugliese, che forse proveniva per\u00f2 da un ambiente colto e Matazzone da Caligano), esistevano infatti anche \"buffoni di corte\" e \"canterini comunali\" i cui spettacoli erano destinati ad un pubblico ricco e colto (si ricordi Andrea da Barberino). Negli ultimi anni \u00e8 nata una nuova forma di giullarata applicata al teatro civile portata avanti da Giulio Cavalli, utilizzando tecniche antiche per affrontare temi estremamente moderni come il G8 di Genova del 2001 o il disastro aereo di Linate.\nUn esempio di \"giullare moderno\" \u00e8 la figura contemporanea del comico satirico, molto diffusa anche in Italia."}
{"id": "48636", "revid": "1355461", "url": "https://it.wikipedia.org/wiki?curid=48636", "title": "Rete sociale", "text": "Una rete sociale (in inglese social network, termine con cui si intendono anche le piattaforme informatiche sociali) consiste in un qualsiasi gruppo di individui connessi tra loro da diversi legami sociali. Per gli esseri umani i legami vanno dalla conoscenza casuale, ai rapporti di lavoro, ai vincoli familiari e anche a legami di amicizia. Le reti sociali sono spesso usate come base di studi interculturali in sociologia, in antropologia, in etologia.\nL'analisi delle reti sociali, ovvero la loro mappatura e misurazione, pu\u00f2 essere condotta con un formalismo matematico usando la teoria dei grafi. In generale, il corpus teorico ed i modelli usati per lo studio delle reti sociali sono compresi nella cosiddetta analisi delle reti sociali.\nLa ricerca condotta nell'ambito di diversi approcci disciplinari ha evidenziato come le reti sociali operino a pi\u00f9 livelli (dalle famiglie alle comunit\u00e0 nazionali) e svolgano un ruolo cruciale nel determinare le modalit\u00e0 di risoluzione di problemi e i sistemi di gestione delle organizzazioni, nonch\u00e9 le possibilit\u00e0 dei singoli individui di raggiungere i propri obiettivi.\nDescrizione.\nLe reti.\nLa diffusione del web e del termine \u00abrete sociale\u00bb ha creato dall'inizio del XXI secolo alcune ambiguit\u00e0 di significato. La rete sociale \u00e8 infatti storicamente, in primo luogo, una rete fisica. Rete sociale \u00e8, ad esempio, una comunit\u00e0 di lavoratori, che si incontrano nei relativi circoli dopolavoristici. e che costituisce una delle associazioni di promozione sociale. Esempi di reti sociali sono inoltre le comunit\u00e0 di sportivi, attivi o sostenitori di eventi, le comunit\u00e0 unite da problematiche strettamente lavorative e di tutela sindacale del diritto nel lavoro, le confraternite e in generale le comunit\u00e0 basate sulla pratica comune di una religione e il ritrovo in chiese, templi, moschee, sinagoghe e altri luoghi di culto. Una rete sociale si pu\u00f2 inoltre basare su un comune approccio educativo come nello scautismo, o nel pionierismo, di visione sociale, come nelle reti segrete della carboneria e della massoneria. J\u014dichi It\u014d suggerisce inoltre che il concetto di rete sociale sia cruciale per quella che egli chiama \u00abdemocrazia emergente\u00bb \u2014 il collegamento vitale tra la rete creativa di al pi\u00f9 una dozzina di persone, le reti di potere create da religione, lingua, trib\u00f9 e legami di parentela.\nNumero di Dunbar.\nIl numero di Dunbar, conosciuto anche come la \"regola dei 150\", afferma che le dimensioni di una rete sociale in grado di sostenere relazioni stabili sono limitate a circa 150 membri.\nQuesto numero \u00e8 stato calcolato attraverso studi di sociologia e soprattutto di antropologia, in relazione alla dimensione massima di un villaggio. Nella psicologia evoluzionista viene teorizzato che il numero potrebbe costituire una sorta di limite per l'abilit\u00e0 media degli esseri umani di riconoscere dei membri e tenere traccia degli avvenimenti emotivi di tutte le persone di un gruppo. Altre spiegazioni poggiano su valutazioni pi\u00f9 economiche e al bisogno dei gruppi di individuare gli elementi parassitari o disfunzionali, in quanto gruppi pi\u00f9 grandi tenderebbero a facilitare la presenza di ingannatori o bugiardi.\nDensit\u00e0 di una rete.\nUna rete sociale, esprimibile sempre mediante un grafo, \u00e8 caratterizzata da una sua propria densit\u00e0. Se con i nodi di un determinato grafo si identificano gli individui e con gli archi i legami che tra di essi si instaurano, allora la densit\u00e0 di una rete pu\u00f2 rendere un'idea di quanto sia efficiente l'interscambio relazionale tra i vari elementi della rete stessa. Se tutti gli elementi della rete instaurassero tra loro dei legami allora le densit\u00e0 della rete sarebbe pari ad uno, diversamente, nel caso in cui gli elementi della rete non comunicassero tra loro, la densit\u00e0 della rete sarebbe pari a zero (assenza di comunicazione/relazione).\nL'analisi delle reti sociali ha evidenziato come la struttura e la densit\u00e0 contribuiscano a determinarne la potenziale utilit\u00e0 per i singoli individui. Le reti piccole e dense possono infatti talvolta rivelarsi meno utili di reti pi\u00f9 ampie e con la presenza di legami deboli. Queste ultime si presterebbero infatti di pi\u00f9 allo scambio di nuove idee e opportunit\u00e0, favorendo in questo modo i processi di innovazione.\nLe reti sociali su Internet.\nLa versione di Internet delle reti sociali (Social media) \u00e8 una delle forme pi\u00f9 evolute di comunicazione in rete, ed \u00e8 anche un tentativo di violare la \u00abregola dei 150\u00bb. La rete delle relazioni sociali che ciascuno di noi tesse ogni giorno, in maniera pi\u00f9 o meno casuale, nei vari ambiti della nostra vita, si pu\u00f2 cos\u00ec \u00abmaterializzare\u00bb, organizzare in una mappa consultabile, e arricchire di nuovi contatti."}
{"id": "48642", "revid": "1745361", "url": "https://it.wikipedia.org/wiki?curid=48642", "title": "Campana (disambigua)", "text": ""}
{"id": "48651", "revid": "212348", "url": "https://it.wikipedia.org/wiki?curid=48651", "title": "Vitamina B12", "text": ""}
{"id": "48652", "revid": "5", "url": "https://it.wikipedia.org/wiki?curid=48652", "title": "Tasso d'interesse reale e nominale", "text": ""}
{"id": "48657", "revid": "599013", "url": "https://it.wikipedia.org/wiki?curid=48657", "title": "Qa'a", "text": "Questo sovrano \u00e8 considerato essere l'ultimo della I dinastia egizia del periodo arcaico.\nBiografia.\nI fatti avvenuti durante il suo regno sono quasi del tutto sconosciuti e non \u00e8 neppure noto il motivo della cesura tra I e II dinastia (in effetti il \"Canone Reale\" elenca i re di queste due dinastie in sequenza, senza stacchi).\nI pochi elementi ricavabili dalla documentazione archeologica fanno supporre che durante il regno di questo sovrano vi siano stati progressi nella tecnica costruttiva con l'introduzione della volta aggettante.\nLa grande tomba di Qa'a, (tomba Q) nella necropoli di Umm el-Qa'ab, nei pressi di Abydos, \u00e8 ancora attorniata, come altre della I dinastia, da numerose sepolture secondarie di cortigiani, forse, sacrificati alla morte del loro signore. Nel 1990 presso l'ingresso della sepoltura \u00e8 stato rinvenuto un sigillo riportante il nome di Hotepsekhemwy, circostanza che conferma come quest'ultimo sovrano sia stato il successore di Qa'a, di cui cur\u00f2 le cerimonie funebri e l'inumazione."}
{"id": "48659", "revid": "804", "url": "https://it.wikipedia.org/wiki?curid=48659", "title": "Pleocroismo", "text": "Il pleocroismo \u00e8 un fenomeno osservabile in alcuni cristalli, che si manifesta con una variazione di colore osservando il cristallo da direzioni diverse. Se i colori diversi osservabili sono due, si parla di dicroismo, se invece sono tre, si dice tricroismo. Il pleocroismo si pu\u00f2 presentare di vari livelli: nullo, debole, medio o forte, a seconda di quanto \u00e8 evidente la variazione del colore ruotando il campione.\nL'effetto \u00e8 dovuto alla differente capacit\u00e0 del cristallo di assorbire la luce incidente policromatica, a seconda dell'orientamento assunto dal raggio di luce rispetto alle direzioni cristallografiche. Il comportamento si manifesta in presenza di un reticolo cristallino non equivalente per simmetria nelle tre direzioni, quindi si pu\u00f2 presentare solo con cristalli birifrangenti. \nEsiste uno strumento, chiamato dicroscopio, che permette di vedere affiancati i vari colori della pietra.\nUno dei minerali che presenta il fenomeno in modo pi\u00f9 evidente \u00e8 la cordierite (tanto da esser chiamata anche dicroite), il cui colore pu\u00f2 variare dal giallo al blu-viola."}
{"id": "48660", "revid": "23", "url": "https://it.wikipedia.org/wiki?curid=48660", "title": "Dicroismo", "text": ""}
{"id": "48661", "revid": "23", "url": "https://it.wikipedia.org/wiki?curid=48661", "title": "Tricroismo", "text": ""}
{"id": "48665", "revid": "26630", "url": "https://it.wikipedia.org/wiki?curid=48665", "title": "Getto del peso", "text": "Il getto del peso (detto anche impropriamente lancio del peso perch\u00e9 considerato all'interno delle discipline dei lanci) \u00e8 una specialit\u00e0 sia maschile che femminile dell'atletica leggera, in cui l'atleta cerca di scagliare il pi\u00f9 lontano possibile una sfera metallica (il peso).\nLe regole sono simili a quelle delle altre prove di lancio: i concorrenti hanno a disposizione tre lanci e vengono valutati in base al loro miglior lancio valido. Vince chi ha effettuato il lancio valido pi\u00f9 lungo.\nCaratteristiche.\nLa pedana.\nLa pedana, secondo il regolamento della World Athletics, \"\u00e8 costituita da una lamiera di ferro, acciaio o altro materiale adatto, la cui parte superiore deve essere a livello con il terreno circostante. La parte interna della pedana pu\u00f2 essere costruita in calcestruzzo, asfalto o in qualsiasi altro materiale solido e non scivoloso. La superficie di questa parte interna deve essere livellata e posta a 14\u00f716 mm al di sotto del bordo superiore del cerchio della pedana\".\nPer quanto riguarda le dimensioni, \"il diametro interno della pedana deve misurare 2,135 m (+/- 5 mm). Il cerchio metallico della pedana deve avere uno spessore di almeno 6 mm e deve essere dipinto di bianco\". \"Dal bordo superiore del cerchio metallico deve essere tracciata una linea bianca e larga 5 cm da ciascun lato all'esterno della pedana per una lunghezza di almeno 75 cm.\nEssa pu\u00f2 essere dipinta o costruita in legno o altro materiale adatto. Il margine posteriore della linea bianca forma il prolungamento di una linea, idealmente passante per il centro della pedana, tracciata ad angolo retto con la linea mediana del settore di lancio\".\nFermapiedi.\nSempre secondo il regolamento World Athletics, \"il fermapiedi deve essere pitturato in bianco e costruito in legno o altro materiale adatto a forma di arco in modo che il margine interno coincida con il margine interno della pedana. Deve essere sistemato nel mezzo delle linee delimitanti il settore di caduta e deve essere costruito in modo da poter essere fissato solidamente al terreno\".\nPer quanto riguarda le dimensioni, \"deve misurare da 11,2 cm a 30 cm di larghezza, da 1,21 m a 1,23 m di lunghezza all'interno e 10 cm (+/- 2 mm) di altezza in relazione al livello della parte interna della pedana\".\nSettore di caduta.\n\"Il settore di caduta deve essere in cenere, prato o altro materiale sul quale il peso possa lasciare un'impronta\".\n\"La tolleranza massima per l'inclinazione del terreno del settore di caduta in direzione del lancio \u00e8 dell'1\u2030\".\n\"Il settore di caduta deve essere marcato con linee bianche larghe 5 cm tracciate in modo che il margine interno di tali linee, se prolungate, passi per il centro della pedana\".\nInoltre il settore deve avere un'apertura angolare di 34,92\u00b0.\nTutti questi sono articoli del regolamento World Athletics.\nIl peso.\nIn riferimento al regolamento della World Athletics, \"il peso pu\u00f2 essere di ferro pieno, ottone o qualsiasi altro metallo non pi\u00f9 tenero dell'ottone, oppure un involucro di uno di tali metalli riempito con piombo o altro materiale. Esso deve essere di forma sferica e la sua superficie non deve avere rugosit\u00e0 e la rifinitura deve essere liscia\".\nTecniche di lancio.\nSono due le tecniche di lancio utilizzate dai pesisti. La prima, dal punto di vista cronologico, \u00e8 la tecnica lineare con traslocazione introdotta dallo statunitense Parry O'Brien negli anni cinquanta, che si basa su un spostamento rettilineo all'indietro.\nLa seconda \u00e8 la tecnica rotatoria proposta dal russo Aleksandr Bary\u0161nikov negli anni settanta, analoga a quella tradizionalmente usata nel lancio del disco. . \u00c8 utilizzata soprattutto dagli atleti dalla corporatura grossa, a differenza della tecnica O'Brien usata dagli atleti con fisici pi\u00f9 slanciati.\nIl termine \"getto\".\nIl termine \"getto\" definisce un gesto tecnico caratterizzato dal passaggio da un atteggiamento breve dell'arto di lancio, ad uno lungo. Ci\u00f2 \u00e8 esattamente quello che avviene nella proiezione del peso. Il lancio prevede invece il mantenimento dell'arto in posizione lunga, ovvero senza flessione del gomito come avviene appunto nel lancio del disco e del martello.\nStoria della disciplina.\nIl getto del peso deriva dalle gare di lancio delle pietre dell'antica Grecia. Nelle Olimpiadi moderne \u00e8 presente sin dalla prima edizione come competizione solo maschile; la gara femminile fu introdotta ai Giochi di Londra 1948.\nRecord.\nIl record mondiale del getto del peso \u00e8 di 23,37 m per gli uomini, stabilito dallo statunitense Ryan Crouser nel 2021 a Eugene, e di 22,63 m per le donne, stabilito dalla russa Natal'ja Lisovskaja nel 1987 a Mosca. A livello indoor i primati mondiali appartengono allo stesso Ryan Crouser, con la misura di 22,82 m ottenuta nel 2021 a Fayetteville, e alla cecoslovacca Helena Fibingerov\u00e1, con 22,50 m realizzati a Jablonec nad Nisou nel 1977.\nMaschili.\n\"Statistiche aggiornate al 5 agosto 2021.\"\nFemminili.\n\"Statistiche aggiornate al 5 marzo 2021.\"\nMaschili indoor.\n\"Statistiche aggiornate al 5 marzo 2021.\"\nFemminili indoor.\n\"Statistiche aggiornate al 5 marzo 2021.\"\nLegenda:\nMigliori atleti.\nMaschili outdoor.\n\"Statistiche aggiornate al 18 giugno 2021.\"\nFemminili outdoor.\n\"Statistiche aggiornate al 5 marzo 2021.\"\nMaschili indoor.\n\"Statistiche aggiornate al 5 marzo 2021.\"\nFemminili indoor.\n\"Statistiche aggiornate al 5 marzo 2021.\""}
{"id": "48669", "revid": "1982", "url": "https://it.wikipedia.org/wiki?curid=48669", "title": "Flusso supersonico", "text": ""}
{"id": "48670", "revid": "1305772", "url": "https://it.wikipedia.org/wiki?curid=48670", "title": "Regime supersonico", "text": "Un problema di fluidodinamica o aerodinamica viene detto in regime supersonico se le velocit\u00e0 caratteristiche del campo di moto risultano maggiori della velocit\u00e0 del suono nel fluido considerato rispetto a un sistema di riferimento solidale al corpo.\nIl calcolo della portanza su un aereo supersonico (ad esempio il Concorde) \u00e8 un esempio di problema in regime supersonico.\nDescrizione.\nIl comportamento di un flusso supersonico \u00e8 molto diverso da quello in regime subsonico. La velocit\u00e0 del suono \u00e8 la massima velocit\u00e0 a cui un disturbo fluidodinamico pu\u00f2 propagarsi in un fluido.\nAd esempio, un gas che incontra un ostacolo in un flusso subsonico risente del disturbo provocato da quest'ultimo prima di incontrarlo, perch\u00e9 l'informazione viaggia ad una velocit\u00e0 superiore a quella del fluido.\nCi\u00f2 non pu\u00f2 accadere per velocit\u00e0 supersoniche del fluido; in tal caso si formano nel fluido delle strutture fluidodinamiche chiamate onde d'urto che permettono la decelerazione o la deviazione del flusso e quindi di evitare l'ostacolo.\nUsando una terminologia matematica si pu\u00f2 affermare che un flusso supersonico rappresenta un paraboloide iperbolico, mentre un flusso subsonico risulta ellittico. Un altro esempio della differenza tra flusso supersonico e subsonico pu\u00f2 essere vista nel comportamento del flusso in un condotto convergente; in tal caso, mentre un flusso subsonico accelera, un flusso supersonico decelera.\nAeronautica.\nMolti aerei da combattimento sono supersonici, ma vi furono anche due aeroplani commerciali di linea in grado di superare la velocit\u00e0 del suono: il Concorde e il Tupolev Tu-144. Dopo il ritiro dal servizio del Concorde avvenuto il 26 novembre 2003, attualmente non ci sono aerei passeggeri supersonici in servizio. Alcuni grandi bombardieri, come il Tupolev Tu-160 e il Rockwell B-1 Lancer sono in grado di raggiungere velocit\u00e0 supersoniche. L'F-22, l'F/A-18 Hornet e l'Eurofighter Typhoon sono tra i primi aerei da combattimento in grado di mantenere velocit\u00e0 supersoniche per prolungati periodi di tempo senza la necessit\u00e0 di utilizzare i postbruciatori (supercrociera).\nNegli ultimi anni della Seconda Guerra mondiale si parlava gi\u00e0 diffusamente dei voli supersonici. In diversi racconti autobiografici scritti dai piloti da caccia, questi affermavano di aver raggiunto con aerei ad elica, in particolari condizioni di volo, la velocit\u00e0 del suono. In seguito, tuttavia, tali dichiarazioni non furono mai prese in considerazione per due motivi: in primo luogo, la rilevazione della velocit\u00e0 con il tubo Pitot in quegli anni era scarsamente attendibile, in secondo luogo, gli effetti aerodinamici procurati dalle velocit\u00e0 transoniche o supersoniche non erano ancora noti, perci\u00f2 i piloti non sarebbero stati in grado di governare tali assetti critici del velivolo.\nSembra, in ogni modo, che solo i tedeschi nel 1944 abbiano raggiunto con certezza in volo orizzontale, una velocit\u00e0 transonica di 1004\u00a0km/h con un caccia Messerschmitt Me 163 \"Komet\" dotato di endoreattore. Altri tentativi, ritenuti sempre non attendibili, furono fatti tra il 1944 e il 1946 da alcuni piloti inglesi con i caccia Spitfire, convinti in buona fede, di aver raggiunto velocit\u00e0 prossime o perfino superiori a quelle del suono, riportando fra l'altro non pochi incidenti. Gli americani, altres\u00ec, nello stesso periodo, nonostante l'impiego del primo aviogetto Lockheed P-80 Shooting Star, non riuscirono mai a superare il muro del suono, sfiorando soltanto i 1100\u00a0km/h, subendo funestamente l'esplosione in volo di uno di questi esemplari. Pertanto il primato fu riconosciuto ufficialmente a Yeager.\nCharles \"Chuck\" Yeager fu il primo uomo a viaggiare a pi\u00f9 di Mach 1 in volo stazionario. Yeager super\u00f2 la barriera del suono il 14 ottobre 1947 volando a bordo del Bell X-1 ad un'altezza di circa 10\u00a0500 metri.\nAnche le munizioni delle armi da fuoco moderne sono supersoniche, con i proiettili dei fucili che spesso raggiungono velocit\u00e0 vicine a Mach 3.\nLa maggior parte dei veicoli spaziali, tra cui lo Space Shuttle, viaggiano a regimi supersonici durante la fase di rientro, sebbene gli effetti sul velivolo sono ridotti dalle basse pressioni che si trovano alle alte quote. Durante il tragitto in ascesa, i sistemi di lancio generalmente evitano di entrare in regime supersonico al di sotto dei 30 km (~90000 ft) per ridurre gli effetti di freno dell'aria.\n\u00c8 da notare che la velocit\u00e0 del suono decresce con la quota, a causa dell'abbassamento della temperatura che avviene fino a 25\u00a0km. Ad altezze superiori, poich\u00e9 la temperatura ricomincia a salire, la velocit\u00e0 del suono aumenta di conseguenza.\nCuriosit\u00e0.\nAgli albori degli studi sulla possibilit\u00e0 di far viaggiare un velivolo oltre la velocit\u00e0 del suono, negli anni '40, tali velivoli vennero definiti \"ultrasonori\" anzich\u00e9 \"supersonici\", non esistendo ancora quest'ultima parola nel dizionario italiano."}
{"id": "48672", "revid": "1982", "url": "https://it.wikipedia.org/wiki?curid=48672", "title": "Flusso ipersonico", "text": ""}
{"id": "48673", "revid": "123736209", "url": "https://it.wikipedia.org/wiki?curid=48673", "title": "Regime ipersonico", "text": "Un problema di fluidodinamica o aerodinamica viene generalmente considerato in regime ipersonico per velocit\u00e0 caratteristiche del campo di moto maggiori di circa cinque volte la velocit\u00e0 del suono nel fluido considerato. Si dice anche che tali velocit\u00e0 hanno un numero di Mach maggiore di 5.\nI fenomeni di flusso ipersonico sono in particolare caratterizzati da fenomeni di interazione viscosa, in quanto la viscosit\u00e0 ha forte influenza sul flusso esterno e sulle onde d'urto. Le onde d'urto possono alterare chimicamente l'aria o il gas circostante, creando un plasma parzialmente ionizzato, con raggiungimento di elevate temperature (riscaldamento aerodinamico).\nConsiderando le precedenti definizioni, il concetto di \"regime ipersonico\" risulta difficilmente comprensibile, considerando il fatto che non si rilevano cambiamenti fisici tali da renderlo diverso dal flusso supersonico. In generale, una particolare combinazione di fenomeni si registra a \"circa\" 5 Mach. Il regime ipersonico viene anche definito come la velocit\u00e0 alla quale i motori ramjet non producono pi\u00f9 spinta, ma \u00e8 di nuovo una definizione ambigua, dal momento che essi possono venire modificati per operare anche in regimi ipersonici (i cosiddetti scramjet).\nLa NASA ha raggiunto il regime ipersonico con aerei sperimentali senza pilota con propulsione a razzo arrivando a Mach 7 e Mach 10 registrando il record mondiale di velocit\u00e0 con il prototipo X-43. Il prossimo obiettivo della NASA sar\u00e0 quello di raggiungere Mach 15.\nDescrizione.\nCaratteristiche.\nMentre la definizione di \"flusso ipersonico\" pu\u00f2 sembrare piuttosto ambigua e criticabile (soprattutto a causa della relativa continuit\u00e0 nel passaggio tra regimi supersonici e ipersonici), esso \u00e8 caratterizzato da una serie di fenomeni fisici che non vengono riscontrati in altri regimi; tali fenomeni riguardano in particolare:\nEffetti ipersonici.\nIl regime ipersonico \u00e8 caratterizzato da un certo numero di effetti che non sono riscontrabili nelle normali situazioni di regimi subsonici; questi effetti dipendono in primo luogo dalla velocit\u00e0 e dalla conformazione del veicolo in esame.\nIl raggiungimento di velocit\u00e0 ipersoniche, sebbene sia effettuato ad altitudini elevate dove la densit\u00e0 dell'aria \u00e8 minore che a livello del mare, determina un aumento della temperatura e, di conseguenza, produce il surriscaldamento, causato dall'attrito, dell'intero velivolo, che deve essere stato costruito con materiali che sopportino temperature molto alte.\nGruppi adimensionali del regime ipersonico.\nLa descrizione dei flussi aerodinamici si basa su un certo tipo di parametri, detti gruppi adimensionali, che permettono di semplificare e ridurre il numero di casi possibili da analizzare. Nel caso di flussi transonici, il numero di Mach e il numero di Reynolds ne permettono un'agevole classificazione.\nOvviamente anche il regime ipersonico richiede tali parametri: innanzitutto, l'equazione che governa l'angolo dell'onda d'urto tende a diventare indipendente dal numero di Mach dai 10 Mach in avanti; in secondo luogo, la formazione di intense onde d'urto attorno al corpo in volo indica che il numero di Reynolds diviene meno rilevante nella descrizione dello strato limite del corpo (bench\u00e9 resti comunque importante); infine, le elevate temperature del regime ipersonico segnalano l'importanza degli effetti dei gas reali. Per quest'ultimo motivo, lo studio del regime ipersonico \u00e8 spesso denominato \"aerotermodinamica\".\nL'introduzione dei gas reali richiede un numero superiore di variabili necessarie alla descrizione dello stato del gas: mentre un gas stazionario \u00e8 caratterizzato da tre parametri (la pressione, la temperatura e il volume) e un gas in movimento da quattro (i tre precedenti pi\u00f9 la velocit\u00e0), un gas ad elevate temperature e in equilibrio chimico richiede delle equazioni di stato per ogni suo componente, mentre un gas non in equilibrio \u00e8 descritto da queste equazioni se si aggiunge un'ulteriore variabile, cio\u00e8 il tempo. Tutto questo significa che per descrivere un flusso non all'equilibrio in ogni istante temporale servono tra le 10 e le 100 variabili; inoltre, si deve ricordare che un flusso ipersonico rarefatto (solitamente caratterizzato da un numero di Knudsen superiore a uno) non segue le equazioni di Navier-Stokes.\nI regimi ipersonici vengono solitamente classificati in base alla loro energia totale, espressa come entalpia totale (in MJ/kg), pressione totale (in kPa o MPa), pressione di stagnazione (sempre in kPa o MPa), temperatura di stagnazione (in K), o velocit\u00e0 (in km/s).\nRegimi ipersonici.\nIl regime ipersonico pu\u00f2 venire approssimativamente separato in cinque differenti sotto-regimi, anche se i confini di ciascuno di essi possono risultare molto labili.\nGas perfetto.\nIn questa situazione, il gas \u00e8 considerato perfetto e il regime \u00e8 ancora fortemente influenzato dal numero di Mach; le simulazioni iniziano a dipendere maggiormente dall'uso di una temperatura-limite costante, piuttosto che da un limite adiabatico; il limite inferiore di questo regime si trova a circa 5 Mach (quando i Ramjet divengono inefficienti), mentre quello superiore intorno ai 10-12 Mach.\nGas perfetto a due temperature.\n\u00c8 un caso particolare del precedente regime, in cui il gas \u00e8 chimicamente perfetto, ma le temperature rotazionali e vibrazionali del gas vengono considerate separate, portando all'elaborazione di due differenti modelli di temperatura.\nGas dissociato.\nIn questo regime, i gas multimolecolari iniziano a dissociarsi nel momento in cui vengono a contatto con l'onda d'urto generata dal corpo e il tipo di gas considerato diviene importante per gli effetti del flusso. La superficie di catalisi, e di conseguenza anche il tipo di materiale utilizzato, gioca un ruolo fondamentale nel calcolo della superficie che si riscalda. L'inizio di questa fase corrisponde al momento in cui il primo componente del gas inizia a dissociarsi nel punto di stagnazione del flusso, il termine si ha quando gli effetti della ionizzazione iniziano ad essere rilevanti.\nGas ionizzato.\nLa popolazione di elettroni ionizzati diviene significativa, e le sue caratteristiche debbono essere studiate separatamente da quelle dei rimanenti componenti del gas. Questo regime si manifesta per velocit\u00e0 di circa 10\u201312\u00a0km/s e i gas presenti vengono considerati come plasmi non radianti.\nRegime dominato dalla radiazione.\nOltre i 12\u00a0km/s, il trasferimento di calore al corpo in movimento cessa di avvenire tramite conduzione e diviene per irraggiamento; i modelli di gas per questo regime si dividono in due classi:"}
{"id": "48674", "revid": "287204", "url": "https://it.wikipedia.org/wiki?curid=48674", "title": "Giosu\u00e9 Carducci", "text": ""}
{"id": "48676", "revid": "287204", "url": "https://it.wikipedia.org/wiki?curid=48676", "title": "Folgore da San Gimignano", "text": ""}
{"id": "48687", "revid": "2175", "url": "https://it.wikipedia.org/wiki?curid=48687", "title": "Italia dei valori", "text": ""}
{"id": "48688", "revid": "1369234", "url": "https://it.wikipedia.org/wiki?curid=48688", "title": "Gmail", "text": "Gmail \u00e8 un servizio gratuito di posta elettronica supportato da pubblicit\u00e0 fornito da Google. \u00c8 possibile accedervi via web o tramite applicazioni che usano i protocolli POP3, IMAP o le API Google.\n\u00c8 stato pubblicato il 1\u00ba aprile 2004 e solo il 7 luglio 2009, dopo oltre 5 anni di permanenza nello status di beta pubblica, \u00e8 stato reso definitivo. Dispone di 15 GB di spazio gratuito (condiviso con tutti gli altri servizi offerti da Google all'utente), ulteriormente aumentabili con pacchetti a pagamento. La versione principale \"webmail\" \u00e8 realizzata in AJAX, \u00e8 tuttavia disponibile una versione HTML che non necessita di JavaScript.\nStoria.\n\u00c8 stato annunciato il 1\u00ba aprile 2004 e i pi\u00f9 hanno pensato a un pesce d'aprile. Infatti Gmail era provvisto di alcune funzionalit\u00e0, come 1 GB di spazio a disposizione, che all'epoca del lancio venivano considerate rivoluzionarie.\nDall'inizio la registrazione al servizio poteva avvenire solo su invito da parte di un altro utente che gi\u00e0 utilizzava Gmail. Contestualmente a questa forma di iscrizione a numero chiuso erano sorti molti siti e forum che offrivano inviti \"donati\" da utenti. Il servizio nel 2005 ha visto ampliare gli inviti a 100 per indirizzo, anzich\u00e9 i 6 precedenti, inoltre essi sono rinnovati in continuazione in modo da avere sempre 50 inviti utilizzabili. Il 1\u00ba aprile 2005, in vista del primo anno di vita di Gmail, la casella di posta \u00e8 stata ampliata a 2 GB e in continua crescita, a detta di Gmail, in maniera indefinita.\nDal 7 febbraio 2007 l'accesso al servizio \u00e8 passato dal funzionamento \"su invito\" al sistema di registrazione tradizionale anche in Italia, mentre la versione americana lo consentiva da tempo (con una semplice richiesta tramite SMS). Permaneva lo stato di Beta testing.\nNel corso dell'autunno 2007 \u00e8 iniziata una fase di rinnovo della webmail, oltre all'accelerazione del ritmo dell'aumento dello spazio, \u00e8 avvenuta l'implementazione della possibilit\u00e0 di accedere via IMAP e l'aggiornamento dello script AJAX. Il 24 febbraio 2009 \u00e8 avvenuta la prima grande interruzione mondiale. Dalle ore 12.30 (orario del Pacifico), fino a circa le 14.30 tutti i servizi sono stati interrotti. Nelle ore seguenti dal blog ufficiale di Google oltre alle scuse, \u00e8 apparsa anche la motivazione del disservizio: un calcolo sbagliato circa le risorse del sistema.\nNella notte, europea, tra il 7 luglio 2009 e l'8 luglio 2009 il servizio Gmail \u00e8 uscito dallo status di \"beta\", dopo praticamente 5 anni di permanenza in quella condizione.\nIl 27 ottobre 2020 Gmail cambia nuovamente logo adattandolo pi\u00f9 allo stile di altre app di Google e di Google stesso.\nFunzionalit\u00e0.\nMemorizzazione.\nGmail \u00e8 stata lanciata originariamente con 1 GB di spazio di memorizzazione.\nIl 1\u00ba aprile 2005, il primo anniversario di Gmail, il limite \u00e8 stato raddoppiato a 2 GB. Georges Harik, direttore della gestione prodotto di Gmail, ha affermato che Google avrebbe \"continuato a offrire pi\u00f9 spazio di memorizzazione agli utenti per sempre\".\nIl 24 aprile 2012 Google ha annunciato l'aumento dello spazio di memorizzazione gratuito in Gmail da 7,5 GB a 10 GB (\"in aumento\") come parte del lancio di Google Drive.\nIl 13 maggio 2013 Google ha annunciato la fusione generale dello spazio di memorizzazione tra Gmail, Google Drive e Google+ Foto, offrendo agli utenti 15 GB di spazio di memorizzazione gratuito suddiviso sui tre servizi.\nGli utenti possono acquistare spazio di memorizzazione aggiuntivo, condiviso tra Gmail, Google Drive e Google+ Foto, con un piano di sottoscrizione mensile. Dal 2015, lo spazio di memorizzazione fino a 15 GB \u00e8 gratuito, mentre sono disponibili piani a pagamento con un massimo di 30 TB di spazio per uso personale.\nGmail Mobile.\nGmail Mobile \u00e8 disponibile in pi\u00f9 di 40 lingue. \u00c8 un servizio gratuito, sviluppato per offrire accesso a Gmail da dispositivi portatili. Gmail Mobile offre molte delle funzionalit\u00e0 caratteristiche di Gmail in maniera efficace su schermi portatili di dimensioni pi\u00f9 ridotte.\nIl 22 settembre 2009 Google ha aggiunto il supporto push a Gmail utilizzando Google Sync per piattaforme iPhone e iPod touch.\nIntegrazione del social network.\nIl 9 febbraio 2010 Google ha lanciato un nuovo strumento di social network, Google Buzz, che si integrava a Gmail consentendo agli utenti di condividere collegamenti e contenuto multimediale, oltre agli aggiornamenti di stato. Buzz \u00e8 stato lanciato con un'adesione automatica provocando una protesta nella comunit\u00e0 di Gmail, portando Google ad annullare velocemente la mossa iniziale. Buzz \u00e8 stato cessato nel dicembre 2011 a favore di Google+.\nA partire da gennaio 2014 Gmail consente agli utenti di inviare email agli utenti che dispongono di account Google+, anche se non dispongono degli indirizzi email reciproci.\nGmail Search.\nGmail dispone di una barra di ricerca integrata per la ricerca di email. La barra di ricerca consente inoltre di ricercare tra contatti, file memorizzati in Google Drive, eventi da Google Calendar e Google Sites. Consente inoltre di effettuare ricerche sul Web tramite Google Search. Il 21 maggio 2012 Gmail ha migliorato la funzionalit\u00e0 di ricerca con l'utilizzo di previsioni per il completamento automatico, sfruttando le email degli utenti. Come per la ricerca sul Web, la funzionalit\u00e0 di ricerca di Gmail non consente la ricerca di frammenti di parole (conosciuta anche come 'ricerca di sottostringhe'), nonostante consenta di effettuare stemming su stringhe parziali (ad esempio, la ricerca di 'mese' restituir\u00e0 un'email che include il termine 'mesi').\nInterfaccia.\nGmail usa AJAX (precisamente l'AjaXSLT framework), usa le funzioni avanzate dei browser tramite JavaScript e usa delle scorciatoie tramite tasti predefiniti.\nVi \u00e8 una versione completamente HTML, priva dei vantaggi di JavaScript, che per\u00f2 risulta meno veloce della versione AJAX.\nContatti.\nGmail salva automaticamente i dettagli di un contatto quando un'email viene inviata a un destinatario sconosciuto. Se l'utente cambia, aggiunge o rimuove delle informazioni in un messaggio di posta elettronica come ad esempio il nome, durante la composizione di un messaggio, viene automaticamente aggiornata la rubrica, a meno che l'utente stia usando la versione base HTML. Quando un utente inizia a digitare nei campi A, CC o CCN viene visualizzato un elenco con i relativi contatti, con il loro nome e l'indirizzo principale di posta elettronica. Maggiori informazioni, tra cui indirizzi email alternativi, possono essere aggiunti alla pagina Contatti. Tali contatti possono anche essere aggiunti a un gruppo, il che rende pi\u00f9 facile l'invio di posta elettronica a un gruppo di destinatari. Pu\u00f2 essere aggiunta un'immagine ai contatti, che apparir\u00e0 ogni volta che il mouse viene posizionato sopra il nome del contatto.\nI contatti possono essere importati da Outlook, Eudora, Hotmail, Yahoo! Mail, orkut e da qualsiasi altro elenco di contatti esportabile come file CSV. Gmail, inoltre, consente di esportare i contatti in formato CSV.\nComposizione.\nUn anno dopo il lancio di Gmail, \u00e8 stato introdotto il Rich text format, che consente di definire le dimensioni dei caratteri, il colore e l'allineamento, come pure di inserire elenchi numerati o puntati.\nInoltre \u00e8 presente una funzione di salvataggio automatico, un sistema per evitare la perdita di dati in caso di crash del browser o di altri errori. Durante le composizione di un messaggio, una copia di questo e degli allegati viene salvata automaticamente. I messaggi vengono salvati una volta al minuto, il tempo pu\u00f2 per\u00f2 variare in base alla dimensione del messaggio.\nGmail incoraggia il top-posting posizionando il cursore sopra il testo citato nelle risposte. Se i messaggi ricevuti rispettano questa struttura Gmail li visualizza mostrando solo il testo aggiunto e posizionandoli in modo cronologico.\nSicurezza.\nPer un periodo di tempo Gmail ha utilizzato una connessione non crittografata per recuperare i dati degli utenti, crittografando solo la connessione utilizzata per la pagina di accesso. Tuttavia, sostituendo l'URL codice_1 con codice_2, gli utenti erano in grado di forzare Gmail a utilizzare una connessione sicura, riducendo il rischio di intercettazione delle informazioni sull'utente, come email e contatti, che sono trasmesse sotto forma di testo semplice come dati di JavaScript nel codice sorgente della pagina. A partire da luglio 2008 era possibile configurare Gmail per l'accesso esclusivamente via HTTPS attraverso le impostazioni, evitando qualsiasi accesso non sicuro tramite HTTP. L'accesso con POP3 e IMAP utilizza la tecnologia Transport Layer Security o TLS. Attualmente Gmail utilizza una connessione HTTPS sicura in maniera predefinita.\nNonostante i client di email come Mozilla Thunderbird utilizzino la tecnologia TLS durante l'invio di email, la stessa tecnologia non \u00e8 utilizzata quando l'email \u00e8 inviata dai server di Gmail ai mail exchanger del dominio destinatario, a meno che non sia supportata, quindi in alcuni passaggi il messaggio email dell'utente pu\u00f2 venire comunque trasmesso sotto forma di testo semplice non crittografato.\nIl 20 marzo 2014 Google ha annunciato l'implementazione di un potenziamento della sicurezza generale di Gmail in risposta alle rivelazioni sulla privacy di Edward Snowden del 2013. Verr\u00e0 utilizzata una connessione HTTPS crittografata per l'invio e il ricevimento di tutte le email di Gmail e \"ogni singolo messaggio email inviato o ricevuto, il 100% dei messaggi, viene crittografato durante il trasferimento interno\" attraverso i sistemi aziendali.\nIntorno al 2007, Gmail ha avuto importanti problemi di sicurezza che hanno permesso la compromissione completa di un account tramite le vulnerabilit\u00e0 di Cross-site scripting che interessavano la homepage di google.com o la diffusione di informazioni attraverso un file memorizzato sul server di Google che includeva tutti i contatti email dell'utente attualmente connesso. Il problema di vulnerabilit\u00e0 \u00e8 stato velocemente risolto dopo la divulgazione iniziale su Internet.\nGmail offre filtri per lo spam: il sistema elimina automaticamente i messaggi contrassegnati come spam dopo 30 giorni. Gli utenti possono disabilitare il sistema di filtraggio dello spam creando una regola per eludere il filtro anti spam per tutti i messaggi. Gli utenti POP3 possono solo controllare manualmente la cartella Spam tramite l'interfaccia Web, poich\u00e9 \u00e8 possibile recuperare tramite POP3 solo le email inviate a Posta in arrivo, un limite tecnico del POP3. Nel 2008, circa il 75% delle email inviate ad account Gmail \u00e8 stato filtrato come spam.\nGli indirizzi IP degli utenti di Gmail che utilizzano l'interfaccia Web sono mascherati al fine di proteggerne la sicurezza, una decisione precoce di Paul Buchheit.\nGmail effettua automaticamente la scansione di tutte le email in arrivo e in uscita alla ricerca di virus negli allegati. Se viene trovato un virus in un allegato che il lettore sta cercando di aprire, Gmail cercher\u00e0 di rimuovere tale virus e di aprire l'allegato ripulito. Gmail inoltre effettua la scansione di tutti gli allegati in uscita e impedir\u00e0 l'invio del messaggio nel caso in cui sia stato trovato un virus. Gmail non consente agli utenti di inviare o ricevere file eseguibili o archivi che contengono file eseguibili.\nIl 5 giugno 2012 \u00e8 stata introdotta una nuova funzionalit\u00e0 al fine di proteggere gli utenti da attacchi sponsorizzati da uno stato. Ogni volta che l'analisi di Google indica che un governo ha tentato di compromettere un account, Gmail visualizzer\u00e0 una notifica con il messaggio \"Attenzione: si ritiene che degli attacchi sponsorizzati da uno stato stiano tentando di compromettere l'account o il computer\".\nGoogle ha la facolt\u00e0 di terminare un account Gmail dopo nove mesi di inattivit\u00e0 (a partire dal 2008). Altri servizi di Web mail hanno tempi diversi, spesso pi\u00f9 ridotti, per indicare un account come non attivo. Yahoo! Mail disattiva gli account non utilizzati dopo dodici mesi.\nVerifica a due passaggi.\nGmail supporta la verifica a due passaggi, un tipo di autenticazione a due fattori. Dopo aver abilitato l'opzione, agli utenti \u00e8 richiesto di verificare l'identit\u00e0 utilizzando un secondo metodo dopo aver immesso il nome utente e la password all'accesso con un nuovo computer. Solitamente, gli utenti immettono un codice a 6 caratteri inviato ai loro telefoni tramite messaggio di testo o chiamata vocale. Gli utenti possono inoltre configurare un'applicazione per dispositivi portatili compatibile, come Google Authenticator, al fine di generare codici, anche in assenza di servizio cellulare.\nIl 21 ottobre 2014 Google ha annunciato l'integrazione del fattore U2F (Universal Second Factor) nel browser Chrome, che consentiva l'utilizzo di una chiave di sicurezza fisica per la verifica a due passaggi. Gli utenti possono scegliere la chiave di sicurezza U2F come metodo principale di verifica a due passaggi, anzich\u00e9 doversi affidare a codici di verifica inviati tramite SMS o generati sui propri telefoni. Paragonata ai codici a 6 caratteri, la chiave di sicurezza offre una protezione migliore contro il phishing ed elimina la necessit\u00e0 di un dispositivo portatile.\nBlocco di 24 ore.\nSe un algoritmo rileva ci\u00f2 che Google definisce \"un utilizzo anomalo, sintomo che l'account potrebbe essere stato compromesso\", l'account pu\u00f2 essere bloccato automaticamente da 1 minuto a 24 ore, in base al tipo di attivit\u00e0 rilevata. Un motivo elencato per un blocco pu\u00f2 includere:\nPedopornografia su Gmail.\nGoogle combatte la pedopornografia utilizzando i server di Gmail congiuntamente al National Center for Missing &amp; Exploited Children (NCMEC) per trovare bambini vittime di abusi nel mondo. In collaborazione con il NCMEC, Google crea un database di immagini pedopornografiche. A ciascuna immagine viene assegnato un valore numerico univoco conosciuto come hash. Google quindi esegue una scansione di Gmail alla ricerca degli hash univoci. Se vengono individuate immagini sospette Google lo riferisce alle autorit\u00e0.\nIndirizzi.\nGmail supporta indirizzi con il simbolo \"+\". I messaggi possono essere inviati a un indirizzo nel formato codice_3, dove codice_4 pu\u00f2 essere qualunque stringa e arrivano all'indirizzo codice_5. Questo permette agli utenti di registrasi con alias differenti da servizi e filtrare facilmente i messaggi. Tuttavia molti servizi non supportano indirizzi con il simbolo \"+\".\nDiversamente da altri provider come Yahoo e Hotmail, i server Gmail omettono l'indirizzo IP del mittente dall'intestazione dell'email. In questo modo, \u00e8 difficile una localizzazione geografica del mittente. Molti client di posta elettronica (Outlook e via web, Yahoo, Gmail, Hotmail) offrono un'opzione per visualizzare l'indirizzo IP del \"sender\", che \u00e8 l'ultimo nell'elenco delle voci \"received from\". Ogni server, per il quale transita un'email, aggiunge un valore \"received from\", dove il primo di questi \u00e8 il server Gmail.\nGmail permette agli utenti di aggiungere email di altri account da utilizzare come mittente dei messaggi in uscita. Un sistema di verifica viene eseguito per verificare che l'utente sia proprietario dell'indirizzo prima che venga aggiunto. Con lo stesso sistema pu\u00f2 essere aggiunto un indirizzo con il \"+\" citato sopra. Gli indirizzi aggiunti possono essere impostati come predefiniti.\nQuando si usa questa funzione, l'indirizzo appare nel campo \"From:\", l'account Gmail \u00e8 facilmente visualizzabile, infatti viene aggiunto al campo \"Sender:\". Normalmente le risposte vengono indirizzate all'indirizzo indicato nel campo \"From:\", \u00e8 per\u00f2 possibile che alcuni software visualizzino l'indirizzo \"Sender:\" e che inviino le risposte a quest'ultimo.\nDal 30 luglio 2009, in seguito alle numerose richieste degli utenti, \u00e8 possibile impostare anche i server SMTP degli indirizzi aggiuntivi; in questo modo le mail vengono effettivamente inviate dai server degli altri account e nella sorgente della mail non c'\u00e8 alcuna traccia dell'indirizzo Gmail.\n\u00c8 possibile impostare un \"Reply-to:\" per ogni indirizzo.\nGmail non riconosce i punti del nome utente, e li ignora Per questa ragione l'account codice_5 riceve anche le mail inviate a codice_7, codice_8, ecc.. Anche questa funzione pu\u00f2 essere sfruttata per filtrare i messaggi in entrata. Quando si accede all'account bisogna usare il nome utente indicato alla registrazione senza aggiungere o togliere punti. Questa funzione non \u00e8 valida per gli account Gmail di Google Apps.\nFunzionano anche gli indirizzi del dominio \"googlemail.com\" quindi l'account codice_5, riceve anche le mail inviate all'indirizzo codice_10.\nMail fetcher.\nGmail ha anche una funzione chiamata Mail fetcher, che permette agli utenti di aggiungere 5 account POP3 dai quali Gmail scaricher\u00e0 automaticamente i messaggi di posta elettronica. La configurazione \u00e8 relativamente semplice e offre molte opzioni. Attualmente non vengono supportati account IMAP.\nIntegrazione di altri prodotti.\nGoogle Talk, \u00e8 un servizio di messaggistica istantanea, \u00e8 accessibile tramite un'interfaccia Web integrata in Gmail, ma anche tramite un software che permette anche delle chiamate vocali. Vi sono altre versioni Web, come quella che si integra con la barra laterale dei browser. I messaggi vengono salvati nell'account Gmail nella cartella \"Chats\" e i messaggi inviati agli utenti non in linea e i messaggi audio vengono inviati via email.\nAltri servizi integrati con Gmail sono:\nCompatibilit\u00e0.\nGmail funziona su qualunque computer con uno dei seguenti browser: Internet Explorer 5.5+, Google Chrome, Mozilla Application Suite 1.4+, Firefox 0.8+, Safari 1.2.1+, K-Meleon 0.9+, Netscape 7.1+ e Opera 9+. Gmail funziona anche con AOL 9.0, vi sono per\u00f2 problemi con le versioni pi\u00f9 recenti del browser. Anche se non ufficialmente, funziona anche Konqueror se si identifica come Firefox 1.5+.\nPer avere le funzionalit\u00e0 avanzate della versione pi\u00f9 recente \u00e8 necessario Internet Explorer 7 o Firefox 2.0. La nuova versione permette di chattare su AIM, avere le etichette colorate, chattare in gruppi e simili funzioni.\nIn alcuni casi \u00e8 necessario utilizzare l'interfaccia in lingua inglese per avere accesso alle ultime novit\u00e0.\nLa versione \"HTML\" permette di accedere a utenti con: Internet Explorer 4.0+, Netscape 4.07+, Opera 6.03+ e utenti con JavaScript disattivo.\nGmail \u00e8 disponibile anche in versione Java per cellulari e in una versione accessibile via WAP.\nFunziona anche con PlayStation Portable e PlayStation 3, Nintendo Wii e Nintendo DS ma non ufficialmente.\nSono inoltre disponibili applicazioni per sistemi Symbian, Android e iOS, pubblicato da Google stesso, per la gestione della posta tramite smartphone.\nGmail \u00e8 accessibile anche tramite client POP3/SMTP e IMAP.\nLingue supportate.\nGmail \u00e8 disponibile in 40 lingue, la versione in inglese americano permette di avere delle funzioni pi\u00f9 avanzate.\nLe lingue disponibili sono:\narabo, bulgaro, catalano, croato, ceco, danese, olandese, estone, finlandese, francese, tedesco, greco, ebraico, hindi, ungherese, islandese, indonesiano, italiano, giapponese, coreano, lettone, lituano, polacco, portoghese, rumeno, serbo, cinese semplificato, slovacco, sloveno, spagnolo, svedese, tagalog, tailandese, cinese tradizionale, turco, inglese britannico, inglese americano, ucraino e vietnamita.\nGoogle Apps e marchio aziendale.\nIl 10 febbraio 2006 Google ha presentato \"Gmail For Your Domain\". Tutte le societ\u00e0 che hanno partecipato ai beta test hanno avuto la possibilit\u00e0 di utilizzare Gmail con i propri domini. Da allora, Google ha sviluppato Google Apps, che include versioni personalizzabili di Google Calendar, Google Page Creator e altro. La gamma di edizioni disponibili lo rende un prodotto per grandi e piccole aziende.\nGoogle Apps Partner Edition, un servizio destinato agli ISP (fornitori di servizi Internet) e ai portali, fornisce account Gmail personalizzabili in base al marchio aziendale, oltre ad altri servizi di Google (come Calendar e Documenti).\nTemi.\nA partire dal 19 novembre 2008 Gmail supporta l'utilizzo di temi. Attualmente ci sono 31 temi, che spaziano dai colori naturali a temi con disegni, immagini e sfondi.\nInoltre si possono creare temi personalizzati di vari colori o impostare quelli preesistenti sulla propria localit\u00e0 (che siano citt\u00e0 o piccoli paesini).\nApplicazioni.\nGoogle ha sviluppato una serie di applicazioni per aumentare le potenzialit\u00e0 di Gmail:\nServer.\nGmail viene eseguito su server Google GFE/1.3, con sistema operativo Linux\nLa tutela della privacy.\nLe policy di Google riguardo al trattamento dei dati \nVi \u00e8 la possibilit\u00e0 che l'eliminazione dei messaggi dalla propria casella Gmail non comporti la contestuale cancellazione fisica di tali messaggi dal server: i messaggi \"eliminati\" non sono pi\u00f9 visibili all'utente e nelle pagine di informazioni sul servizio, ma Google si impegna a sforzarsi di rimuovere dai propri sistemi le relative informazioni \u00abin tempi realistici\u00bb e \u00abentro un massimo di 60 giorni\u00bb.\nRiconoscimenti.\nGmail \u00e8 stato classificato al secondo posto del \"\"100 migliori prodotti del 2005\" del magazine \"PC World\", dietro Mozilla Firefox.\nGmail ha anche ricevuto una \"Menzione d'onore\" del \"Bottom Line Design Awards 2005\"\".\nDispute sul marchio.\nGermania.\nIl 4 luglio 2005 Google ha annunciato che \"Gmail Deutschland\" verr\u00e0 rinominato in \"Google Mail\". Tramite la localizzazione dell'indirizzo IP del visitatore, se viene stabilito che l'utente si collega dalla Germania viene reindirizzata sul dominio codice_11, gli utenti avranno cos\u00ec un indirizzo con questo dominio. Gli utenti tedeschi che desiderano un indirizzo codice_12 devono usare un proxy. Gli utenti registrati prima del cambiamento continuano ad avere accesso al vecchio indirizzo.\nLa disputa sul marchio in Germania \u00e8 tra Google e Daniel Giersch. Daniel Giersch \u00e8 proprietario di una ditta chiamata \"G-Mail\" che fornisce servizi di stampa di posta elettronica, che vengono inviati tramite posta ordinaria ai clienti. Il 30 gennaio 2007, l'Ufficio per l'armonizzazione nel mercato interno ha dato ragione a Giersch.\nIn occasione del 1\u00ba aprile 2007, Google si prende gioco di G-Mail annunciando l'introduzione di un servizio chiamato \"Gmail Paper\", che consentirebbe tramite un'icona in Gmail di far stampare e recapitare una copia cartacea delle proprie email.\nDal 19 giugno 2008 l'URL gmail.com non \u00e8 pi\u00f9 deviato sul servizio Google Mail per chi ha un ip tedesco, invece viene visualizzato un breve messaggio di spiegazione.\nPolonia.\nNel febbraio 2007 Google ha depositato un'azione legale contro i proprietari di gmail.pl, un gruppo di poeti conosciuti come \"Grupa M\u0142odych Artyst\u00f3w i Literat\u00f3w\" (letteralmente, \"Gruppo di Giovani Artisti e Scrittori\").\nRegno Unito.\nIl 19 ottobre 2005 la versione britannica di Gmail \u00e8 anch'essa stata convertita \"Google Mail\", perch\u00e9 \"Gmail\" \u00e8 gi\u00e0 un marchio registrato di un'altra compagnia. Come per la versione tedesca viene utilizzato il dominio codice_11, ma con alcuni espedienti \u00e8 possibile avere un indirizzo codice_12.\nIl 4 maggio 2010 Google ha annunciato che il servizio torner\u00e0 a chiamarsi Gmail nel Regno Unito e a usare indirizzi @gmail.com.\nCina continentale.\nUna compagnia IT chiamata codice_15 fornisce indirizzi con questo dominio nella Cina continentale.\nFederazione Russa.\nUn servizio di webmail gratuito chiamato gmail.ru \u00e8 proprietario del marchio \"GMail\" in Russia. Gmail.ru \u00e8 stato creato il 27 gennaio 2003."}
{"id": "48696", "revid": "1632387", "url": "https://it.wikipedia.org/wiki?curid=48696", "title": "Sebastiano Vassalli", "text": "Biografia.\nNato a Genova nel 1941 da madre toscana e padre lombardo, si trasferisce in giovane et\u00e0 a Novara.\nSi \u00e8 laureato in Lettere a Milano, discutendo con Cesare Musatti una tesi su \"La psicanalisi e l'arte contemporanea\"; suo controrelatore \u00e8 stato Gillo Dorfles. Vassalli, dagli anni sessanta e settanta si dedica all'insegnamento e alla ricerca artistica della Neoavanguardia, partecipando al Gruppo 63. Successivamente si rivolge alla letteratura, in particolare alla narrazione e al romanzo storico, impegnandosi in una \"investigazione letteraria delle radici e dei segni di un passato che illumini l'inquietudine del presente e ricostruisca il carattere nazionale degli italiani\". Ha scritto per \"la Repubblica\", \"La Stampa\" ed \u00e8 stato opinionista del \"Corriere della Sera\".\nNegli anni ottanta si trasferisce a Bolzano come inviato di \"Panorama mese\". I suoi reportage sono spesso critici con la situazione dell'Alto Adige post-\"pacchetto di autonomia\". Vassalli denuncia quello che verr\u00e0 definito il \"disagio degli italiani\", venendo considerato un nazionalista dai locali e avversato anche da parte dello schieramento politico italofono, tra cui i Verdi. Il primo libro sulla questione \u00e8 \"Sangue e suolo\", del 1985. A trent'anni di distanza segue \"Il Confine\" (2015), in cui riconosce che \"i due gruppi sono destinati a convivere\" e che \"Serve chiudere i conti con la storia, superarla una volta per tutte, passando dal presente e andando verso il futuro\".\nSulla vita di Vassalli, isolatosi negli anni della maturit\u00e0 in una casa in mezzo alle risaie novaresi dove era solito condurre un'esistenza schiva e austera, \u00e8 stata pubblicata nel 2010 un'autobiografia-intervista intitolata \"Un nulla pieno di storie. Ricordi e considerazioni di un viaggiatore\". \n\u00c8 morto a Casale Monferrato il 26 luglio 2015 all'et\u00e0 di 73 anni per un tumore inoperabile.Gli sono stati tributati funerali civili e la sua salma \u00e8 stata cremata presso il Cimitero urbano di Novara.\nOpera letteraria.\nL'opera di Vassalli si distingue per il profondo lavoro di ricerca storica, per lo pi\u00f9 riferita all'evoluzione delle componenti sociali (religione, politica, differenze di genere ecc.); i romanzi dell'autore, infatti, sono ambientati in un determinato contesto storico (Medioevo, Controriforma, Ventennio fascista, Sessantotto italiano), o in un ipotetico futuro e l'occhio dello scrittore si dedica a costruire intorno ai personaggi del libro una rappresentazione realistica della societ\u00e0 da usare come base per un confronto con la societ\u00e0 attuale.\nSebastiano Vassalli ha scritto anche testi poetici, ed \u00e8 stato tradotto in varie lingue (\u00e8 presente ne \"Le Printemps italien\", prima antologia della poesia italiana post-neoavanguardia, a cura di J.Ch. Vegliante, Paris, A.P. 1977).\nNelle opere di Vassalli \u00e8 inoltre possibile trovare una forte componente territoriale: il Piemonte \u00e8 spesso la cornice delle vicende narrate e in particolare la pianura novarese. Il territorio vive la vicenda e molto spesso evolve con essa (ad esempio, la citt\u00e0 *** in \"Archeologia del presente\" o in \"Cuore di pietra\", identificabile in Novara, o Zardino in \"La Chimera\"), fino a \"Terre selvagge\" ambientato nel periodo dell'antica Roma. L'amore di Vassalli per il Piemonte e il Novarese \u00e8 testimoniato anche dal libro fotografico \"Il mio Piemonte\" e da \"Terra d'acque\". Esistono anche itinerari sulle orme delle sue opere (raccolti in \"Nella pianura delle storie di Sebastiano Vassalli. Itinerari letterari novaresi nella terra d'acque narrata dall'autore della \"Chimera\"\", a cura di Roberto Cicala, Interlinea-ATL Novara, Novara 2013).\nL'autore ha dedicato un romanzo, \"La notte della cometa\", e successivamente un libretto d'ambientazione natalizia (\"Natale a Marradi\"), alla vita del poeta Dino Campana, svelandone gli aspetti pi\u00f9 oscuri, compreso il suo rapporto con Sibilla Aleramo.\nCi\u00f2 che \u00e8 interessante nella sua opera \u00e8 la capacit\u00e0 di rappresentare in forma estremamente semplice ed efficace il carattere dei personaggi, fissandone gli elementi che permangono al di l\u00e0 del trascorrere del tempo. Questo aspetto, assieme all'accuratezza storica, d\u00e0 all'opera di Vassalli una valenza fortemente pedagogica ed etica, sovranazionale, tanto che le sue opere sono studiate nelle scuole, nelle universit\u00e0 e tradotte nelle maggiori lingue del mondo.\nPremi e collaborazioni.\nSebastiano Vassalli ha vinto i maggiori premi letterari italiani, tra cui il premio Strega e il Selezione Campiello con \"La chimera\", dopo la quale ha rifiutato di partecipare a premi letterari, acconsentendo soltanto di ritirare alcuni riconoscimenti alla carriera, come il premio \"Citt\u00e0 di Arona - Gian Vincenzo Omodei Zorini\" nel 2007, il premio Graziosi/Terra degli aironi nel 2008, il premio Pavese nel 2013 e il premio Flaiano nel 2014. Nel 2015 gli \u00e8 stato conferito il Premio Campiello alla carriera, riconoscimento che la Fondazione Campiello attribuiva per la prima volta. Le case editrici con cui ha collaborato maggiormente sono Einaudi, dal 1968 e per oltre cinquant'anni, Rizzoli, dove nel 2014 ha ripubblicato la nuova edizione del suo capolavoro \"La chimera\", e Interlinea edizioni di Novara. Faceva parte del comitato scientifico del Centro Novarese di Studi Letterari, di cui era socio onorario e al quale ha donato il suo archivio e la sua biblioteca."}
{"id": "48702", "revid": "30610", "url": "https://it.wikipedia.org/wiki?curid=48702", "title": "Irvin Kershner", "text": "Alcune delle altre opere per le quali \u00e8 noto sono \"Occhi di Laura Mars\", \"Robocop 2\" e \"Mai dire mai\" (uno dei pochi film non ufficiali della serie di James Bond).\nBiografia.\nInizi.\nNato nel 1923 a Filadelfia da una famiglia ebraica, Kershner studia fin da giovane la musica (impara a suonare il violino, la viola, e a comporre), una delle attivit\u00e0 pi\u00f9 importanti della sua giovinezza. Frequenta in seguito la \"Temple University - Tyler School of Fine Arts\". Si trasferisce poi a New York, dove collabora con il pittore Hans Hofmann, e a Los Angeles, dove studia fotografia all\"'Art Center College of Design\".\nLa sua carriera cinematografica incomincia alla scuola di cinema della University of Southern California, dove insegna fotografia e contemporaneamente segue il corso di cinema di Slavko Vorkapi\u0107. In quel periodo Kershner accetta un lavoro da fotografo per la sezione cinematografica del dipartimento di stato, che gli assegna dei documentari, di cui cura la regia e la fotografia, in Iran, Grecia e Turchia.\nMa la sua carriera avrebbe raggiunto il successo prima con la regia televisiva, dirigendo episodi di note serie televisive come \"Peyton Place\" e \"Philip Marlowe\", poi cinematografica, un'attivit\u00e0 incominciata nel 1958 e proseguita fino agli anni 90. I suoi primi film pi\u00f9 famosi sono \"La vendetta dell'uomo chiamato Cavallo\" del 1976 con Richard Harris e \"Occhi di Laura Mars\" del 1978 con Faye Dunaway e Tommy Lee Jones.\nNel 1977 dirige il film TV \"I leoni della guerra\" nominato per nove Emmy Awards.\nL'Impero colpisce ancora.\nKershner \u00e8 per\u00f2 conosciuto principalmente per aver diretto \"L'Impero colpisce ancora\", da molti giudicato il miglior film di \"Guerre stellari\".\nGeorge Lucas vessato dalla supervisione del suo impero in costante crescita, dalla riorganizzazione della LucasFilm fino alla creazione di nuove imprese, decise di non dirigere il film, preferendo ricoprire il ruolo del produttore esecutivo. Il produttore Gary Kurtz descrisse quel periodo di ricerca come un momento stressante, perch\u00e9 \u00abLa percezione comune \u00e8 quella per cui se un sequel funziona \u00e8 merito del regista originale, se invece fallisce \u00e8 colpa tua\u00bb. Dopo aver preso in considerazione vari nomi (tra cui un giovane Paul Verhoeven), Lucas e Kurtz dopo aver visto \"Occhi di Laura Mars\", offrirono il posto a Kershner, che era gi\u00e0 stato professore di Lucas ed era particolarmente apprezzato per la sua capacit\u00e0 di esplorazione dei personaggi, una caratteristica fondamentale per il secondo capitolo della saga nelle intenzioni di Lucas. Kershner rifiut\u00f2, credendo che nessuno avrebbe mai potuto realizzare un film migliore di \"Guerre stellari\", ma dopo l'insistenza dell'ex-allievo e del suo stesso agente, accett\u00f2 l'ingaggio imponendo l'assoluta libert\u00e0 creativa nel fare ci\u00f2 che riteneva fosse meglio per la pellicola durante le riprese, incluse eventuali riscritture. Lucas accett\u00f2 di buon grado, limitandosi a supervisionare gli effetti speciali. Sullo svolgimento del loro rapporto, l'artista Joe Johnston afferm\u00f2: \u00abPenso ci siano un sacco di cose che non sapremo della loro relazione professionale. Credo che George fosse occasionalmente frustrato con lo stile di Kershner. Si rifiutava di girare i totali, un peccato capitale nel manuale da regista di George\u00bb.\nPer Kershner \"L'Impero colpisce ancora\" avrebbe dovuto essere un film pi\u00f9 tetro, concentrato sulle psicologie dei personaggi: \u00abSentivo di aver bisogno di umorismo, ma non di gag. Sentivo di aver bisogno di una storia d'amore, ma non di smancerie, doveva essere tutto pi\u00f9 implicito. E sapevo di aver bisogno che qualcosa di potente accadesse nell'animo di Luke\u00bb. La pellicola, inoltre, avrebbe dovuto avere le caratteristiche del secondo atto di un dramma, in cui la situazione iniziale si complica e gli equilibri vengono meno. Kershner la defin\u00ec \u00abIl secondo movimento della sinfonia, per questo volevo che alcune cose rallentassero, che finisse in un modo che ti facesse venir voglia di sentire il vivace, il prossimo film, l'allegretto\u00bb. Per questo la sceneggiatura venne inoltre revisionata da Kershner durante le riprese: \u00abLavoro cos\u00ec a lungo sul copione che so cosa ci aspetta da una scena quando la giro. Ma quando giro il mio concetto cambia per via di quello che ho gi\u00e0 girato o capisco che quella scena non serve, che devo mostrare meglio un personaggio. Ci sono centinaia di considerazioni da fare prima di girare una scena\u00bb. Yoda, per esempio, veniva introdotto in maniera molto pi\u00f9 seriosa e fu Kershner a ideare la scena dell'incontro con Luke, in cui il maestro Jedi si comporta in maniera dispettosa. Ancora, la sequenza in cui Ian viene congelato nella grafite avrebbe dovuto avere un dialogo diverso: alla dichiarazione d'amore di Leila avrebbe dovuto rispondere \u00abTi amo anch'io\u00bb, ma il regista cap\u00ec che la battuta non era adeguata al personaggio. Dopo un colloquio privato con Kershner, Ford elabor\u00f2 il serafico commento \u00abLo so\u00bb, ritenuto da Lucas \u00abUna battuta della quale la gente avrebbe riso\u00bb, salvo poi convincersi della bont\u00e0 della scena grazie a una proiezione con un pubblico di prova.\nIl film presenta per la prima volta il malvagio imperatore Palpatine, interpretato originariamente dalla moglie del truccatore Rick Baker pesantemente truccata sovrapponendo alla faccia della donna gli occhi di uno scimpanz\u00e9, per renderla pi\u00f9 aliena e inquietante. La regia di Kershner si sofferma spesso sui volti degli attori, Kershner affermer\u00e0: \u00abMi piace riempire il telaio con le facce dei personaggi. Non c'\u00e8 niente di pi\u00f9 interessante del panorama del volto umano\u00bb, inoltre utilizza inquadrature di piccole cose o oggetti in qualche modo importanti e riprese zoomate. Va inoltre ricordato a questo proposito il lavoro svolto dal direttore della fotografia Peter Suschitzky, i cui lavori sono considerati tra i pi\u00f9 impressionanti, per l'uso della luce, dei colori vibranti e dei grandangoli. Il regista canadese David Cronenberg, a cui fu offerto di dirigere \"Il ritorno dello Jedi,\" ha affermato pi\u00f9 volte che il lavoro di Suschitzky in \"L'Impero colpisce ancora\" lo ha reso il miglior film di fantascienza che abbia mai visto.\nUltimi lavori.\nDopo \"Guerre stellari\", Kershner lavor\u00f2 in svariate produzioni cinematografiche e televisive, dirigendo tra gli altri \"Mai dire mai\" del\" \"1983, l'ultimo James Bond con Sean Connery e \"Robocop 2\", e lavorando a nuovi progetti, nell'ambito della fotografia e del cinema.\nKershner spos\u00f2 Jean W. Staude, cugina di Angela Terzani Staude, moglie del giornalista e scrittore italiano Tiziano Terzani.\n\u00c8 scomparso nel 2010 dopo una lunga malattia all'et\u00e0 di 87 anni."}
{"id": "48703", "revid": "123235852", "url": "https://it.wikipedia.org/wiki?curid=48703", "title": "Richard Marquand", "text": "Biografia.\nMarquand nacque a Cardiff, da Rachel E. Rees e Hilary Marquand, membro del parlamento inglese. Frequent\u00f2 la \"Emanuel School\", l'universit\u00e0 d'Aix-Marseille, a Marsiglia e il King's College, a Cambridge. Nel 1970, inizi\u00f2 a sceneggiare e dirigere film per la televisione e il cinema, tra cui \"La cruna dell'ago\" (1981) e \"Doppio taglio\" (1985).\nMarquand fu poi scelto da George Lucas, che lo not\u00f2 dopo aver visto \"La cruna dell'ago\", per dirigere l'episodio finale della saga fantascientifica \"Guerre stellari - Il ritorno dello Jedi\". Marquand \u00e8 stato l'unico regista non americano a dirigere un film di \"Guerre stellari\".\nNel 1987, Marquand diresse \"Hearts of Fire\", film incentrato sull'icona della musica Bob Dylan. Il film fu accolto tiepidamente da critica e pubblico, e fu riciclato come direct-to-video in gran parte del mondo (ad eccezione dell'Inghilterra, dove fu distribuito nei cinema). Nel 1987, Marquand mor\u00ec di ictus nel Kent, a 49 anni."}
{"id": "48704", "revid": "125140426", "url": "https://it.wikipedia.org/wiki?curid=48704", "title": "Papa Pio VIII", "text": "Biografia.\nFrancesco Saverio Maria Felice Castiglioni nacque il 20 novembre 1761 a Cingoli, Marca Anconitana (oggi regione delle Marche) e diocesi di Osimo e Cingoli (oggi diocesi di Macerata-Tolentino-Recanati-Cingoli-Treia, nella parte centrale dell'allora Stato Pontificio (oggi nella Repubblica Italiana). Discendente dal ramo cingolano del nobile casato dei Castiglioni, era il terzo degli otto figli del conte Ottavio Castiglioni e di sua moglie Sanzia Ghislieri.\nFormazione e ministero sacerdotale.\nNel 1773 entr\u00f2 al Nobil Collegio maschile con sede nel Palazzo Campana presso Osimo, sotto la guida dei gesuiti, dove ricevette gli ordini minori il 26 dicembre 1774. Nell'ottobre del 1776 si trasfer\u00ec presso il Pontificio collegio Montalto a Bologna, conseguendo il dottorato \"in utroque iure\" all'Universit\u00e0; qui \u00e8 stato ordinato suddiacono il 5 aprile 1783 e poi diacono il 20 dicembre seguente.\nSi trasfer\u00ec poi a Roma, dove ricevette l'ordinazione sacerdotale il 17 dicembre 1785 incardinandosi, ventiquattrenne, come presbitero della diocesi di Osimo e Cingoli. Nella capitale dello Stato Pontificio pass\u00f2 i tre anni seguenti a conseguire il perfezionamento, con una particolare attenzione al diritto canonico, sotto la direzione del canonista Giovanni Devoti, docente all'Universit\u00e0 degli Studi di Roma \"La Sapienza\". Nel 1786 \u00e8 stato anche nominato segretario della Commissione d'indagine sul Sinodo di Pistoia.\nTerminati gli studi, tra il novembre ed il dicembre del 1788 cominci\u00f2 il ministero pastorale. Mons. Devoti, gi\u00e0 suo insegnante e nominato vescovo di Anagni, il 30 marzo 1789 lo volle fortemente come suo vicario generale. Tra il maggio ed il giugno 1790 venne trasferito come vicario generale della diocesi di Fano, sotto la guida pastorale del futuro cardinale Antonio Gabriele Severoli. Dal 1795 al 1796 ottenne di poter tornare nella citt\u00e0 nat\u00eca come prevosto del Duomo di Cingoli, dedicandosi molto allo studio. Nel 1797 divenne vicario generale della Ascoli Piceno, retta dal cardinale Giovanni Andrea Archetti.\nMinistero episcopale.\nL'11 agosto 1800 papa Pio VII lo nomin\u00f2, trentottenne, vescovo di Montalto ed abate commendatario di Santa Maria in Montesanto; succedette al sessantottenne Francesco Antonio Marcucci, dimessosi per dedicarsi esclusivamente all'incarico di vicegerente della diocesi di Roma. Ricevette la consacrazione episcopale il 17 agosto seguente, nella chiesa dei Santi Domenico e Sisto a Roma, per imposizione delle mani del cardinale Giuseppe Maria Doria Pamphilj, segretario dei Memoriali, assistito dai co-consacranti monsignori Nicola Buschi, arcivescovo-vescovo di Ferentino, e Camillo Campanelli, arcivescovo titolare di Atene. Prese possesso della diocesi durante una cerimonia svoltasi presso la Cattedrale di Santa Maria Assunta a Montalto delle Marche il 29 settembre successivo. Il 17 agosto dello stesso anno venne anche nominato assistente al Soglio Pontificio.\nA causa del suo rifiuto di prestare il giuramento di fedelt\u00e0 a Napoleone re d'Italia, che il 2 aprile 1808 aveva conquistato la Marca Anconitana, il 14 luglio seguente, dopo aver affidato la sua diocesi al vicario generale, venne deportato a Pavia. Nel 1810 venne trasferito a Mantova, il 10 novembre 1813 era a Torino ed infine il 18 novembre a Milano. Dopo la caduta di Napoleone, fece ritorno a Montalto il 6 giugno 1813.\nCardinalato.\nPapa Pio VII lo cre\u00f2 e pubblic\u00f2 cardinale nel concistoro dell'8 marzo 1816, all'et\u00e0 di cinquantaquattro anni, come ricompensa per la sua risolutezza contro Napoleone; contestualmente lo trasfer\u00ec alla sede diocesana di Cesena, molto cara al pontefice in quanto sua citt\u00e0 natale. Gli vennero conferiti l'anello e la berretta l'11 marzo, mentre il 29 aprile gli venne assegnato il titolo presbiterale di Santa Maria in Traspontina. Prese possesso della diocesi durante una celebrazione successiva svoltasi presso la Cattedrale di San Giovanni Battista a Cesena.\nIl 4 agosto 1821 papa Pio VII lo nomin\u00f2, cinquantanovenne, Penitenziere Maggiore, il pi\u00f9 antico dicastero della Curia romana; succedette al cardinale Michele Di Pietro, deceduto il 2 luglio precedente. Il 13 agosto il papa lo promosse all'ordine dei cardinali vescovi assegnandogli la sede suburbicaria di Frascati, fino ad allora appannaggio del cardinale Bartolomeo Pacca, contestualmente trasferito alla sede suburbicaria di Porto e Santa Rufina e divenuto sottodecano del Collegio cardinalizio. Infine, il 14 novembre dello stesso anno il pontefice lo nomin\u00f2 anche prefetto della Congregazione dell'Indice dei libri proibiti, succedendo nuovamente al defunto cardinale Di Pietro.\nDopo la morte di papa Pio VII, prese parte al conclave del 1823, che si concluse con l'elezione al soglio pontificio del cardinale Annibale della Genga, vicario generale di Sua Santit\u00e0 per la diocesi di Roma, con il nome di Leone XII.\nIl Conclave del 1829.\nDopo la morte di papa Leone XII, prese parte al conclave del 1829, iniziato il 24 febbraio nel Palazzo del Quirinale a Roma con la partecipazione di 50 dei 58 porporati facenti parte del Collegio cardinalizio. Appoggiato dalla Francia, il 31 marzo 1829 venne eletto papa all'et\u00e0 di sessantasette anni come candidato di compromesso, anche per via della sua salute a dir poco cagionevole che lasciava presagire un pontificato breve. Prese il nome di Pio VIII in omaggio al suo venerato predecessore Pio VII, che lo aveva nominato vescovo e creato cardinale.\nPontificato.\nIl 5 aprile 1829 venne solennemente incoronato con il triregno, presso la Basilica di San Pietro in Vaticano, per imposizione delle mani del cardinale protodiacono Giuseppe Albani, Segretario di Stato di Sua Santit\u00e0. Il 24 maggio successivo prese possesso della Basilica di San Giovanni in Laterano, cattedrale della diocesi di Roma.\nNel corso del suo pontificato si preoccup\u00f2 di abolire il nepotismo, abbandonando anche la pratica dello spionaggio attuata dai predecessori, ed eman\u00f2 una lettera, la \"Litteris altero\", di condanna delle societ\u00e0 bibliche protestanti, che si occupavano di tradurre i testi biblici secondo gli studi moderni e di diffonderli, e delle associazioni segrete. Papa Castiglioni, formato alla scuola del cardinal segretario di stato Ercole Consalvi, d'idee relativamente aperte e liberali, si batt\u00e9 per promuovere la libert\u00e0 di culto dei cattolici in Inghilterra, riconobbe dopo la rivoluzione del 1830 il nuovo re di Francia Luigi Filippo I e dimostr\u00f2 moderazione nell'affrontare il problema dei matrimoni misti in Germania.\nAnche nella politica interna dello Stato della Chiesa il suo pontificato lanci\u00f2 alcuni segnali di apertura sia concedendo subito dopo l'elezione un'amnistia sia con l'adozione di alcune valide misure economiche. Durante il suo breve pontificato, Pio VIII scrisse una sola enciclica, la \"Traditi Humilitati Nostrae\" (il 24 maggio 1829). Debilitato dall'intenso lavoro e malato da tempo di gotta, mor\u00ec il mattino del 30 novembre 1830, dieci giorni dopo aver compiuto sessantanove anni, dopo un anno ed otto mesi di pontificato. Il 6 dicembre seguente, al termine dei solenni funerali, la salma venne sepolta nel loculo provvisorio all'interno della Basilica di San Pietro in Vaticano (oggi occupato dal monumento a San Pio X realizzato nel 1923); il 5 giugno 1846, dopo la morte del successore Gregorio XVI, la salma di Pio VIII venne traslata all'interno delle Grotte Vaticane.\nTeoria dell'avvelenamento.\nFin dalla sua elezione Pio VIII ebbe salute cagionevole. Nonostante ci\u00f2, le circostanze della sua morte dettero adito alla supposizione che fosse stato vittima di un avvelenamento. Il principe don Agostino Chigi, contemporaneo del papa e dignitario accreditato presso la corte pontificia, annot\u00f2 nel suo diario del giorno 2 dicembre 1830:\n\u00c8 stato uno dei rari casi in cui sia stata eseguita l'autopsia di un pontefice.\nCritiche di Gioacchino Belli.\nIl Belli, impietoso, cos\u00ec lo descrive (dando voce, come sempre, a un popolano) in un feroce sonetto in romanesco all'indomani della fumata bianca (1\u00ba aprile):\nConcistori per la creazione di nuovi cardinali.\nPapa Pio VIII durante il suo pontificato ha creato 6 cardinali nel corso di 3 distinti concistori.\nBeatificazioni e canonizzazioni del pontificato.\nDurante il suo pontificato, Pio VIII ha beatificato per equipollenza due servi di Dio e non ha canonizzato nessun beato.\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nFonti.\nParte di questo testo \u00e8 la traduzione dell'articolo presente sull'Enciclopedia Britannica del 1911 ora di pubblico dominio."}
{"id": "48705", "revid": "3732", "url": "https://it.wikipedia.org/wiki?curid=48705", "title": "Papa Pio VII", "text": "Biografia.\nVescovo e Cardinale.\nNacque a Cesena, penultimo figlio del conte Scipione Chiaramonti e di Giovanna Coronata Ghini, dei marchesi Ghini, nobile casato di Romagna, Conti, Patrizi di Cesena e di San Marino, Cavalieri di San Giovanni e Frieri dell'Ospedale di Santo Spirito. La madre, donna di profonda religiosit\u00e0, entrer\u00e0 in seguito tra le monache Carmelitane a Fano. Attraverso la famiglia della madre, inoltre, Barnaba era imparentato con Giovanni Angelico o Giannangelo Braschi, suo predecessore con il nome di Pio VI.\nAl contrario dei suoi fratelli, non complet\u00f2 gli studi nel Collegio dei nobili di Ravenna ma, all'et\u00e0 di 14 anni, entr\u00f2 nel monastero benedettino di Santa Maria del Monte nella sua citt\u00e0 natale, prendendo il nome di Gregorio. I suoi superiori, resisi conto delle capacit\u00e0 del giovane, lo inviarono prima a Padova e successivamente a Roma al collegio di Sant'Anselmo, nell'abbazia di San Paolo fuori le mura, perch\u00e9 si perfezionasse nello studio della teologia.\nDivenuto professore di teologia, cominci\u00f2 a insegnare nei collegi dell'ordine a Parma e a Roma. Nel febbraio 1775, con l'elezione a papa del concittadino Angelo Braschi, fu nominato priore dell'Abbazia benedettina di San Paolo a Roma. Il 16 dicembre 1782, Pio VI lo nomin\u00f2 vescovo di Tivoli. Il 14 febbraio 1785, per l'eccellente condotta tenuta in questa carica, ricevette la porpora cardinalizia e la cattedra vescovile di Imola.\nQui venne ricordato soprattutto per il suo carisma personale e per il suo amore per la cultura. Il Chiaramonti non faceva mistero di possedere nella sua biblioteca perfino l'Enciclopedia di d'Alembert. Del resto erano note le sue aperture alle idee moderne: nel 1797 suscit\u00f2 scalpore la sua omelia di Natale, pronunciata nella cattedrale di Imola, in cui sosteneva la conciliabilit\u00e0 del Vangelo con la democrazia: \u201cLa forma di Governo Democratico adottata fra di noi, o dilettissimi Fratelli, no non \u00e8 in opposizione colle massime fin qui esposte, n\u00e9 ripugna al Vangelo; esige anzi tutte quelle sublimi virt\u00f9, che non s'imparano che alla scuola di Ges\u00f9 Cristo, e le quali, se saranno da voi religiosamente praticate, formeranno la vostra felicit\u00e0, la gloria e lo splendore della nostra Repubblica\u201d..\nIl conclave.\nAlla morte di Pio VI il Sacro Collegio, convocato dal decano cardinal Giuseppe Albani, si riun\u00ec in conclave a Venezia sotto ospitalit\u00e0 austriaca, poich\u00e9 in quel periodo Roma era occupata dalle truppe francesi. Prima ancora che iniziasse il conclave la situazione politica a Roma era mutata. Il 19 settembre 1799 i francesi avevano abbandonato l'Urbe; il 30 settembre la citt\u00e0 era stata occupata dai napoletani, che avevano posto fine alla Repubblica Romana.\nI cardinali, appena 35, quasi tutti italiani, si riunirono il 30 novembre 1799 nel monastero di San Giorgio. Ben presto i voti si concentrarono su due candidati: il cardinale Alessandro Mattei, arcivescovo di Ferrara, antifrancese, e il cardinale Carlo Bellisomi, vescovo di Cesena, la cui posizione era pi\u00f9 conciliante. Passarono tre mesi interi senza che si delineasse una soluzione. Per uscire dallo stallo monsignor Ercole Consalvi, il segretario del conclave, propose un terzo candidato: il vescovo di Imola, Barnaba Chiaramonti. In poco tempo i voti si convogliarono su di lui. Anche il cardinale e arcivescovo francese Jean-Siffrein Maury ebbe un ruolo decisivo nella sua elezione.\nIl 14 marzo 1800 Chiaramonti fu eletto papa all'unanimit\u00e0. Risult\u00f2 scontata quindi la scelta del nome pontificale: decise, infatti, di chiamarsi Pio VII in onore del predecessore Pio VI, suo concittadino e grande amico a cui doveva la nomina a vescovo di Imola e la porpora cardinalizia. L'imperatore d'Austria chiese al nuovo pontefice la cessione delle Legazioni di Bologna, Ferrara, Imola e Ravenna. Pio VII rispose negativamente alle pretese imperiali; decise peraltro di conservare il titolo di vescovo di Imola. Francesco II, contrariato, viet\u00f2 l'incoronazione del papa nella basilica di San Marco. Pio VII fu incoronato nella basilica di San Giorgio Maggiore.\nIl nuovo pontefice si trattenne nel Veneto per alcuni mesi, durante i quali visit\u00f2 quasi tutte le chiese e ricevette l'omaggio di tutte le congregazioni religiose; durante tale periodo effettu\u00f2 una visita a Padova, dove era stato da giovane a Santa Giustina. Nonostante la contrariet\u00e0 dell'imperatore d'Austria, si impose a questi nel suo desiderio di indipendenza e di andare a Roma.\nIl pontificato.\nRelazioni con la Francia.\nFatta rotta da Venezia a Pesaro sulla fregata austriaca \"Bellona\", raggiunse la Citt\u00e0 eterna seguendo il percorso della via Flaminia. A Fano rese omaggio alle spoglie di sua madre nel convento di Santa Teresa. In luglio il pontefice fece finalmente il suo ingresso a Roma, accolto dalla nobilt\u00e0 romana e dal popolo in tripudio. Trov\u00f2 le casse dello Stato vuote: il poco che i francesi avevano lasciato era stato sperperato dai napoletani. In agosto nomin\u00f2 Ercole Consalvi, cui in gran parte doveva la tiara, cardinale diacono e Segretario di Stato. Nella scelta del nuovo segretario, Pio VII non si fece influenzare dalle potenze straniere, specialmente dall'Impero austriaco, che voleva fosse nominato un prelato di proprio gradimento. Il pontefice inizi\u00f2 a occuparsi alacremente delle riforme amministrative, divenute ormai improrogabili. Se gi\u00e0 prima della salita al soglio aveva dichiarato che la Chiesa non era incompatibile con la democrazia, nel primo anno di pontificato, il 1801, ordin\u00f2 con il motu proprio \"Le pi\u00f9 colte\" la liberalizzazione del settore agrario e di alcune antiche corporazioni, sia per venire incontro alle esigenze materiali della popolazione immiserita dagli anni dell'invasione francese, sia per riconoscere le richieste progressiste ormai diffuse in tutta Europa.\nLa sua attenzione si concentr\u00f2 subito dopo sullo stato di anarchia in cui versava la Chiesa francese la quale, oltre a essere travagliata dal vasto scisma causato dalla costituzione civile del clero, aveva a tal punto trascurato la disciplina che gran parte delle chiese era stata chiusa, alcune diocesi erano prive di vescovo mentre altre ne avevano addirittura pi\u00f9 di uno, e intanto il giansenismo e la pratica del matrimonio degli ecclesiastici si stavano diffondendo e fra i fedeli serpeggiava l'indifferenza se non, addirittura, l'ostilit\u00e0. Incoraggiato dal desiderio del Bonaparte di ristabilire il prestigio della Chiesa cattolica in Francia, Pio VII negozi\u00f2 il famoso Concordato del 1801, sottoscritto a Parigi il 15 luglio e successivamente ratificato il 14 agosto dello stesso anno. L'importanza di questo accordo fu tuttavia notevolmente stemperata dai cosiddetti \"articoli organici\", aggiunti dal governo francese l'8 aprile 1803.\nNel 1804 Napoleone inizi\u00f2 a trattare con il papa la propria formale e diretta investitura come imperatore. Dopo alcune esitazioni Pio VII si lasci\u00f2 convincere a celebrare la cerimonia nella cattedrale di Notre-Dame e a prolungare la sua visita a Parigi per altri quattro mesi ma, contrariamente alle sue aspettative, ne ricevette in cambio solo pochissime concessioni, peraltro di secondaria importanza. Ci\u00f2 nonostante le acclamazioni entusiastiche del popolo francese verso Chiaramonti, ovunque egli passasse, erano tante e tali che non solo Napoleone se ne infastid\u00ec moltissimo (e divenne pi\u00f9 scontroso con il pontefice), ma Pio VII cap\u00ec che la fede, in Francia, stava rinascendo davvero. Dopo essere rientrato a Roma il 16 maggio 1805 convoc\u00f2 il collegio cardinalizio e ai porporati present\u00f2 il viaggio come un\u2019esperienza complessivamente positiva.\nNonostante ci\u00f2 lo scetticismo prese presto il sopravvento quando Napoleone cominci\u00f2 a non rispettare il concordato del 1801, arrivando al punto di pronunciare d'autorit\u00e0 lui stesso l'annullamento del matrimonio del fratello Girolamo con la moglie, Elizabeth Patterson un'americana di Baltimora. La pressione della Francia mont\u00f2 cos\u00ec rapidamente che il 2 febbraio 1808 Roma fu occupata dal generale Miollis e, un mese pi\u00f9 tardi, le province di Ancona, Macerata, Pesaro e Urbino furono annesse al Regno d'Italia. Rotte le relazioni diplomatiche fra Napoleone e Roma, con un decreto emesso a Sch\u00f6nbrunn l'11 maggio 1809 l'imperatore annetteva tutti i territori dello Stato Pontificio all'Impero francese.\nIl papa prigioniero (1809-1814).\nIl 10 giugno 1809 su Castel Sant'Angelo veniva issata la bandiera francese. Pio VII tent\u00f2 un ultimo atto: pur senza nominare l'imperatore, emise una bolla di scomunica contro gli invasori. Per evitare un'insurrezione popolare antifrancese il generale Miollis, di propria iniziativa (come sostenne Napoleone in seguito), o pi\u00f9 probabilmente per ordine del generale Radet, prese in custodia il papa stesso.\n&lt;br&gt;Nella notte tra il 5 e il 6 luglio, scalate le mura e forzate le porte del Palazzo del Quirinale, i soldati francesi entrano nello studio del papa. Alle due di notte lo arrestarono e lo condussero cos\u00ec come si trovava dentro una carrozza gi\u00e0 pronta che, in gran segreto, part\u00ec per la Francia. Roma si accorse solo l'indomani che il papa aveva lasciato la capitale. Con il solo cardinale pro-Segretario di Stato Bartolomeo Pacca al suo fianco, il papa, in un caldo soffocante, fu trascinato senza alcun riguardo attraverso il Lazio e la Toscana. Non gli fu concesso di portarsi dietro nulla. Il 17 agosto, dopo 42 giorni di corsa, la carrozza raggiunse Savona.\nPoi segu\u00ec un lunghissimo percorso per poi ritornare nella citt\u00e0 ligure: il pontefice fu tradotto dapprima a Grenoble, in Savoia, poi fece tappa ad Avignone, quindi ad Arles e a Nizza. Infine, passando per il colle di Tenda, per Cuneo e Mondov\u00ec, giunse di nuovo a Savona.\nQuesta fu la citt\u00e0 prescelta da Napoleone per la prigionia del papa, il quale vi rimase in cattivit\u00e0 per quasi due anni. Il cardinale Pacca fu rinchiuso nel Forte di Fenestrelle in Piemonte. Fu subito chiesto al pontefice di convalidare l'investitura dei vescovi nominati da Napoleone: Pio VII oppose un deciso rifiuto. Quando i francesi scoprirono che il papa riceveva dei messaggi e riusciva a rispondere gli fu addirittura proibito di leggere e scrivere. Insieme al papa furono espulsi da Roma molti alti prelati, come per esempio il Maestro generale dei Domenicani Pio Giuseppe Gaddi, esiliato prima a Parigi e poi ad Auxerre (in Borgogna).\nDopo quasi due anni ininterrotti di prigionia fu estorta al pontefice la promessa verbale di riconoscere l'investitura dei vescovi francesi.\nNel maggio del 1812, con il pretesto che i britannici avrebbero potuto liberare il papa se egli fosse rimasto a Savona, Napoleone obblig\u00f2 il vecchio e infermo (a causa della febbre che lo affliggeva) pontefice a trasferirsi a Fontainebleau, vicino a Parigi; il viaggio lo prov\u00f2 al punto tale che, al passo del Moncenisio, gli fu impartita l'estrema unzione. Superato il pericolo e giunto in salvo a Fontainebleau fu alloggiato con tutti i riguardi nel castello per attendervi il ritorno dell'imperatore da Mosca.\nAppena rientrato Napoleone intavol\u00f2 immediatamente una serrata trattativa con il papa che, il 25 gennaio 1813, accett\u00f2 un concordato a condizioni tanto umilianti che non riusc\u00ec a darsi pace. Ma, essendogli stato concesso di consultarsi con i cardinali, tra cui Bartolomeo Pacca ed Ercole Consalvi, lo rigett\u00f2 tre giorni dopo. Comunic\u00f2 la sua decisione prima per iscritto all'imperatore (che la tenne segreta), poi, pubblicamente, il 24 marzo dello stesso anno. Nel mese di maggio, infine, os\u00f2 sfidare apertamente il potere dell'imperatore dichiarando nulli tutti gli atti ufficiali compiuti dai vescovi francesi.\nIl 19 ottobre 1813 Napoleone fu sconfitto a Lipsia. Di fronte alla penetrazione degli eserciti della Sesta coalizione in territorio francese Napoleone decise di fare ricondurre il suo prigioniero a Savona prima che lo liberassero gli alleati. Pio VII part\u00ec da Fontainebleau domenica 23 gennaio 1814 in forma privata, vestito da vescovo. Fu condotto a Nizza attraverso un percorso tortuoso per aggirare la valle del Rodano, dove il fermento antibonapartista era al culmine. Il lungo percorso del prigioniero si tramut\u00f2 in un trionfo: folle esultanti si accalcarono al passaggio dell'anziano pontefice attraverso il sud della Francia. Il 16 febbraio Pio VII giunse a Savona. Fu qui, forse, che gli fu data la notizia che Roma era stata liberata dal dominio francese.\nIl precipitare degli eventi e l'abdicazione del 17 marzo indussero Napoleone a liberarlo definitivamente. Il generale ordin\u00f2 che il papa fosse condotto a Bologna, ove fece il suo ingresso il 31 marzo, dopo cinque anni di prigionia. Dopo avere celebrato la Pasqua a Imola, sua antica citt\u00e0 episcopale, si diresse a Forl\u00ec: gli abitanti gli tributarono un'accoglienza trionfale, tanto che autorit\u00e0 e popolo, impazienti di vederlo, gli andarono incontro fuori delle mura. Entrato in citt\u00e0 il papa accett\u00f2 l'ospitalit\u00e0 del vescovo Andrea Bratti, con ci\u00f2 perdonandogli il fatto che, nonostante l'opposizione del suo stesso Capitolo, si fosse schierato con le autorit\u00e0 politiche francesi. Poi, dopo un passaggio a Ravenna, si ferm\u00f2 a Cesena, sua citt\u00e0 natale, dal 20 aprile al 7 maggio. Il 15 maggio si rec\u00f2 al santuario di Loreto a rendere grazie per l'avvenuta liberazione.. Il 24 fece il suo ingresso a Roma accolto dalla folla esultante: erano passati esattamente 4 anni, 10 mesi e 9 giorni dalla sua partenza forzata dalla capitale.\nLa Restaurazione.\nIl 7 agosto 1814 con la bolla \"Sollicitudo omnium Ecclesiarum\" il papa ricostitu\u00ec la Compagnia di Ges\u00f9, mentre il Segretario di Stato Ercole Consalvi, al Congresso di Vienna, si assicurava la restituzione di quasi tutti i territori sottratti allo Stato della Chiesa. Successivamente veniva soppressa nello Stato Pontificio la legislazione introdotta dalla Francia e venivano reintrodotte le istituzioni dell'Indice e dell'Inquisizione; inoltre, durante il Congresso di Vienna, il pontefice combatt\u00e9 e vinse l'importante battaglia dell'abolizione della schiavit\u00f9.\nNel 1815 il re di Napoli Gioacchino Murat, durante i \"Cento giorni\" di Napoleone, attacc\u00f2 lo Stato Pontificio. Tra il 22 marzo e l'inizio di giugno Pio VII si rifugi\u00f2 fuori dell'Urbe. Prima si trasfer\u00ec a Genova, poi sost\u00f2 a Torino (19 maggio), ospite di Vittorio Emanuele I, e quindi raggiunse Piacenza e, di qui, segu\u00ec la via Emilia fino a entrare nei suoi territori. Il 7 giugno rientr\u00f2 a Roma. Uno dei suoi primi atti fu la riconferma del cardinale Consalvi come segretario di stato (5 luglio). Nei mesi successivi accolse come rifugiati politici alcuni parenti di Napoleone.\nPio VII incaric\u00f2 Consalvi di realizzare le riforme contenute nel \"motu proprio\" \"Quando per ammirabile disposizione\", emanato il 6 luglio 1816. Il provvedimento avviava la riforma dell'amministrazione dello Stato Pontificio. Le novit\u00e0 pi\u00f9 rilevanti riguardavano il sistema catastale e la nuova ripartizione territoriale dello Stato, suddiviso in tredici delegazioni e quattro legazioni (Bologna, Ferrara, Forl\u00ec, Ravenna), oltre al Distretto di Roma ribattezzato Comarca, e la prossima emanazione di un codice civile, che inizi\u00f2 nel 1817 con la pubblicazione del codice di procedura civile. Nonostante ci\u00f2, le casse dello stato erano in condizioni disastrose, mentre il malcontento si aggregava principalmente intorno alla \"Societ\u00e0 Segreta\", di ispirazione liberale, dei Carbonari, proibita dal papa nel 1821. La scomunica fu sancita con la bolla \"Ecclesiam a Jesu\".\nIl capolavoro diplomatico del Consalvi fu una serie di concordati stipulati a condizioni particolarmente vantaggiose con tutti gli Stati di religione cattolica, a eccezione dell'impero austriaco. Negli ultimi anni del pontificato di Pio VII la citt\u00e0 di Roma fu molto ospitale verso tutte le famiglie regnanti, i cui rappresentanti vi si recarono spesso; il pontefice fu particolarmente benigno verso i sovrani in esilio, dimostrando una notevole e singolare magnanimit\u00e0 anche nei confronti della famiglia di Napoleone.\nRisoluzioni su temi storici e scientifici.\nCon il \"motu proprio\" del 1816 \"Quando per ammirabile disposizione\" (titolo V) fu fondata a Roma l'Universit\u00e0 per ingegneri con il fine della supervisione delle strade e delle opere civili, sul modello di quella francese. Con la stessa lettera Pio VII ordin\u00f2 la riforma del catasto, al fine di rendere pi\u00f9 efficace la tassazione soprattutto dei possedimenti agricoli. Infine com'\u00e8 noto lo stesso documento divise lo Stato in Legazioni, in modo da migliorarne il governo. Iniziato durante il suo pontificato, fu ultimato dal successore Leone XII, prendendo cos\u00ec il nome di Catasto Piano-Gregoriano. Anche la chirurgia conobbe un avanzamento, insediando nel 1815 la prima cattedra universitaria di chirurgia presso l'Universit\u00e0 La Sapienza nell'antico nosocomio di San Giacomo in Augusta: il primo direttore ne fu il chirurgo Giuseppe Sisco.\nNel 1820 il canonico Giuseppe Settele, professore di ottica e di astronomia presso l'Universit\u00e0 La Sapienza, si appell\u00f2 al pontefice dopo che la Congregazione per la dottrina della fede (Sant'Uffizio) non aveva concesso l'\"imprimatur\" al suo manuale dal titolo \"Elementi di Astronomia\" perch\u00e9 nel volume II dell'opera vi era un riferimento alla teoria eliocentrica copernicana, che veniva esposta come teoria assodata e non come mera ipotesi. Il 16 agosto dello stesso anno Pio VII accolse l'appello del professore pubblicando un decreto di approvazione. Nel 1822 la Congregazione del Sant'Uffizio rimosse il divieto di pubblicazione dei libri che trattano del moto della Terra in conformit\u00e0 con l'astronomia moderna e il papa ratific\u00f2 la decisione. Con tale affermazione il pontefice chiuse in sede formale la vicenda galileiana.\nDall'edizione 1835 dell'Indice il \"Dialogo dei due massimi sistemi\" di Galileo Galilei non fece pi\u00f9 parte della lista dei libri proibiti. La dimostrazione definitiva della correttezza della teoria eliocentrica arriv\u00f2 nel 1851 per opera del fisico Jean Bernard L\u00e9on Foucault, attraverso l'esperimento del Pendolo di Foucault.\nNel 1822 il pontefice eman\u00f2, con il supporto del cardinale Consalvi, un editto a favore della vaccinazione. Questi tentativi riformatori ebbero molto spesso l'importante collaborazione del cardinal Consalvi, fedele collaboratore del papa. Infine al Campo Vaccino, sede dell'antico foro romano, vide la soppressione del mercato agricolo e l'inizio dell'interesse antiquario del passato classico, con i primi scavi archeologici sistematici con Carlo Fea, che intraprese scavi anche sul colle capitolino, nonch\u00e9 il riconoscimento papale della Pontificia accademia romana di archeologia.\nGli ultimi anni.\nNotevole fu anche l'accoglienza riservata ai maggiori artisti dell'epoca, fra cui molti scultori. Un anno prima della morte eresse sul Pincio l'obelisco, rinvenuto nel XVI secolo e mai innalzato, che l'imperatore romano Adriano aveva fatto scolpire per l'amato e idolatrato Antinoo, annegato a vent'anni e in seguito divinizzato.\nLo scultore protestante Thorvaldsen gli costru\u00ec lo splendido mausoleo, in cui furono deposte le spoglie del pontefice: tale mausoleo rimane a tutt'oggi la sola opera d'arte della basilica di San Pietro eseguita da un artista di fede dichiaratamente non cattolica.\nIl pontefice spir\u00f2 il 20 agosto 1823, pochi giorni dopo avere compiuto ottantun'anni, a seguito di una caduta in cui gli si era rotto il femore, avvenuta il 6 luglio. I costi furono sostenuti dal cardinal Consalvi e l'iscrizione ricorda l'affetto del porporato per il \"suo\" papa: PIO.VII.CLARAMONTIO.CAESENATI.PONTIFICI.MAXIMO. HERCULES.CARD.CONSALVI ROMANUS.AB.EO.CREATUS. La traduzione \u00e8: \"A PIO VII, CHIARAMONTI DI CESENA, PONTEFICE MASSIMO, ERCOLE CARDINALE CONSALVI, ROMANO, DA LUI STESSO CREATO\".\nConcistori per la creazione di nuovi cardinali.\nPio VII durante il suo pontificato ha creato 99 cardinali nel corso di 19 distinti concistori.\nLa causa di canonizzazione.\nIl 15 agosto 2007 la Santa Sede ha concesso il nulla osta all'introduzione del processo di beatificazione. Da quella data il pontefice assume il titolo di Servo di Dio.\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "48707", "revid": "394", "url": "https://it.wikipedia.org/wiki?curid=48707", "title": "Papa Pio IV", "text": "Biografia.\nGiovanni Angelo Medici nacque a Milano. Il padre, Bernardino Medici di Nosigia, apparteneva alla famiglia dei Medici milanesi che si riteneva imparentata alla lontana con i Medici di Firenze, pur senza prove effettive di discendenza comune. La madre, Cecilia Serbelloni, era figlia di Giovanni Gabriele, membro del Senato di Milano. Giovanni Angelo era inoltre fratello del celebre condottiero lombardo Gian Giacomo Medici, nominato in seguito marchese di Melegnano, nonch\u00e9 zio di San Carlo Borromeo.\nGiovanni Angelo studi\u00f2 filosofia e medicina all'Universit\u00e0 di Pavia, poi frequent\u00f2 i corsi di diritto in quella di Bologna, dove si laure\u00f2 \"in utroque iure\" (11 maggio 1525). Divenne un quotato esperto giurista, e a 28 anni decise di entrare al servizio della Chiesa recandosi a Roma dove giunse il 26 dicembre 1527. Da l\u00ec torn\u00f2 nel 1528 in Lombardia, dove fu arciprete di Mazzo di Valtellina fino al 1529, quando il lontano \"parente\" Clemente VII (1523-1534) lo richiam\u00f2 a Roma e lo nomin\u00f2 protonotario apostolico (26 dicembre 1529).\nLe sue qualit\u00e0 di instancabile lavoratore, e l'abilit\u00e0 nel gestire gli affari, lo portarono a riscuotere la profonda stima del successore di papa Clemente, ovvero papa Paolo III (1534-1549). Contemporaneamente, nel 1545 il fratello Gian Giacomo Medici spos\u00f2, con il beneplacito di Paolo III, Marzia Orsini, della nobile famiglia Orsini. Con questo matrimonio la famiglia Medici divent\u00f2 parente dei potenti principi Orsini, ascendendo ai piani alti dell'aristocrazia italiana. Inoltre divenne parente anche di Paolo III, la cui nonna materna era Caterina Orsini dei duchi di Gravina. Fu proprio Paolo III a creare Giovanni Angelo Medici cardinale, nel 1549. Un'altra conseguenza indiretta fu che i nobili Medici di Firenze iniziarono a chiamare \u201cparenti\u201d la famiglia di Giovannangelo, per evidenti motivi di prestigio, specialmente dopo l'elezione di quest'ultimo. In quello stesso anno e sino al 1553, venne eletto vescovo della Diocesi di Ragusa di Dalmazia.\nSotto papa Giulio III (1550-1555), il Medici fu nominato prefetto della Segnatura di Grazia, legato di Romagna (1551) e governatore di Campagna e Marittima (1552). Al conclave del 1555 si schier\u00f2 con la fazione anti-francese.\nSotto il pontificato di Paolo IV (1555-1559), la sua posizione s'incrin\u00f2: infatti prefer\u00ec lasciare Roma (estate del 1558). Trascorse un periodo in Lombardia, poi in Toscana, dove cerc\u00f2 di curare la gotta che lo affliggeva.\nConclavi.\nDurante il suo periodo di cardinalato, Giovanni Angelo de' Medici partecip\u00f2 a quattro conclavi:\nIl conclave del 1559.\nGiovanni Angelo Medici fu eletto papa il 26 dicembre 1559. Il 6 gennaio 1560, giorno dell'Epifania, fu incoronato nella Cappella Paolina dal Decano del collegio cardinalizio, Alessandro Farnese.\nPio IV fu il quarto cardinale, tra quelli creati da Paolo III (1534-1549) a diventare papa.\nIl conclave si apr\u00ec il 5 settembre e si chiuse il 26 dicembre, per una durata di 112 giorni: fu il pi\u00f9 lungo dopo oltre due secoli. Per trovarne uno pi\u00f9 duraturo bisogna ritornare agli anni 1314-1316 (elezione di papa Giovanni XXII).\nIl pontificato.\nIl Concilio di Trento.\nIl 29 novembre 1560 Pio IV pubblic\u00f2 la bolla \"Ad ecclesiae regimen\" con la quale riapr\u00ec i lavori del Concilio ecumenico, convocando i padri conciliari a Trento per il 18 gennaio 1562. La ripresa del concilio richiese lunghe trattative tra Roma e le maggiori potenze cattoliche (Spagna, Impero e Francia). Le tre potenze erano divise: da una parte, l'imperatore Ferdinando I d'Asburgo e la regina consorte di Francia Caterina de' Medici, avrebbero voluto l'indizione di un nuovo Concilio in una citt\u00e0 diversa da Trento. Al contrario, il re di Spagna Filippo II desiderava fosse esplicitamente affermata nella bolla la continuit\u00e0 con le precedenti assemblee. La bolla annunci\u00f2 la convocazione del concilio, senza per\u00f2 affermare esplicitamente la continuit\u00e0 con le sessioni precedenti.\nPrima che fossero ripresi i lavori, Pio IV ordin\u00f2 la revisione del processo al cardinal Giovanni Gerolamo Morone (imprigionato da Paolo IV con l'accusa di eresia), che si concluse con la sua piena assoluzione. Completamente riabilitato, Pio IV invi\u00f2 il cardinale a Trento per dirigere le ultime sessioni del Concilio in qualit\u00e0 di legato papale (1563).\nPio IV chiuse infine il Concilio di Trento il 4 dicembre 1563. I decreti del Concilio vennero confermati dal pontefice nel Concistoro del 26 gennaio 1564 e pubblicati il 30 giugno seguente (bolla \"Benedictus Deus\"). Con la costituzione apostolica \"Alias Nos\" del 2 agosto il pontefice nomin\u00f2 un collegio di otto cardinali incaricati di rivedere e valutare i decreti: la Congregazione del concilio. In precedenza, il 24 marzo aveva approvato il nuovo Indice dei libri proibiti (bolla \"Dominici gregis custodiae\"). Il 13 novembre 1564 il pontefice approv\u00f2, con la bolla \"Iniunctum nobis\", il \"Credo Tridentino\" (\"Professio fidei Tridentinae\"), affermando con questo atto la suprema autorit\u00e0 papale all'interno della comunit\u00e0 ecclesiale. Infine, il 24 febbraio 1565 fece pubblicare la bolla \"In principis apostolorum sede\", con la quale vennero espressamente revocati tutti i privilegi, esenzioni e immunit\u00e0 per qualunque titolo accordati, che fossero in contrasto con le norme del Concilio.\nLa \"Professio\" rimarr\u00e0 immutata fino al 1877.\nLotta alle eresie e difesa del cristianesimo.\nIn Francia il pericolo di un scisma degli ugonotti era incombente. Per sventarlo, Pio IV sostenne la lotta del re di Francia contro di essi, fornendo truppe e denaro.\nIl pontefice fece le sue rimostranze alla regina d'Inghilterra Elisabetta I per le discriminazioni operate nei confronti dei cattolici inglesi. A Maria Stuarda, cattolica regina di Scozia, don\u00f2 la rosa d'oro.\nRicevette la rosa d'oro anche Anna di Boemia, moglie di Ferdinando I d'Asburgo, imperatore del Sacro Romano Impero.\nPer difendere i cristiani del Nord Africa, organizz\u00f2 una spedizione militare a Gerba\nDecisioni in materia teologica.\nNel 1562 il Tribunale dell'Inquisizione condann\u00f2 il francese Odet de Coligny de Ch\u00e2tillon, creato cardinale da papa Clemente VII (1523-1534), che nel 1560 si era convertito alla Riforma protestante. Il 31 marzo 1563 Pio IV conferm\u00f2 la condanna per eresia con la scomunica.\nIl 24 marzo 1564 pubblic\u00f2 la bolla \"Dominici Gregis Custodiae\" con la quale riafferm\u00f2 il divieto di evocazione dei defunti, gi\u00e0 affermato dal Concilio di Firenze nel 1439, dichiarandola una pratica magica.\nRelazioni con gli ebrei.\nIl 27 febbraio 1562 Pio IV pubblic\u00f2 la bolla \"Dudum felicis\" con la quale conferm\u00f2 i duri provvedimenti del suo predecessore Paolo IV nei confronti degli ebrei. Egli per\u00f2 aument\u00f2 le dimensioni del ghetto romano e s'impegn\u00f2 ad aprire dei negozi poco fuori le mura del serraglio, per favorire gli ebrei. Successivamente per\u00f2 desistette da questo proposito su consiglio dell'imperatore Ferdinando I d'Asburgo. Pio IV concesse agli ebrei di realizzare copie stampate del Talmud, anche se il nome dello stampatore che appariva sul frontespizio doveva essere cristiano.\nAltri documenti del pontificato.\nDopo la chiusura del Concilio, Pio IV eman\u00f2 altri provvedimenti: \nGoverno dello Stato Pontificio.\nDurante il suo pontificato, Pio IV eman\u00f2 alcuni importanti provvedimenti. Tra essi:\nOpere realizzate a Roma.\nNel 1561 il pontefice port\u00f2 a termine la costruzione, all'interno dei giardini Vaticani, di Villa Pia, voluta dal suo predecessore Paolo IV.\nNel 1565 ordin\u00f2 la costruzione di tre nuove strade a nord del Passetto, estendendo cos\u00ec il rione di Borgo. Le tre strade furono chiamate rispettivamente: Borgo Pio (dal nome del Pontefice), Borgo Vittorio (dalla vittoria di Lepanto) e Borgo Angelico (da Angelo, il nome di battesimo del Papa).\nDi fronte ai resti delle Terme di Diocleziano fece erigere la Basilica di Santa Maria degli Angeli e dei Martiri (bolla del 27 luglio 1571).\nPatrono di arti e scienze.\nPio IV si rivel\u00f2, durante il suo papato, un generoso patrono delle arti. Tra i maggiori artisti di cui fu committente figurano Michelangelo Buonarroti, Daniele da Volterra e Giovanni da Udine.\nTra le sue opere pi\u00f9 significative va segnalata Porta Pia, eretta tra il 1561 ed il 1564 su progetto di Michelangelo, in sostituzione dell'antica Porta Nomentana, a fondale della strada Pia.\nIl pontefice agevol\u00f2 anche l'arte della stampa istituendo nel 1561 la Stamperia del popolo romano. Chiam\u00f2 a dirigerla Paolo Manuzio, figlio terzogenito di Aldo (\"Motu proprio\" del 22 luglio 1561). Successivamente il pontefice concesse il privilegio di stampa anche ad altre officine tipografiche. In pochi anni l'Urbe divenne la seconda citt\u00e0 per la produzione di libri in Italia.\nTra le altre misure per favorire la diffusione della cultura, Pio IV incoraggi\u00f2 la riforma della musica sacra, approvando l'opera di Giovanni Pierluigi da Palestrina.\nInoltre conferm\u00f2 i benefici dell'Universit\u00e0 di Douai, capoluogo culturale delle Fiandre.\nLotta al nepotismo.\nIl predecessore di Pio IV, Paolo IV (1555-1559), aveva favorito in molti modi la propria famiglia, i Carafa, concedendole privilegi e benefici.\nPio IV apr\u00ec un'inchiesta sui parenti del predecessore. Molti furono sollevati dal proprio incarico, alcune carriere vennero bloccate. L'inchiesta culmin\u00f2 nel 1560: il 30 gennaio di quell'anno Carlo Carafa, cardinale, fu rimosso dall'incarico. Il 7 giugno Pio IV lo fece arrestare, assieme ad altri tre noti esponenti della famiglia, per gli abusi di potere esercitati durante il precedente pontificato. Carlo fu accusato di aver indotto lo zio pontefice a scatenare un'insensata guerra contro la potente Spagna, nonch\u00e9 di eresia per aver trattato con il sultano turco. Il fratello Giovanni fu accusato di aver fatto strangolare la moglie per adulterio e per avere personalmente ucciso il suo amante. Alfonso Carafa, cardinale al pari di Carlo, fu accusato di avere estorto del denaro allo zio morente. Vennero arrestati anche Ferrante Carafa e Leonardo de Cardenas.\nCarlo e Giovanni Carafa furono condannati a morte. L'esecuzione avvenne in Castel Sant'Angelo nel marzo 1561. Carlo, in quanto cardinale, venne giustiziato con la garrota, ovvero senza spargimento di sangue (notte 4-5 marzo 1561). All'alba del 5 marzo, suo fratello Giovanni, Ferrante Carafa e Leonardo de Cardenas vennero decapitati.\nL'ultima sentenza di morte contro un cardinale era stata eseguita il 16 luglio 1517, quando fu giustiziato Alfonso Petrucci.\nTra le misure contro il nepotismo si pu\u00f2 elencare anche un decreto pubblicato il 19 novembre 1561. Con esso fu fissata la durata della carica del \u201ccoadiutore\u201d. Essa decadeva con la morte del pontefice che aveva effettuato la nomina. In questo modo il prelato non aveva il diritto di succedergli scavalcando cos\u00ec il conclave.\nLa cospirazione Accolti.\nNel 1565 fu sventata una cospirazione contro il pontefice.\nSul finire del 1564 i conti Antonio Canossa e Taddeo Manfredi, il cavalier Giangiacomo Pelliccione, Benedetto Accolti (figlio illegittimo del cardinale Pietro Accolti), il nipote di costui Giulio, Prospero Pittori e Giovanni da Norcia (servitori del conte Manfredi), ordirono una congiura allo scopo di assassinare il pontefice. Riunitisi in un palazzo nel rione di Borgo, adiacente alla chiesa di San Lorenzo in Piscibus, la notte del 6 novembre, l'indomani si recarono in udienza dal papa nella stanza della Segnatura, armati di spade e pugnali, ma per qualche motivo non riuscirono a concretizzare l'atto. Nelle settimane successive i congiurati richiesero nuovamente udienza da Pio IV, riuscendo poi ad ottenere di essere ricevuti per il 14 dicembre. La notte precedente, tuttavia, il cavalier Pelliccione si rec\u00f2 presso gli appartamenti papali, riuscendo dopo molte insistenze a farsi ammettere alla presenza del papa, cui rivel\u00f2 l'esistenza della congiura.\nLa mattina del 14 dicembre i birri pontifici fecero irruzione al palazzo del conte Manfredi, ove i congiurati stavano dormendo, riuscendo ad arrestarli tutti tranne il conte Canossa, che sar\u00e0 fermato quattro giorni dopo in casa di una prostituta. Dopo interrogatori, torture e un processo durato oltre un mese, il 18 gennaio fu emessa la sentenza: Canossa, Manfredi e Benedetto Accolti furono condannati a morte, il Pelliccione esiliato e tutti gli altri prosciolti.\nMorte e sepoltura.\nPio IV mor\u00ec all'et\u00e0 di 66 anni il 9 dicembre 1565 per l'acutizzarsi di una febbre con le complicazioni provocate da un'infezione urinaria. Furono presenti al momento del trapasso Carlo Borromeo e Filippo Neri.\nFu provvisoriamente sepolto in San Pietro, ma la sua tumulazione definitiva avvenne il 4 gennaio 1583 nel presbiterio della Basilica di Santa Maria degli Angeli e dei Martiri.\nCanonizzazioni.\nNel 1560 proclam\u00f2 beato Gonzalo di Amarante (1186-1260), religioso e predicatore portoghese.\nConcistori per la creazione di nuovi cardinali.\nPapa Pio IV durante il suo pontificato ha creato 46 cardinali nel corso di 4 distinti concistori.\nPio IV conferm\u00f2 le norme sull'elezione papale redatte da Gregorio X (1271-1276) e ne approv\u00f2 di nuove, raccolte nella bolla \"In eligendis\" (1562).\nTitoli cardinalizi istituiti da Pio IV.\nIl 15 maggio 1565 il pontefice istitu\u00ec il titolo cardinalizio di Santa Maria degli Angeli.\nParenti e discendenti.\nGiovanni Angelo fu il secondo di quattro figli: il primogenito fu Gian Giacomo (1498-1555), che si diede alla carriera militare ricevendo molti onori; Margherita, la sorella minore, contrasse matrimonio con il conte Giberto II Borromeo, conte d'Arona, e fu madre di san Carlo Borromeo (1538-1584); la quarta figlia, Clara, spos\u00f2 il nobile austriaco Wolf Dietrich von Ems zu Hohenems, reclutatore e comandante di truppe mercenarie, e fu madre di Jacob Hannibal (1530-1587), anch'egli uomo d'armi.\nPio IV cre\u00f2 cardinale il nipote Giovanni Antonio Serbelloni, figlio del fratello della madre. Seppe valorizzare anche le doti dell'altro nipote, Carlo Borromeo, creandolo cardinale e nominandolo arcivescovo di Milano.\nGiovanni Angelo Medici, prima di diventare papa, fu padre di tre figli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "48711", "revid": "640277", "url": "https://it.wikipedia.org/wiki?curid=48711", "title": "Disastro del Vajont", "text": "Il disastro del Vajont si verific\u00f2 la sera del 9 ottobre 1963, nel neo-bacino idroelettrico artificiale del torrente Vajont nell'omonima valle (al confine tra Friuli e Veneto), quando una frana precipit\u00f2 dal soprastante pendio del Monte Toc nelle acque del bacino alpino realizzato con l'omonima diga; la conseguente tracimazione dell'acqua contenuta nell'invaso, con effetto di dilavamento delle sponde del lago, coinvolse prima Erto e Casso, paesi vicini alla riva del lago dopo la costruzione della diga, mentre il superamento della diga da parte dell'onda generata provoc\u00f2 l'inondazione e distruzione degli abitati del fondovalle veneto, tra cui Longarone, e la morte di persone, tra cui 487 bambini con meno di 15 anni.\nLe cause della tragedia, dopo numerosi dibattiti, processi e opere di letteratura, furono ricondotte ai progettisti e dirigenti della SADE, ente gestore dell'opera fino alla nazionalizzazione, i quali occultarono la non idoneit\u00e0 dei versanti del bacino, a rischio idrogeologico. Dopo la costruzione della diga si scopr\u00ec infatti che i versanti avevano caratteristiche morfologiche (incoerenza e fragilit\u00e0) tali da non renderli adatti ad essere lambiti da un serbatoio idroelettrico. Nel corso degli anni l'ente gestore e i suoi dirigenti, pur essendo a conoscenza della pericolosit\u00e0, anche se supposta inferiore a quella effettivamente rivelatasi, coprirono con dolosit\u00e0 i dati a loro disposizione, con beneplacito di vari enti a carattere locale e nazionale, dai piccoli comuni interessati fino al Ministero dei lavori pubblici.\nDescrizione.\nAlle 22:39 del 9 ottobre 1963, circa 270 milioni di m\u00b3 di roccia (un volume pi\u00f9 che doppio rispetto a quello dell'acqua contenuta nell'invaso) scivolarono, alla velocit\u00e0 di , nel bacino artificiale sottostante (che conteneva circa 115 milioni di m\u00b3 d'acqua al momento del disastro) creato dalla diga del Vajont, provocando un'onda di piena tricuspide che super\u00f2 di 250 m in altezza il coronamento della diga e che in parte risal\u00ec il versante opposto distruggendo tutti gli abitati lungo le sponde del lago nel comune di Erto e Casso, in parte (circa 25-30 milioni di m\u00b3) scavalc\u00f2 il manufatto (che rimase sostanzialmente intatto, pur avendo subito forze 20 volte superiori a quelle per cui era stato progettato, seppur privato della strada carrozzabile posta nella parte sommitale) e si rivers\u00f2 nella valle del Piave, distruggendo quasi completamente il paese di Longarone e i comuni limitrofi, e in parte ricadde sulla frana stessa (creando un laghetto). Vi furono vittime di cui a Longarone, 109 a Codissago e Castellavazzo, 158 a Erto e Casso e 200 originarie di altri comuni.\nLungo le sponde del lago del Vajont vennero distrutti i borghi di Fras\u00e8gn, Le Spesse, Il Cristo, Pineda, Ceva, Prada, Marzana, San Martino, e la parte bassa dell'abitato di Erto.\nNella valle del Piave vennero rasi al suolo i paesi di Longarone, Pirago, Fa\u00e8, Villanova, Rivalta, e risultarono profondamente danneggiati gli abitati di Codissago, Castellavazzo, Fortogna, Dogna e Provagna. Vi furono danni anche nei comuni di Soverzene, Ponte nelle Alpi, nella citt\u00e0 di Belluno a Borgo Piave, nel comune di Quero Vas, e nella borgata di Caorera dove il Piave, ingrossato dall'onda, allag\u00f2 il paese e raggiunse il presbiterio della chiesa.\nL'evento fu dovuto a una serie di cause, di cui l'ultima in ordine cronologico fu l'innalzamento delle acque del lago artificiale oltre la quota di sicurezza di 700 metri voluto dall'ente gestore, operazione effettuata ufficialmente per il collaudo dell'impianto, ma con il plausibile fine di compiere la caduta della frana nell'invaso in maniera controllata, in modo che non costituisse pi\u00f9 pericolo. Questo, combinato a una situazione di abbondanti precipitazioni meteorologiche e a forti negligenze nella gestione dei possibili pericoli dovuti al particolare assetto idrogeologico del versante del monte Toc, acceler\u00f2 il movimento della antica frana presente sul versante settentrionale del monte Toc, situato sul confine tra le province di Belluno (Veneto) e Pordenone (Friuli-Venezia Giulia). I modelli usati per prevedere le modalit\u00e0 dell'evento si rivelarono comunque errati, in quanto si basarono su una velocit\u00e0 di scivolamento della frana nell'invaso fortemente sottostimata, pari a un terzo di quella effettiva.\nNel febbraio 2008, durante l'Anno internazionale del pianeta Terra dichiarato dall'Assemblea generale delle Nazioni Unite, in una sessione dedicata all'importanza della corretta comprensione delle Scienze della Terra, il disastro del Vajont \u00e8 stato citato, assieme ad altri quattro eventi, come un caso esemplare di \"disastro evitabile\" causato dal \u00abfallimento di ingegneri e geologi nel comprendere la natura del problema che stavano cercando di affrontare\u00bb.\nStudi sulla geologia dell'area.\nPosto che la dinamica della catastrofe \u00e8 risultata concretizzarsi per un concorso di elementi naturali e di serie negligenze umane, le indagini scientifiche rivelarono alcuni elementi inerenti alla costituzione morfologica della vallata.\nGeologia.\nLa geologia del luogo individua, secondo una ricerca dei primi anni sessanta, la seguente successione stratigrafica:\nGiurassico:\nAssetto strutturale.\nNell'oligocene, durante l'orogenesi alpina (30 milioni di anni fa), le formazioni calcareo-marnose ed argillose vennero piegate, fratturate e sollevate; queste, verso la base, presentano una che poi \u00e8 stata coinvolta nell'enorme franamento del Monte Toc.\nDal punto di vista strutturale nella zona si possono riconoscere due pieghe principali entrambe con asse orientato in direzione E-W, ovvero:\nIl fianco meridionale di tale sinclinale asimmetrica, lungo il cui asse si \u00e8 impostata la valle del Vajont, costituisce il fianco settentrionale del Monte Toc da cui si sarebbe staccata la frana.\nIn termini morfologici, la valle del Vajont \u00e8 di origine glaciale, che vide dopo l'ultima glaciazione l'azione erosiva glaciale sovrimpressa dalla successiva erosione torrentizia generando il profondo profilo a \"V\" della valle. Si tratta di un profilo geometricamente favorevole per la ubicazione di una diga di sbarramento.\nGli studi compiuti prima del disastro.\nI lavori di costruzione della diga cominciarono nel 1957, e il versante sovrastante la diga fu subito tenuto sotto controllo. Per questo motivo fu consultato il famoso specialista austriaco in esplorazioni minerarie Leopold M\u00fcller, al fine di valutare i problemi di stabilit\u00e0 della roccia. Tuttavia in questo primo studio le sue indagini non rivelarono la paleofrana che poi sarebbe stata vista come causa determinante, anche se la conclusione fu comunque che realizzare una riserva idrica in quel luogo poteva causare frane, anche di un milione di metri cubi.\nDal Piaz, comunque, nel 1958, in contraddizione alle rilevazioni di M\u00fcller, non riteneva che fossero presenti rischi concreti di frane pericolose. Solo nel 1959 il geologo Edoardo Semenza, figlio del capo progettista Carlo, scopr\u00ec in una ricognizione sul campo la presenza, nel versante sinistro, di evidenti pericoli derivanti da una zona di miloniti non cementate, lunga circa , fatto che lo indusse ad ipotizzare la presenza di una paleofrana. Le prospezioni geofisiche del geologo Pietro Caloi sembravano invece indicare nello studio successivo (novembre 1959) che la zona a sinistra della vallata fosse \"eccezionalmente\" solida, formata da rocce compatte coperte da soli 10-20 metri di detriti sciolti e a rischio di frana.\nNel frattempo, nel 1959 la diga era stata terminata e si era iniziato a compiere prove di invaso. Tuttavia, come gi\u00e0 visto, il 4 novembre 1960, con il livello del lago a 650 m.s.l., vi fu una prima frana di medie dimensioni () sul versante sinistro; dopo questo evento M\u00fcller studi\u00f2 ancora il territorio e propose varie ipotesi per evitare la frana del versante, bench\u00e9 non credesse ancora alla presenza della paleofrana. M\u00fcller non era contrario alla costruzione della diga, ma temeva la possibilit\u00e0 di una frana incontrollata, e sugger\u00ec vari rimedi, il pi\u00f9 attuabile dei quali era un tunnel drenante che, passando per strati calcarei compatti, raggiungesse da sotto le masse franose e ne convogliasse via l'acqua.\nTra le altre possibili ipotesi di lavoro, nessuna sembrava realmente fattibile: sbancare la frana o cementarla, tra le pi\u00f9 realistiche e presumibilmente efficaci, erano in realt\u00e0, per le grandezze in gioco, soluzioni giudicate troppo costose e difficili da realizzare.\nTuttavia, restava il fatto che la questione dovesse essere meglio compresa. Sondaggi e prospezioni continuarono ad essere previsti, sebbene scavare negli strati di detrito presentasse notevoli difficolt\u00e0 tecniche.\nNel 1960 Caloi riprese gli studi geosismici e, con sorpresa di tutti, rilev\u00f2 fino a 150 m di roccia fratturata, concludendo, in maniera ancora pi\u00f9 sorprendente, che la frattura doveva essersi creata dopo la sua prima indagine dell'anno precedente.\nCome gi\u00e0 visto nel 1961, per volere di Carlo Semenza, un modello in scala 1:200 del bacino del Vajont fu approntato e testato nel Centro Modelli Idraulici di Nove (frazione di Vittorio Veneto) sotto la guida del titolare dell'Istituto di Idraulica dell'Universit\u00e0 degli Studi di Padova, il professor Augusto Ghetti, ipotizzando l'eventualit\u00e0 di una frana con superfici di movimento di 30\u00b0 e 40\u00b0 e tempi di frana valutati fino al tempo di un minuto (gi\u00e0 considerato eccezionalmente veloce con i dati in possesso a quell'epoca). Il totale fu considerato sufficiente per non dover temere n\u00e9 cedimenti della diga n\u00e9 sversamenti oltre la stessa da parte delle onde anomale generate, non pi\u00f9 alte di una trentina di metri, corrispondenti a 40 milioni di m\u00b3 nel peggiore dei casi. Nella realt\u00e0 la frana fu di quasi 300 milioni di m\u00b3 (circa 8 volte il valore massimo previsto) e si mosse a velocit\u00e0 tripla di quella prevista; tutto ci\u00f2 produsse un'energia cinetica di quasi 100 volte superiore al massimo previsto, e il livello dell'onda super\u00f2 i 200 m sul coronamento della diga.\nNel frattempo, comunque, furono impiantati dei piezometri, seppur con grande fatica, dovuta alla necessit\u00e0 di raggiungere i vari strati in cui esisteva la falda acquifera, nonch\u00e9 dei marcatori di terreno per visualizzare i movimenti della frana. Nonostante le difficolt\u00e0 nell'interpretare i dati che essi fornivano, furono molto utili nello stabilire come procedere empiricamente per attenuare il fenomeno franoso.\nLa strategia di M\u00fcller prevedeva che la frana in nessun caso sfuggisse al controllo, e la tattica suggerita dopo quella del 1960 fu un lento svuotamento del bacino fino al livello di 600 m s.l.m., da realizzarsi con molteplici manovre di diminuzione del livello di 4\u20135 m, intervallate ciascuna da una pausa di alcuni giorni per dare modo e tempo al materiale di assestarsi e restare stabile nonostante il cambiamento di condizione idraulica.\nIn questo modo il movimento della frana quasi si blocc\u00f2 in breve tempo, e probabilmente non si sarebbe riattivato violentemente se non fosse stato effettuato il ritorno oltre quota 700 m s.l.m., che fu \"imposto\" dalle esigenze di collaudo.\nStudi successivi.\nDopo la frana, vennero intensivamente studiate le cause e i provvedimenti da adoperare per evitare ulteriori casi simili a questo, e furono molti i lavori di studio completati. Tra questi, quelli di M\u00fcller, Trevisan e Hendron-Patton, il pi\u00f9 recente, del 1985.\nQuest'ultimo studio ha fornito definitivamente la conferma della presenza di 2 distinti livelli acquiferi: quello superiore, che risentiva direttamente del livello del lago, e quello inferiore, dipendente dalle precipitazioni.\nFurono eseguiti nuovi sondaggi, e si trov\u00f2 che il livello detto Fonzaso, con argille, fosse quello che corrispondeva alla superficie di rottura della frana. Questo strato avrebbe anche causato la separazione dei due acquiferi, che risult\u00f2 cos\u00ec importante: quello nella massa della frana e quello negli strati sottostanti del calcare. Da notare che il livello dell'acquifero superiore era trovato, in base a tre piezometri installati, direttamente collegato a quello del lago.\nL'acquifero inferiore, invece, data la presenza nell'assetto geologico-strutturale di una sinclinale ma anche di uno strato calcareo, \u00e8 da un lato isolato dal contatto diretto con l'acqua contenuta nel lago e, dall'altro, \u00e8 invece risultato collegato alle piogge, e la sua acqua permane in zona a lungo e favorisce fenomeni carsici. La variazione del livello di falda \u00e8 in antitesi a quello che si riteneva precedentemente, lento e legato ai fenomeni atmosferici (piogge cadute a monte).\nPer questo sembr\u00f2 plausibile che, effettivamente, la pressione dell'acquifero inferiore fosse capace, quando si verificavano grandi precipitazioni, di causare smottamenti e frane, anche quando non esisteva il lago artificiale.\nTuttavia, la concomitanza di questi due fattori, lago e piogge, innesc\u00f2 questa frana colossale quando la combinazione tra intense precipitazioni e alto livello del lago si dimostr\u00f2 sufficiente all'innesco.\nRiassumendo, le cause preparatorie o predisponenti per il disastro del Vajont sono state varie, e anche variamente interpretate, ma alcune sembrano sufficientemente sicure:\nI precedenti franosi.\nL'area, nonostante le sue qualit\u00e0 geometriche di 'bacino idrico' in termini di volume e posizionamento, era storicamente tutt'altro che stabile, e lo dimostrano dei documenti storici risalenti addirittura ai tempi di Catullo, che parla di una frana che cadde sul fondovalle, sbarrandolo.\nSempre in zona, avvennero frane nel 1347, 1737, 1814, 1868. Esse si staccarono in particolare dal monte Antelao, provocando vittime e danni considerevoli:\nLa prima era correlata alla presenza di un bacino idrico, uno dei tanti del bellunese, per la produzione di elettricit\u00e0. Le caratteristiche della frana sono state una vera e propria anticipazione di quella del Vajont. Verso le ore 7:00 del 22 marzo 1959 una massa di 3 milioni di m\u00b3 si stacc\u00f2 dalle falde dei monti Castellin e Spiz, su di un fronte di 500 metri e precipit\u00f2 in 2-3 minuti nel lago di Pontesei, ovvero uno dei bacini artificiali. L'evento provoc\u00f2 la formazione di un'onda che sormont\u00f2 la diga per almeno 7 metri, nonostante il bacino fosse a un livello di 13 metri al di sotto dell'orlo della diga. Incolumi per pochi metri, e testimoni oculari, furono l'ingegnere Camillo Linari, in servizio alla Sade e il geometra Marinello. Unica vittima fu Arcangelo Tiziani, transitante in bicicletta, operaio di una impresa costruttrice, Cargnel di Forno di Zoldo, che stava effettuando dei lavori nei pressi della diga, il cui corpo non fu pi\u00f9 ritrovato.\nL'evento ebbe una lunghezza del fronte di frana di circa 500 metri e la sua dinamica vide il franamento superficiale di un considerevole spessore di detriti morenici.\nLa frana del 4 novembre 1960 vide invece staccarsi dal monte Toc e cadere nel bacino artificiale, provocando un'ondata di 10 metri di altezza. Seppure senza danni seri, questo evento era un chiaro avvertimento sulla precariet\u00e0 della stabilit\u00e0 dei versanti, con un livello della superficie del bacino che arrivava solo a quota 650 metri. Contemporaneamente si apr\u00ec una immensa fessura perimetrale sulla montagna, disegnando la forma di una M, lunga oltre sulle pendici settentrionali del monte Toc tra quota .\nA quel punto venne dato ordine di svaso del bacino, si intensificarono gli studi per comprendere meglio la struttura del luogo e venne infine praticata una galleria di bypass per tenere in collegamento il bacino anche se fosse stato tagliato a met\u00e0 da una frana, per impedire aumenti arbitrari del livello a monte della stessa.\nLa giornalista de \"L'Unit\u00e0\" Tina Merlin scrisse a proposito di questi eventi:\nGi\u00e0 due anni prima del crollo della diga, Tina Merlin anticip\u00f2 quello che sarebbe potuto succedere nella valle, con un articolo pubblicato sul \"l'Unit\u00e0\" il 21 febbraio 1961, in cui la giornalista denunciava la possibilit\u00e0 che una frana cadesse nel lago provocando enormi danni. La stessa Merlin incoraggi\u00f2 una campagna di informazione contro la diga per tutta la durata dei lavori di costruzione, consultando gli abitanti della valle al di sotto del monte Toc. Inascoltata dalle istituzioni, la giornalista fu addirittura denunciata per \"diffusione di notizie false e tendenziose atte a turbare l'ordine pubblico\" tramite i suoi articoli, processata e assolta dal Tribunale di Milano.\nNel 1963 Indro Montanelli e Dino Buzzati assunsero una posizione critica in merito alle reali cause della tragedia, affermando il carattere di catastrofe naturale della stessa e tacciando di \"sciacallaggio\" l'attivit\u00e0 di alcuni giornalisti italiani, tra i quali appunto Tina Merlin, accusandola di speculazione politica per i suoi scritti. Anni dopo Montanelli chiar\u00ec la sua posizione, sostenendo che all'epoca voleva evitare un \"anticipo di condanna basato su delle voci\", poich\u00e9 secondo la sua opinione \"in quel momento era largamente condiviso il sospetto che quelle voci volessero soltanto giovare alla causa di quella parte politica che reclamava la nazionalizzazione dell'industria elettrica\". Prese comunque atto delle responsabilit\u00e0 penali accertate in sede giudiziaria e, pur ritenendo di essere stato male interpretato, si scus\u00f2 comunque: \"Con questo, non intendo difendere un errore. Lo commisi. Ma temo che, in analoghe circostanze, tornerei a commetterlo\".\nClima.\nLa diga del torrente Vajont \u00e8 situata in una area ad elevata piovosit\u00e0, con massimi in primavera ed in autunno e con minimi in inverno. L'azione del gelo-disgelo insiste sul versante meridionale della valle. Inoltre, data l'esposizione della stessa verso Est-Ovest, essa \u00e8 sottoposta ad una scarsa insolazione.\nLa gestione dell'impianto Vajont.\nQuando le opere dell'impianto del Vajont erano oramai completate, solo una sua parte era passata come gestione al SI perch\u00e9 l'impianto ancora in fase di collaudo. La gestione era quindi affidata al Reparto di Soverzene, dove si trova l'omonima centrale idroelettrica, mentre il resto era rimasto sotto la responsabilit\u00e0 del SCI il cui personale, diretto dall'ingegnere Mario Pancini era composto quasi tutto da periti edili e da geometri. Fra questi ultimi c'era Giancarlo Rittmeyer che, qualche settimana prima della tragedia era stato provvisoriamente rimandato al Vajont per contribuire a seguire l'evolversi della frana.\nLe decisioni che riguardavano le variazioni del livello dell'acqua nel serbatoio venivano prese dalla direzione del SCI (Biadene) e trasmesse per via gerarchica con lettera o con fonogramma al Reparto di Soverzene perch\u00e9 provvedesse ad eseguirle. Questo veniva fatto regolando sia l'acqua in entrata nel lago (ad eccezione della naturale proveniente dal torrente Vajont e dal suo bacino imbrifero che era variabile in funzione della stagione e ovviamente non regolabile) che quella in uscita verso la centrale di Soverzene o attraverso i vari scarichi della diga.\nLe verifiche sulle sponde del lago.\nIl 15 giugno 1957 il Consiglio Superiore dei Lavori Pubblici dette parere favorevole alla costruzione della diga, con la prescrizione di completare le indagini geologiche \n. Se la questione \u00e8 stata ampiamente superata dalla normativa moderna (che impone serrati controlli preventivi su tutto il bacino), questa raccomandazione \u00e8 stata l'oggetto di una disputa tra i fautori delle diverse interpretazioni sui fatti del Vajont, in quanto alcune indagini erano effettivamente state svolte (ad esempio sotto l'abitato di Erto) e oggetto di una relazione di Dal Piaz del giugno-settembre 1957. Le evidenze successive dimostreranno l'incompletezza-inadeguatezza della stessa.\nIl 6 agosto 1957 venne consegnato alla SADE un nuovo rapporto geotecnico di M\u00fcller (il secondo), nel quale si evidenziavano forti pericoli di frana lungo la sponda sinistra del serbatoio. Era la prima relazione che infondeva dei dubbi sulla sponda sinistra del bacino, pur riferendosi alla sola parte frontale e pi\u00f9 superficiale di quella che sarebbe poi stata individuata come la \"grande frana\" del Toc, evidenziata solo anni dopo. In questo primo studio le indagini non rivelarono la paleofrana che poi sarebbe stata vista come causa determinante dei problemi al serbatoio, anche se la sua conclusione fu che il bacino idrico poteva causare serie frane, anche di un milione di metri cubi.\nLa frana del bacino di Pontesei.\nIl 22 marzo 1959, quando i lavori di costruzione della diga del Vajont erano gi\u00e0 iniziati, una frana di circa 3 milioni di metri cubi di roccia si rivers\u00f2 nel bacino della diga del Lago di Pontesei, opera che era stata completata solo due anni prima dalla SADE.\nEra tenuta sotto stretta osservazione, per la presenza in loco di ben due frane: quella di \"Pontesei-Fagar\u00e8\", e quella di \"Pontesei spalla diga\".\nIl versante da dove si stacc\u00f2 la frana aveva caratteristiche di instabilit\u00e0, note ai tecnici della SADE ma che non avevano mai destato preoccupazioni, in quanto ritenevano che fossero franamenti di scarsa entit\u00e0. Una fessura era gi\u00e0 stata rilevata dall'agosto del 1957, i suoi movimenti osservati ma quasi fermi da marzo a ottobre del 1958. La situazione precipit\u00f2 dal 3 marzo 1959 quando, con lo scioglimento della neve, si constat\u00f2 la presenza di fessure sulla strada statale che attraversava la futura frana; tuttavia venne sottovalutata la situazione.\nLa mattina del 22 marzo l'ingegnere Camillo Linari in servizio alla SADE fu avvisato dalle guardie forestali che le fessure erano aumentate e si era provveduto a chiudere la SS 251, vista la carreggiata molto danneggiata. Linari, quindi, si incammin\u00f2 a piedi verso la diga, lungo la strada di servizio in sponda destra, con il geometra Marinello. Poco prima del franamento verso le 7 del mattino, i due furono sorpassati in bicicletta dall'operaio Arcangelo Tiziani, che si stava recando alle baracche del cantiere della ditta Cargnel, per la quale lavorava impiegato nella costruzione della centrale ai piedi della diga. All'improvviso la frana precipit\u00f2: i due tecnici riuscirono a risalire velocemente il versante, mentre Tiziani, anche perch\u00e9 era zoppo, non fu cos\u00ec veloce e riusc\u00ec solo a dare l'allarme. L'onda alta in quel punto 6 o 7 metri travolse l'operaio trascinandolo nel lago. Non fu mai pi\u00f9 ritrovato.\nA tale proposito Edoardo Semenza ricorda:\nQuesta frana, forse attribuibile ad una riduzione del livello dell'invaso, e per molti aspetti simile, sia pure a scala ridotta, nella sua dinamica a quella che gener\u00f2 il disastro del Vajont, viene commentata nel suo libro da Semenza che osserva che venne sottovalutata, causa la scarsa esperienza nel campo nelle frane e dello studio della stabilit\u00e0 di versanti sciolti che a quei tempi, non erano affrontati con studi approfonditi ed organici, non suggerendo quindi un comportamento diverso dai gestori dell'impianto.\nAl riguardo il tribunale dell'Aquila stabil\u00ec che la frana di Pontesei fosse discesa in circa due minuti.\nNonostante Dal Piaz in una sua relazione legata alla costruzione della strada di circonvallazione in sponda sinistra del Vajont del 29 ottobre 1959 avesse ritenuto che non vi fossero rischi concreti di frane pericolose, gli avvenimenti di Pontesei convinsero la SADE ad approfondire il tema. L'incarico di approfondire lo studio delle sponde del bacino del Vajont fu quindi affidato a M\u00fcller, che come geomeccanico stava gi\u00e0 seguendo i problemi delle imposte della diga.\nL'individuazione della \"grande frana\" sul versante sinistro del bacino.\nEseguito un sopralluogo sul posto il 21 luglio 1959, M\u00fcller commission\u00f2 un piano di studio, inizialmente solo in modo informale.\nTale studio venne affidato al geologo Edoardo Semenza, figlio del capo progettista Carlo Semenza, che fu poi coadiuvato dal geologo Franco Giudici. Semenza scopr\u00ec in una ricognizione sul campo la presenza, nel versante sinistro della valle del Vajont, di evidenti pericoli derivanti da una zona di miloniti non cementate, lunga circa . Ci\u00f2 indusse Edoardo Semenza ad ipotizzare la presenza di una paleofrana, che interessava tutta l'area a pi\u00f9 bassa quota del monte Toc, che, partendo dalle pareti scoscese sulla forra del torrente Vajont a nord (\"Castelletto\", \"Punta del Toc\" e \"Parete Nord del Toc\") superava la parte pi\u00f9 pianeggiante delle pendici della montagna (\"Pian del Toc\" e \"Pian della Pozza o della Pa\u00f9sa\") risalendo poi (in direzione sud) la dorsale in modo pi\u00f9 impervio verso il \"Torrione di Punta Vasei\" e il \"Becco del Toc\". Informato della scoperta, M\u00fcller formalizz\u00f2 un piano di studio approfondito basato su una sua proposta scritta molto dettagliata, inserita nel suo sesto rapporto del 10 ottobre 1959. La relazione definitiva Giudici-Semenza fu consegnata poi ufficialmente agli inizi di giugno 1960.\nLe scoperte fatte avevano anche suggerito di eseguire una indagine geosismica attraverso la supposta paleofrana, che venne affidata a Pietro Caloi. I risultati ottenuti (novembre 1959) sembravano invece indicare che la zona a sinistra della vallata fosse \"eccezionalmente\" solida, rocce compatte coperte da soli 10-20 metri di detriti sciolti e franosi. Il rapporto di Caloi fu consegnato in via definitiva il 4 febbraio 1960.\nI risultati agli antipodi dei due studi imposero un approfondimento del tema che fu favorito dagli avvenimenti successivi.\nLa prima prova d'invaso.\nNel settembre del 1959 la diga era ultimata. Il 28 ottobre 1959 la SADE avanz\u00f2 domanda di invaso sperimentale fino a quota 600 m s.l.m., che fu approvata fino a quota 595 m s.l.m. il 9 febbraio 1960.\nNel mese di marzo del 1960, quando l'invaso del Vajont si trovava all'incirca a quota 590 m s.l.m. nella parete settentrionale del Toc prospiciente la valle (nella parte ad est del torrente Massalezza praticamente di fronte al bivio per Casso) si verific\u00f2 il crollo di una piccola porzione della \"Parete Nord del Toc\" vicino alla sua base occidentale. Inoltre si assistette alla del \"Castelletto del Toc\" posto subito a ovest del torrente Massalezza e prospiciente la \"Punta del Toc\".\nContinuavano nel frattempo le indagini suggerite da M\u00fcller, che nel maggio del 1960 portarono all'installazione dei primi capisaldi destinati a identificare eventuali movimenti franosi del Toc attraverso misure topografiche. Le misure, fatte con l'invaso a quota 595 m s.l.m., rilevarono movimenti della parte pi\u00f9 a nord del Toc, con velocit\u00e0 che risultarono crescenti nei mesi successivi.\nIl 10 maggio 1960 la SADE chiese l'autorizzazione a portare l'invaso a quota 660 m s.l.m. senza prima procedere con lo svaso, ma la relativa autorizzazione venne concessa l'11 giugno 1960. Negli stessi giorni venne consegnata anche la relazione definitiva dello studio Giudici-Semenza, nel quale veniva confermata la presenza della \"grande frana\".\nIl 9 luglio 1960 venne consegnata la relazione di Dal Piaz a proposito della stabilit\u00e0 dei versanti di tutto il bacino, che, per il versante settentrionale del Toc, in sostanza negava assolutamente l'esistenza della frana-paleofrana.\nNel frattempo proseguivano le verifiche di Semenza relative alla sua ipotesi della paleofrana. In particolare egli scopr\u00ec, tra la fine di luglio e il 2 agosto 1960, il probabile margine meridionale della paleofrana (ossia la parte montana della stessa, pi\u00f9 vicina alla cima del Toc) in corrispondenza del punto di separazione del torrente Massalezza nei due rami occidentale e orientale, convergenti a \"Y\" nel corso principale e di solito asciutti. In essi si poteva osservare il passaggio dalla roccia sana affiorante a sud (lato montagna), a quella frantumata o finemente macinata affiorante a nord (lato valle del Vajont).\nLa frana del 4 novembre 1960.\nSul finire del mese di ottobre 1960, con l'invaso all'incirca a quota , mentre i movimenti della frana raggiungevano e superavano l'allarmante velocit\u00e0 di ben al giorno (che non venne pi\u00f9 raggiunta fino all'imminenza del distacco nel 1963), sulle pendici del monte Toc (da quota verso il basso) fece la sua comparsa la fessura perimetrale lato montagna della massa in movimento. I suoi margini laterali risultavano evidenti solo nella parte a maggior quota, mentre apparivano scarsamente percepibili alle quote pi\u00f9 basse. Questa grande fessura disegnava sulla montagna la sagoma di una grossa \"M\" , larga tra e , e si immergeva in profondit\u00e0 con una inclinazione di circa 40\u00b0. Le due punte della \"M\" partivano da quota e e arrivavano fino a circa quota .\nIl 4 novembre 1960 ci fu un segnale d'allarme, presagio della catastrofe: circa di terra e roccia (la cui parte prospiciente la forra si era gi\u00e0 mossa accasciandosi qualche decina di metri pi\u00f9 in basso fin dalla primavera di quell'anno) franarono nel bacino, che si trovava con l'acqua a quota \nI nuovi studi proposti e i tentativi di salvare l'impianto.\nI movimenti sull'intero fianco della montagna, che interessavano un fronte di quasi , con evidenti segni di movimenti trascorrenti sui lati della grande \"M\" che si era venuta a formare (indice che il movimento della massa era parallelo a quello della linea laterale di rottura e quindi era in direzione nord ossia verso il bacino), pur se non interpretati in modo unanime (le discordanze riguardavano oramai solo la profondit\u00e0 della massa in movimento e quindi l'effettivo volume in metri cubi della stessa), segnarono un momento di svolta.\nNei giorni 15-16 novembre, si riunirono al Vajont i geologi M\u00fcller ed Edoardo Semenza, con gli ingegneri Alberico Biadene, Mario Pancini, Camillo Linari e Mario Ruol. Per salvare l'impianto, su consiglio di M\u00fcller, si decise di procedere ad uno svaso del serbatoio, iniziato gi\u00e0 il 17 novembre. Programmato per effettuare uno svaso, in modo controllato e progressivo di 5 metri in 2 giorni, seguito da un arresto di 4-5 giorni cos\u00ec via, fino a raggiungere la quota di 600 metri a dicembre. Questo ebbe l'effetto di rallentare sensibilmente i movimenti fino a quasi arrestarli del tutto.\nCarlo Semenza avvi\u00f2 subito un programma di lavoro e di studio, e gi\u00e0 dal 17 si effettuarono delle rilevazioni tacheometriche per seguire i movimenti della frana. Egli propose la realizzazione di una galleria di sorpasso o by-pass, per impedire che se la valle fosse stata divisa in due dalla frana, si producesse un innalzamento incontrollato del livello del lago a monte, scongiurando pericoli per l'abitato di Erto e le sue frazioni pi\u00f9 basse, inoltre permettere all'acqua di venire utilizzata ugualmente.\nL'ingegner Pancini redasse il 23 un promemoria che sottopone all'attenzione di Carlo Semenza: (in \"corsivo\" le note aggiunte a mano da Semenza).\nPromemoria\n\u00abQualunque sia la natura del movimento attualmente in atto lungo la sponda sinistra del serbatoio \u00e8 da presumere che il movimento stesso non cesser\u00e0 fino a che non si sia raggiunto un nuovo equilibrio nella condizione peggiore e cio\u00e8 un massimo invaso durante la stagione delle piogge.\n\u00c8 certo comunque che se la sponda sinistra, o una porzione di essa, \"puntasse\" contro la sponda destra, non si dovrebbero pi\u00f9 temere grandi smottamenti che sarebbe ragionevole favorire piccoli smottamenti cos\u00eccch\u00e9 il riempimento del fondovalle venisse raggiunto per gradi.\nIn ogni caso non \u00e8 pensabile alzare il livello al massimo invaso fino a che buona parte della forra non sia riempita. Ci\u00f2 premesso io vedo due possibilit\u00e0:\nArrivati a quota 650 circa, alzare ed abbassare il serbatoio pi\u00f9 volte fino a provocare il franamento di una certa parte di materiale che consenta di spingere, con una certa tranquillit\u00e0, gli invasi anche alle quote superiori. Con questo programma il livello massimo potrebbe essere raggiunto nella primavera-estate del 1963; (\"se non succede niente di grave anche in primavera 1962\")\n2. Provocare subito (e cio\u00e8 entro questo inverno) qualche smottamento alzando ed abbassando il livello per la quota 650-670; ci\u00f2 fatto stabilire se la galleria e necessaria.\nVantaggi:\nSvantaggi:\nLa mia \"sensazione\" personale \u00e8 che non dovrebbe avvenire un movimento di entit\u00e0 tale da superare la quota 625 perch\u00e9 il congiungimento fra le due sponde a quota inferiore dovrebbe gi\u00e0 provocare un rallentamento del fenomeno e successivamente non c'\u00e8 ragione di pensare che il movimento debba continuare. \"(\"perch\u00e9? Vedere sezioni trasversali\").\"\nVenezia 23-XI-1961\nF.to PANCINI\nL'ingegner Semenza, sull'intero promemoria, scrisse: \"d'accordo sulla prima soluzione, anticipando gli svasi e invasi a ottobre 1961\".\u00bb\nVenne subito eseguita (dicembre 1960) una nuova indagine geologica (diretta ancora da Caloi) dalla quale emerse che la roccia ora aveva caratteristiche meccaniche pessime. Alcuni autori ritengono che la precedente indagine di Caloi (nella quale erano stati esclusi problemi di sorta per le pendici del monte Toc) non fosse stata eseguita o interpretata correttamente. La relazione fu consegnata ufficialmente il 10 febbraio 1961.\nIl rapporto consegnato da M\u00fcller il 3 febbraio 1961, noto comunemente come il numero progressivo 15\u00ba in quanto era per l'appunto il suo quindicesimo rapporto, si occupava esclusivamente della frana delle pendici del monte Toc ed \u00e8 da sempre uno dei punti di maggior contrasto tra gli autori che si sono occupati delle vicende del Vajont.\nIn tale relazione, il geomeccanico austriaco non concorda con Giudici e Semenza sull'ipotesi della paleofrana, mentre \u00e8 in totale accordo con loro sul fatto che vi sia sul fianco sinistro del Vajont una grande frana, indicando come a suo parere non esistano dubbi sulla profonda giacitura del piano di scivolamento (spessore della frana) e ipotizzando una massa in movimento di circa 200 milioni di metri cubi di materiale (errando di circa un quarto in meno rispetto a quanto sar\u00e0 poi verificato in seguito), fornendo tuttavia uno dei dati di previsione pi\u00f9 precisi allora disponibili.\nPer Muller la massa in movimento \u00e8 una frana di neoformazione, le resistenze mobilizzate sono quelle di picco, in gran parte date da contatti roccia-roccia.\nQuesta individuazione abbastanza precisa della massa in movimento fu di fatto il motivo del contendere tra i vari autori, in quanto i sostenitori della tesi della prevedibilit\u00e0 hanno sempre utilizzato questo rapporto per dimostrare che non era possibile che i tecnici della societ\u00e0 di energia elettrica non avessero chiaramente in vista i valori delle masse in gioco, e perch\u00e9 nelle prove sul modello idraulico (che verr\u00e0 attrezzato a Nove, di cui si tratter\u00e0 nel paragrafo successivo) non ne sia mai stata eseguita una partendo dalla sua ipotesi dei volumi in movimento.\nEffettivamente la sua relazione rimane illuminante sotto molti aspetti, sia per quel che riguarda l'individuazione della correlazione tra livello dell'acqua del lago e precipitazioni rispetto ai movimenti della frana, sia per aver fornito tutta una serie di misure da effettuare e contromisure da utilizzare per poter risolvere i problemi che stavano attanagliando il serbatoio. Le \"milioniti\" di Semenza (al piede della massa) non vengono mai sottoposte a prove meccaniche. Le evidenze geologiche riscontrate non sono sufficienti per dimostrare l'esistenza della paleofrana.\nContromisure ipotizzabili del 15\u00ba rapporto.\nNel rapporto, descriveva le 6 contromisure ipotizzabili, precisando tuttavia che nessuna di esse avrebbe potuto risolvere del tutto il problema, in quanto alcune erano irrealizzabili, altre lo erano solo parzialmente.\nA seguire l'elenco di possibili contromisure. In corsivo alcune brevi osservazioni di Edoardo Semenza.\nMuller indicava inoltre altri possibili interventi, atti a conoscere meglio la situazione e soprattutto il comportamento dell'acqua all'interno del versante sinistro.\nIn particolare raccomanda l'istallazione di pozzi piezometrici per il controllo dei livelli e delle pressioni dell'acqua nella massa in frana, e per cercare di capire la conformazione degli strati pi\u00f9 profondi della frana, per valutare a che profondit\u00e0 potesse trovarsi il piano su cui essa si sta muovendo e capire se fosse possibile un'opera di drenaggio al di sotto di esso.\nSi sarebbero dunque ottenuti i dati necessari per trovare un metodo di regolazione della velocit\u00e0 del movimento. I piezometri furono approvati e vennero installati a fine estate.\nIl progetto mai attuato della galleria di drenaggio in frana.\nPer cercare di drenare la massa, come consigliato da Muller, si pens\u00f2 anche ad un'opera di drenaggio tramite un'apposita galleria che avrebbe avuto il compito di scaricare l'acqua dell'acquifero inferiore, (sotto il piano di scivolamento) oltre i due margini estremi a est e ovest. Tale galleria, avrebbe certamente costituito un elemento molto importante, in quanto avrebbe potuto eliminare o ridurre le sottopressioni che causavano il movimento della massa.\nDella galleria di drenaggio era stato fatto anche un progetto di massima.\nRisulta che era stata discussa la possibilit\u00e0 di costruirla ad una quota inferiore (circa 720 anzich\u00e9 900), per aumentare l'effetto drenante. A frenare l'esecuzione del progetto era il timore di andare incontro alle stesse enormi difficolt\u00e0 incontrate durante lo scavo dei due cunicoli sul Massalezza, nell'interno della massa in frana, causate dalle pessime condizioni di stabilit\u00e0 dell'ammasso roccioso.\nLe armature a quadri in legno, indispensabili per questo tipo di materiale, non potevano reggere a lungo alle spinte provocate dai movimenti in atto: lo scavo presentava quindi gravissimi pericoli.\nLa galleria di \"sorpasso frana\".\nCome da programma, nel febbraio del 1961 si d\u00e0 inizio ai lavori per lo scavo della galleria di sorpasso, dal costo di circa 1 miliardo di lire.\nSecondo le previsioni il serbatoio avrebbe perso circa 1/3 del suo volume utile originario.\nPassando in roccia sana, sul versante destro della valle sotto al monte Salta, superava la zona \"pericolante\" del fianco sinistro del Vajont. La galleria era indispensabile, anche per dare continuit\u00e0 al corso del torrente Vajont verso il Piave, e mantenere il collegamento idraulico tra le due parti del bacino che si sarebbero create dopo la caduta della frana.\nIl lago sotto Erto sarebbe rimasto senza sbocco, e con l'aumento del livello avrebbe provocato uscite d'acqua attraverso il Passo di S. Osvaldo, e in Valcellina.\nLunga 1800 m con un diametro di 4,5 m si riteneva che i suoi imbocchi non sarebbero stati ostruiti in caso di caduta della frana.\nL'imbocco, di monte si trova presso i Mulini delle Spesse, a quota 624, l'uscita si trova poco a monte della diga, a quota 614 m. Il lavoro viene affidato a 2 imprese: Monti e Zadra, che avrebbero operato dalle due estremit\u00e0. Zadra scava usando il sistema tradizionale \"decauville\". Monti invece adotta, tra le prime in Italia, pale caricatrici cingolate, a ribaltamento posteriore, e dumper gommati a guida reversibile.\nSi realizzano anche due \"finestre\" di servizio al ponte di Casso (quota 613,9 m s.l.m.) e al ponte del Colomber, per accelerare la realizzazione e per facilitare l'estrazione del materiale scavato.\nViene completata il 5 ottobre 1961.\nLe prove del modello idraulico del serbatoio del Vajont.\nDopo la scoperta della frana delle pendici settentrionali del monte Toc, si decise di approfondire gli studi sui seguenti effetti:\n1) azioni dinamiche sulla diga;\n2) effetti d'onda nel serbatoio ed eventuali pericoli per le localit\u00e0 vicine, con particolare attenzione al paese di Erto;\n3) Ipotesi di una parziale rottura della diga e conseguente esame dell'onda di rotta e della sua propagazione lungo l'ultimo tratto del Vajont e lungo il Piave, fino a Soverzene ed oltre.\nLo studio del punto 1 venne eseguito presso l'I.S.M.E.S. (Istituto Sperimentale Modelli e Strutture) di Bergamo (nato nel 1951), mentre per gli altri la SADE decise la costruzione di un modello fisico-idraulico del bacino, nel quale poter eseguire alcuni esperimenti sugli effetti della caduta di una frana in un serbatoio.\nIl modello in scala 1:200 del bacino, che \u00e8 tuttora visitabile, fu allestito presso la centrale idroelettrica di Nove (loc. Borgo Botteon di Vittorio Veneto) della SADE, e divenne il C.I.M. (Centro Modelli Idraulici). Gli esperimenti furono affidati ai professori Ghetti e Marzolo, docenti universitari dell'Istituto di Idraulica e Costruzioni Idrauliche dell'Universit\u00e0 di Padova, e furono eseguiti grazie al finanziamento della SADE, sotto il controllo dell'ufficio studi della societ\u00e0 stessa.\nLo studio si prefiggeva di verificare gli effetti idraulici sulla diga e sulle sponde del serbatoio del franamento, e fu dunque indirizzato in questo senso piuttosto che a riprodurre il fenomeno naturale della frana. Gli esperimenti vennero condotti in due diverse serie (agosto-settembre 1961 e gennaio-aprile 1962), delle quali la prima serv\u00ec sostanzialmente per affinare il modello.\nLa prima serie di esperimenti.\nLa prima serie di 5 esperimenti ebbe inizio il 30 agosto 1961 con una superficie di scivolamento della frana piana inclinata di 30\u00b0, costituita da un tavolato di legno rivestito da una lamiera. La massa franante era simulata con della ghiaia, trattenuta tramite reti flessibili metalliche, che venivano inizialmente trattenute in posizione mediante funi allentate poi all'improvviso. All'inizio di settembre furono eseguite altre 4 prove destinate ad avere scopo orientativo. La prima sempre con un piano inclinato di 30\u00b0, le seguenti 3 con un piano inclinato di 42\u00b0. Riscontrata l'impossibilit\u00e0 di riprodurre nel modello il naturale fenomeno geologico della frana, il modello venne elaborato modificando la superficie di movimento della frana, che venne sostituita con una in muratura (i relativi profili furono elaborati da Semenza, che per redigerli si avvalse anche dei sondaggi che erano gi\u00e0 stati effettuati e che avevano fornito sufficienti elementi di giudizio in questo senso), per rendere possibile la variazione della velocit\u00e0 di caduta della frana nel serbatoio (resa difficile dalla nuova forma \"a dorso\" della superficie di movimento). Per simulare la compattezza del materiale in movimento (che nel modello rimaneva la ghiaia) vennero inseriti dei settori rigidi che vennero trainati attraverso delle funi tirate da un trattore.\nLa seconda serie di esperimenti.\nIn questi 17 esperimenti, condotti dal 3 gennaio 1962 al 24 aprile 1962, il materiale \"franante\" era ancora della ghiaia, questa volta trattenuta attraverso delle reti di canapa e delle cordicelle. Partendo dall'ipotesi di Muller relativa alle diverse caratteristiche della massa in movimento tra la parte a valle del torrente Massalezza (ovest) e la parte a monte dello stesso (est), tutti gli esperimenti furono compiuti facendo scendere quelle due ipotetiche parti della frana separatamente. Nel modello, tuttavia, le due frane vennero fatte scendere inizialmente in tempi diversi, in modo che i loro effetti fossero totalmente separati e, successivamente, quando l'ondata prodotta dalla prima tornava indietro, in modo da ottenere un sovralzo totale dell'acqua del lago anche maggiore.\nLa relazione finale Ghetti.\nIl sovralzo totale dell'acqua del serbatoio (misurato attraverso appositi strumenti) veniva scomposto in \"sovralzo statico\", che era l'effetto non transitorio di aumento del livello dell'acqua rimasta nel serbatoio dopo il franamento per effetto dell'immersione della frana nel serbatoio (una volta raggiunto nuovamente lo stato di quiete), e in \"sovralzo dinamico\", dovuto al moto ondoso temporaneo prodotto dal franamento. Il sovralzo statico dipendeva dal volume della frana che rimaneva immerso nel serbatoio, mentre il sovralzo dinamico dipendeva quasi esclusivamente dalla velocit\u00e0 di caduta della frana (mentre era trascurabilmente legato al volume della stessa).\nIn base a questa simulazione (in seguito al disastro oggetto di critiche, poich\u00e9 considerata da alcuni approssimativa) si determin\u00f2 che ponendo un limite di invaso a quota 700 m non si sarebbero avuti danni sopra quota 730 m s.l.m. lungo le sponde del serbatoio, mentre una minima quantit\u00e0 d'acqua avrebbe superato il ciglio della diga (722,5 m) procurando danni trascurabili a valle della stessa.\nCon le esperienze riferite, svolte su un modello in scala 1:200 del lago-serbatoio del Vajont, si \u00e8 cercato di fornire una valutazione degli effetti che verranno provocati da una frana, che \u00e8 possibile abbia a verificarsi sulla sponda sinistra a monte della diga. Premesso che il limite estremo a valle dell'ammasso franoso dista oltre 75\u00a0m dall'imposta della diga, e che la formazione di questa imposta \u00e8 di roccia compatta e consistente e ben distinta, anche geologicamente, dall'ammasso predetto, non \u00e8 assolutamente da temersi alcuna perturbazione di ordine statico alla diga col verificarsi della frana, e sono perci\u00f2 da riguardarsi solo gli effetti del rialzo ondoso nel lago e nello sfioro sulla cresta della diga in conseguenza della caduta.\nLa nazionalizzazione delle industrie elettriche e il passaggio all'ENEL.\nCon la legge 1643 del 6 dicembre 1962, pubblicata sulla Gazzetta Ufficiale il 12 dicembre 1962, viene istituito l'Ente nazionale per l'energia elettrica (ENEL), \"Istituzione dell'Ente nazionale per l'energia elettrica e trasferimento ad esso delle imprese esercenti le industrie elettriche\", con il compito di esercitare nel territorio nazionale le attivit\u00e0 di produzione, importazione ed esportazione, trasporto, trasformazione, distribuzione e vendita dell'energia elettrica da qualsiasi fonte prodotta.\nIl passaggio tra la Sade e l'Enel non fu una vendita, ma un esproprio, e l'indennizzo avvenne sul valore delle azioni Sade nei tre anni precedenti (1959-1961), senza alcun riferimento al valore e alla funzionalit\u00e0 degli impianti.\nCon la stessa legge sono state fissate alcune altre importanti norme:\nCon il d.P.R. 4 febbraio 1963, n. 36, portante norme relative ai trasferimenti all'ENEL delle imprese esercenti industrie elettriche, venne riconfermato che il trasferimento comprendeva tutti i beni mobili ed immobili, i rapporti giuridici e quanto altro attinente alla gestione dell'impresa (articolo 2). Venne poi stabilito:\nCon decreto presidenziale del 14 marzo 1963, pubblicato sulla gazzetta ufficiale il 16 marzo 1963, viene disposto il trasferimento dell'impresa elettrica dalla SADE all'ENEL.\nIl 14 marzo il Consiglio di amministrazione dell'ENEL, costituito a termini del decreto presidenziale 15 dicembre 1962, n. 1670 (G.U 19 dicembre 1962), aveva nominato l'amministratore provvisorio nella persona dell'avvocato Feliciano Benvenuti, il quale, da tale data, assumeva quindi i poteri di ordinaria e straordinaria gestione.\nLa nomina dell'amministratore provvisorio venne pubblicata sulla Gazzetta Ufficiale del 26 marzo 1963, mediante comunicato del Ministero dell'industria e del commercio.\nLa SADE ne fu informata anche con lettera del Presidente dell'ENEL Vitantonio di Cagno del 22 marzo 1963 e, agli effetti della consegna formale dei beni, con avviso prefettizio del 25 luglio 1963.\nIl 27 luglio 1963, a Venezia, venne redatto \"il verbale di consegna\", dal contesto del quale risulta:\nGli invasi sperimentali per il collaudo della diga.\nDurante il primo riempimento del serbatoio, raggiunta la quota di 650 m s.l.m., il 4 novembre 1960 si verific\u00f2 una frana. Allora si effettu\u00f2 uno svaso che termin\u00f2 nel gennaio del 1961. Da gennaio a ottobre dello stesso anno, il lago venne mantenuto ad una quota tra 590 e 600 m s.l.m per permettere la costruzione della galleria di by-pass.\nTerminata la costruzione della galleria, si inizi\u00f2 la seconda prova d'invaso, che venne eseguita con particolare cautela, controllando i movimenti della frana in rapporto al livello del lago. I movimenti della frana ripresero molto lentamente nell\u2019Aprile 1962, ma nel novembre successivo, con la quota a 700 m s.l.m raggiunsero la velocit\u00e0 di al giorno. Quindi si decise un nuovo svaso che termin\u00f2 a marzo del 1963 con il lago a quota 650 m s.l.m., arrestando cos\u00ec i movimenti della frana.\nIl terzo e ultimo invaso richiesto ed iniziato a nazionalizzazione gi\u00e0 avvenuta, fu eseguito a partire da aprile del 1963, con autorizzazione fino alla quota di 715 m s.l.m. Tale quota non venne mai raggiunta, ma si ferm\u00f2 a 710.\nIl livello del lago fu fatto aumentare velocemente per poi rallentare e raggiungere quota 700 a fine giugno, restando fermo fino a met\u00e0 agosto. La frana riprese i movimenti anche con la quota del lago ferma a 700 metri tra luglio e agosto. Dalla seconda met\u00e0 di agosto, si alz\u00f2 il livello fino a 710 metri, raggiungendo la quota i primi giorni di settembre. La frana aument\u00f2 la velocit\u00e0 dei movimenti, arrivando a il 25 settembre.\nInizi\u00f2 allora lo svaso per poter arrivare alla quota di sicurezza indicata da Ghetti di 700 metri. Quota raggiunta il 9 ottobre, quando avvenne la tragedia.\nVa anche precisato che arrivare alla quota massima, non significava \"collaudare\" la diga. Questo era solo un primo passo: si sarebbero poi dovuti compiere, fra l\u2019altro, degli svasi e successivi invasi per uno specifico \"collaudo tecnico-funzionale del comportamento e dell\u2019efficienza statica ed idraulica della struttura della diga e delle spalle di appoggio\", consistenti anche nel controllare che tutti i parametri strumentali ritornassero ai dati di partenza.\nComunque, pure ai fini della sicurezza del serbatoio, sarebbe stato molto improbabile arrivare al collaudo prima che si fossero stabilizzate le gi\u00e0 note problematiche delle sponde.\nLa situazione idraulica il 9 ottobre 1963 e il livello del serbatoio del Vajont.\nLa situazione idraulica dei bacini che interagivano con il Vajont \u00e8 rappresentata nello schema.\nPer il 9 ottobre la direzione del SCI aveva previsto di abbassare il livello del serbatoio di 1,20 m (cio\u00e8 di 5\u00a0cm all\u2019ora), per arrivare alla mezzanotte a quota 700,50 m.\nMa verso le ore 18 Biadene fece pervenire al Reparto di Soverzene due ordini:\n1) Aumentare la velocit\u00e0 di svaso. Questo fu fatto in due modi:\nL'acqua proveniente dai serbatoi di Pieve e di Valle di Cadore, passava per il ponte tubo e non entrava nel Vajont (chiusa la paratoia pos. 20), perch\u00e9 il livello di quei due laghi era pi\u00f9 basso di quello del Vajont.\n2) Predisporre le opportune operazioni preliminari per eventualmente aprire lo scarico di alleggerimento: in questo modo si sarebbe ulteriormente aumentata la velocit\u00e0 di svaso, scaricando l'acqua nella forra del Vajont e quindi nel Piave. L\u2019ordine di aprire questo scarico non venne per\u00f2 mai dato.\nLo scarico di alleggerimento era uno dei tre scarichi posti sotto il livello di sfioro della diga. Questi, dopo la costruzione della diga non vennero per\u00f2 mai aperti.\nIl disastro.\nAlla fine dell'estate del 1963 i capisaldi rilevarono movimenti preoccupanti della montagna, quindi venne deciso di diminuire gradualmente l'altezza dell'invaso, arrivando alla quota di sicurezza di 700 m s.l.m ipotizzata da Ghetti il 9 ottobre.\nL'8 ottobre, il Comune di Erto su sollecito dei tecnici S.A.D.E. emana la seguente ordinanza:\nAlle 22:39 del 9 ottobre 1963, si stacc\u00f2 dalla costa del Monte Toc la frana lunga di oltre 270 milioni di metri cubi di rocce e terra. In circa 20 secondi la frana arriv\u00f2 a valle, generando una scossa sismica e riempiendo il bacino artificiale.\nL'impatto con l'acqua gener\u00f2 tre onde: una si diresse verso l'alto, lamb\u00ec le abitazioni di Casso, ricadde sulla frana e and\u00f2 a scavare il bacino del laghetto di Massalezza; un'altra si diresse verso le sponde del lago e, attraverso un'azione di dilavamento delle stesse, distrusse alcune localit\u00e0 nel comune di Erto e Casso, e la terza (di circa 50 milioni di metri cubi di acqua) scavalc\u00f2 il ciglio della diga, che rimase intatta ad eccezione del coronamento percorso dalla strada di circonvallazione che conduceva al versante sinistro del Vajont, e precipit\u00f2 nella stretta valle sottostante.\nI circa 25 milioni di metri cubi d'acqua che riuscirono a scavalcare l'opera raggiunsero il greto sassoso della valle del Piave e asportarono consistenti detriti, che si riversarono sul settore meridionale di Longarone causando la quasi completa distruzione della cittadina (si salvarono solo il municipio e le case poste a nord di esso) e di altri nuclei limitrofi, e la morte, nel complesso, di circa 2.000 persone (i dati ufficiali parlano di 1.917 vittime, ma non \u00e8 possibile determinarne con certezza il numero). \u00c8 stato stimato che l'onda d'urto dovuta allo spostamento d'aria fosse addirittura il doppio dell'intensit\u00e0 generata dalla bomba atomica sganciata su Hiroshima, quindi la met\u00e0 delle vittime uccise che si trovavano all'aperto fu smembrata e polverizzata, e di loro non si trov\u00f2 nulla.\nI pompieri partiti da Belluno, dopo aver ricevuto segnalazioni circa l'innalzamento del livello del Piave, non poterono raggiungere il luogo, poich\u00e9 da un certo punto in poi la strada, provenendo da valle, era stata completamente divelta; Longarone fu raggiunta allora dai pompieri partiti da Pieve di Cadore, che furono i primi a rendersi conto di cosa fosse accaduto e poterlo comunicare. Alle ore 5:30 della mattina del 10 ottobre 1963 i primi militari dell'Esercito Italiano arrivarono sul luogo per portare soccorso e recuperare i morti. Tra i militari intervenuti vi erano soprattutto Alpini, alcuni dei quali appartenenti all'Arma del genio, che scavarono anche a mano per cercare i corpi dei dispersi. Questi trovarono anche alcune casseforti delle banche del paese, non pi\u00f9 apribili con le normali chiavi in quanto molto danneggiate. Anche i Vigili del Fuoco provenienti da 46 Comandi Provinciali parteciparono in massa ai soccorsi, con un impiego di 850 uomini, tra Nuclei Sommozzatori, Terra ed Elicotteristi, e un grande numero di automezzi e attrezzature. Il Nucleo Sommozzatori di Genova, con 8 unit\u00e0 di personale, venne adibito, in particolare, nel bacino antistante la Diga di Busche, al dragaggio per ricercare salme e fustame di sostanze tossiche (61 fusti di cianuro), con successiva perlustrazione mediante immersione e finale rimozione dei fanghi a bacino prosciugato. Dei circa 2.000 morti, sono stati recuperati e ricomposti sommariamente solo 1.500 cadaveri, la met\u00e0 dei quali non \u00e8 mai stato possibile riconoscere.\nVittime.\nLe vittime furono stimate a , ma vennero recuperati solo cadaveri. Nel disastro morirono 487 bambini. La vittima pi\u00f9 giovane del disastro fu Claudio Martinelli di Erto e Casso (PN), nato il 18 settembre 1963 con solo 21 giorni di vita, la vittima pi\u00f9 anziana fu Amalia Pancot nata il 26 gennaio 1870 di 93 anni di Conegliano (TV). Delle 1.917 vittime, 64 persone erano dipendenti dell'Enel e delle imprese Monti e Consonda Icos, impegnate nel completamento della diga e delle opere di servizio.\nL'onda del Vajont.\nL'onda generata dalla frana si divise in due, e la parte meno disastrosa corse verso monte in zona Erto-Casso e localit\u00e0 minori nel percorso, opposta a quella che precipit\u00f2 nella stretta vallata e invest\u00ec Longarone, dove fece il pi\u00f9 elevato numero di vittime. L'onda di piena raggiunse un'altezza stimata nel lago di ; la tabella illustra l'altezza massima stimata dell'onda causata dalla frana del monte Toc:\nFonte:L'onda di piena seguita alla frana del Vajont, studio della facolt\u00e0 di ingegneria dell'Universit\u00e0 degli Studi di Napoli.\nSolidariet\u00e0 e aiuti.\nLa mattina immediatamente dopo la sciagura la macchina dei soccorsi si mise in moto. Da tutto il Friuli e Veneto vennero inviati sul luogo Esercito Italiano, Alpini, Vigili del Fuoco; assieme anche al comando dell'esercito USA di Aviano e Vicenza, resosi utile soprattutto con l'utilizzo di elicotteri per sfollare i villaggi isolati di Erto e Casso.\nMolti furono anche i telegrammi di solidariet\u00e0 e vicinanza inviati al Presidente della Repubblica Antonio Segni da tutto il mondo il 10 ottobre 1963; tra i quali quelli di Stati Uniti, Regno Unito, Francia e Austria:\nDurante tutto il 1963 in tutta Italia la Croce Rossa, la Rai, Corriere della Sera, la Stampa aiutarono con delle raccolte fondi le popolazioni del Vajont.\nAiuti economici arrivarono anche da tutto il mondo, in particolare la Croce Rossa Francese don\u00f2 oltre 2 milioni di lire alla Croce Rossa Italiana.\nLe opere per la messa in sicurezza del lago.\nIl Ministero dei lavori pubblici avvi\u00f2 immediatamente un'inchiesta per individuare le cause della catastrofe.\nFurono avviate operazioni di messa in sicurezza della valle.\nIl livello del lago crebbe di 14 metri, passando dalla quota di 700,30 a 714 circa. Destava preoccupazione l'impossibilit\u00e0 di controllare e/o regolare l'innalzamento naturale del livello del lago residuo, che essendo rimasto senza emissario, continuava a raccogliere le acque del suo bacino imbrifero; una situazione che diventava particolarmente pericolosa per l'abitato di Erto e le case superstiti rimaste in riva al lago.\nQuesta grave situazione impose di predisporre una serie di lavori, per garantire la sicurezza del bacino del Vajont e delle zone limitrofe. Si decise cos\u00ec di operare contemporaneamente su due direzioni:\nSi temeva inoltre, che il cosiddetto \"diedro\" roccioso sul monte Toc all'estremit\u00e0 orientale della frana, potesse a sua volta franare nell'invaso. Ci\u00f2 avrebbe provocato delle ondate pericolose oltre che per Erto, anche per Cimolais, se le stesse avessero scavalcato il Passo di San Osvaldo, che \u00e8 alla quota di 827 s.l.m. Per questo nella zona del passo, vennero eseguiti due interventi:\nL'impianto di pompaggio provvisorio verso Cimolais.\nL'impianto provvisorio a 2 stadi, della potenza complessiva di oltre collocato in coda al lago sotto l'abitato di San Martino, in prossimit\u00e0 dello sbocco della Val Tuora ad una quota di , fu eseguito con uno sbancamento in zona pianeggiante dove fu realizzato il getto per accogliere il capannone che ospitava le pompe di mandata ed un vascone di pescaggio. Un'opera eseguita in condizioni difficili, sia per la zona impervia, sia per il clima invernale (da met\u00e0 novembre 1963 a febbraio 1964). Fu necessario costruire e riadattare di linea a media tensione, per alimentare le pompe elettriche.\nIl primo stadio era formato da 10 elettropompe centrifughe ad asse inclinato telescopico (albero speciale allungato) scorrevoli su binario, per seguire il livello del lago, da quota 739 quota , che portavano l'acqua ad un vascone posto 40 metri pi\u00f9 in alto.\nIl secondo stadio, all'interno di un capannone metallico dotato di un piccolo carroponte per la posa delle pompe, era composto da 14 elettropompe fisse collocate sopra il vascone stesso, che conducevano l'acqua in tre condotte metalliche dal diametro di , che si innalzavano per quasi 100 metri lungo la mezzacosta destra della val Tuora, e versavano l'acqua in una canaletta in legno lunga quasi , e della sezione di . Questa canaletta posata a mezza costa, e in leggera pendenza permetteva per gravit\u00e0 alle acque di superare il passo di S. Osvaldo. Essa disperdeva l'acqua aspirata del lago nell'alveo del rio Tremenigia, a scendere poi verso Cimolais e raccordarsi infine con il torrente Cimoliana.\nIl 19 febbraio 1964 l'impianto venne messo in funzione, e il lago rimasto era salito di altri 10 metri, da 714 a 724 m s.l.m, con una quantit\u00e0 di 100 milioni di metri cubi d'acqua.\nPoich\u00e9 le pompe asportavano acqua ad una portata superiore di quelle in arrivo dai torrenti emissari nel lago, si riusc\u00ec ad arrestare l'aumento di crescita ed abbassarlo. L'impianto rimase in funzione per 7 mesi fino a settembre del 1964, quando il livello del lago era sceso fino al limite di pescaggio delle pompe dello stadio inferiore. Verr\u00e0 smantellato agli inizi del 1969.\nLe due gallerie verso la Val Cimoliana.\nQueste due gallerie erano state progettate per il riempimento del serbatoio tramite l'alto Cellina, ed immettere le acque del Vajont, in Val Cimoliana per utilizzo idroelettrico ed irriguo alla pianura friulana. Nel 1963 erano in costruzione, ed all'avvento della nazionalizzazione la Sade ferm\u00f2 questi lavori.\nPer mettere in opera in maniera definitiva l'eventuale scarico delle acque verso Cimolais vennero completate le due gallerie, entrambe realizzate per met\u00e0. La galleria pi\u00f9 alta a quota 721 di 2,6 metri di diametro venne rimessa in scavo gi\u00e0 a novembre del 1963, aggiungendo agli altri gi\u00e0 scavati. Non essendo per\u00f2 pi\u00f9 utile lo scopo originario (cio\u00e8 convogliare le acque dell'alto Cellina al serbatoio del Vajont), fu deviata sopra l'abitato di Cimolais. L'eventuale passaggio d'acqua sarebbe stato convogliato con una tubazione metallica al torrente Cimoliana, affluente del torrente Cellina. Lavoro terminato nell'estate del 1964.\nLa seconda galleria a quota 640 m s.l.m, venne realizzata utilizzando lo stesso tracciato per la quale era stata concepita; alimentare una centrale idroelettrica nella Val Cimoliana, e la richiesta d'acqua ai consorzi irrigui. Galleria scavata per soli 800 metri, del diametro di 2,5 m. Venne completata scavando gli ultimi dalla Val Cimoliana, e resa funzionante nel 1966.\nIl ripristino della galleria di sorpasso frana, verso la valle del Piave.\nBisognava riportare il torrente Vajont al suo sbocco originario al fiume Piave, e quindi apparve subito opportuno utilizzare la galleria \"sorpasso frana\" scavata nel 1961. Si prevedeva all'epoca che tutte le opere di scarico della diga, e della galleria di sorpasso, non venissero interessate dalla caduta della frana.\nVerso monte, l'imbocco si trovava sotto 100 metri d'acqua e ricoperto da oltre 15 metri di fango e roccia. Quello di valle, che doveva sfociare un centinaio di metri a monte della diga, era stato ostruito e reso inservibile dalla frana.\nGli interventi di ripristino furono impegnativi e complessi, sia in fase di progettazione che di realizzazione; vista l'urgenza si adottarono tecniche di esecuzione diverse ai lati opposti della galleria.\nPartendo da valle del ponte tubo ricostruito nel 1964, ed aggirando varie infrastrutture della diga, venne scavata una galleria di 200 metri da dove vennero eseguiti con delle sonde, dei fori di spillamento intercettando la galleria di sorpasso. Verso monte, con una sonda installata su una zattera si eseguirono due fori, del diametro di , attraversando il materiale di frana e perforando la calotta della galleria dove non era riempita di roccia. Alla fine di luglio del 1964 l'acqua inizi\u00f2 a scorrere verso la valle del Piave. Il passaggio d'acqua attraverso i grossi fori a monte della frana ha provocato il risucchio del materiale che ostruiva l'imbocco, liberandolo. A questo punto l'acqua, scaricandosi liberamente, si abbass\u00f2 fino al livello della soglia d'imbocco della galleria a quota 624 m s.l.m.\nNegli anni ottanta venne deciso di dare una sistemazione definitiva verso il Piave. Fu costruito un nuovo imbocco di monte, rialzato di 11 metri rispetto all'originario e collegato in discesa alla galleria di sorpasso a valle dell'imbocco originario, che verr\u00e0 chiuso. Verso valle la galleria di scarico realizzata nel 1964 fu ampliata fino al diametro di quella di sorpasso, cio\u00e8 da 2,5 m a 4,5, e il suo sbocco venne allontanato dal ponte tubo portandolo maggiormente verso valle. Tutta la galleria, per l'intera lunghezza di metri, non ha opere di apertura e chiusura, e permette di scaricare portate notevoli anche in caso di piena eccezionale. L'acqua del torrente Vajont con una spettacolare cascata, riprese l'antico sbocco al Piave.\nLa ricostruzione del ponte-canale nella forra del Vajont.\nA causa dell'onda che scavalc\u00f2 la diga, venne travolto e distrutto il ponte-canale che si trovava a pochi metri a valle della diga. In pochi mesi venne progettato un nuovo ponte in acciaio.\nRealizzato in pi\u00f9 sezioni dalle acciaierie di Terni, venne montato in soli 6 mesi. Nell'agosto del 1964 il ponte era completato.\nLa ricostruzione di Longarone e di Erto e Casso.\nNonostante le rassicurazioni dei geologi si decise di trasferire la popolazione di Erto.\nNel 1971, per permettere agli sfollati ancora senza casa di tornare alla normalit\u00e0, venne costituito il comune di Vajont, presso Maniago.\nLa comunit\u00e0 riprese subito a ricostruire non solo il tessuto sociale distrutto, ma anche la citt\u00e0. Un altro centro, chiamato \"Nuova Erto\", venne costruito a Ponte nelle Alpi (provincia di Belluno), di cui costituisce un quartiere. Infine sopra il vecchio abitato originale di Erto venne costruito il paese di Erto attuale.\nPer cercare di riavviare l'economia locale a seguito della tragedia, il Parlamento italiano approv\u00f2 la legge n. 357/1964 (detta \"Legge Vajont\"): essa prevedeva che ogni abitante dei comuni colpiti che fosse dotato di una licenza commerciale, artigianale o industriale al 9 ottobre 1963 venisse dotato di un contributo a fondo perduto del 20% del valore dell'attivit\u00e0 distrutta, un ulteriore finanziamento pari all'80% a tasso di interesse fisso per la durata di 15 anni, e che per 10 anni venisse esentato dal pagamento dell'imposta sulla ricchezza mobile. Se poi il beneficiario non avesse potuto o voluto ricominciare a svolgere l'attivit\u00e0 precedente, aveva il diritto di cedere a terzi la licenza, i quali godevano delle stesse esenzioni e vantaggi a condizione di operare in un'area che inizialmente corrispondeva a quella del disastro, ma che poi venne estesa all'intero territorio delle regioni in qualche modo interessate (Trentino, Veneto, Friuli - Venezia Giulia). Fu cos\u00ec che aziende ed imprese del tutto estranee alla vicenda, acquistando le licenze in oggetto per prezzi irrisori, poterono godere di finanziamenti pubblici particolarmente rilevanti, inizialmente destinati alle vittime.\nIl dibattito sulla prevedibilit\u00e0 dell'evento.\nAl fine di dirimere una delle questioni maggiormente controverse della vicenda, va chiarito che, alla luce di quanto esposto precedentemente, la frana presente sul monte Toc e poi innescatasi nella notte del 9 ottobre 1963 era stata apertamente individuata gi\u00e0 dall'autunno del 1960. Inoltre, se almeno inizialmente i tecnici avevano discusso sulle sue effettive dimensioni (come metri cubi di materiale franoso potenzialmente in movimento), a partire almeno dall'anno 1961 nel quale vennero installati i piezometri (profondi circa ), \u00e8 oggettivamente poco credibile ritenere che gli specialisti non avessero chiara l'evidenza che il movimento franoso interessasse in blocco una massa di grande spessore (profondit\u00e0) e volume, in quanto i piezometri, ad esclusione degli ultimi metri del numero 4 (secondo altre fonti si tratta del numero 2), non denunciavano rotture o deformazioni.\nLe indecisioni riguardavano la velocit\u00e0 di movimento (connessa al piano di scivolamento) ed eventualmente il tempo di caduta della frana, in quanto taluni dubitavano sull'effettiva unicit\u00e0 della stessa, essendo pi\u00f9 propensi a dividerla in due porzioni (a est e ovest del torrente Massalezza), destinate a distaccarsi in tempi diversi. Va infatti ricordato che la decisione di costruire una galleria di sorpasso o bypass della frana sul fianco della valle opposto a quello \"pericolante\" (che avesse contemporaneamente salvato l'invaso e permesso il controllo del lago a monte rimasto senza emissario in caso di caduta della frana) fu avanzata gi\u00e0 nel novembre del 1960, e i lavori di costruzione della stessa iniziarono gi\u00e0 dal febbraio del 1961. Era dunque chiaro che la frana era di tale portata da essere in grado di rendere inefficiente il serbatoio, interrando completamente circa dello stesso, e riducendone la portata di quasi la met\u00e0. Le rilevazioni sui movimenti della frana attraverso capisaldi cominciarono gi\u00e0 nell'estate del 1960, mentre dati sui livelli di acqua nei piezometri furono raccolti dall'estate successiva..\nL'oggettiva imprevedibilit\u00e0 dell'evento riguardava solo il \"momento esatto\" nel quale la frana si sarebbe effettivamente messa in movimento e, solo in parte, quali sarebbero stati gli eventi scatenanti. Le variabili in gioco furono subito legate all'altezza dell'acqua nell'invaso e a una sua quasi certa correlazione con le precipitazioni atmosferiche.\nVa tuttavia ricordato che i movimenti dei capisaldi nei punti di rilevamento del movimento franoso installati gi\u00e0 dall'estate del 1960 erano risultati assolutamente allarmanti gi\u00e0 dagli inizi di agosto del 1963, andando di fatto peggiorando durante tutto il periodo che port\u00f2 al distacco della frana agli inizi di ottobre.\nUna maggiore cautela avrebbe dovuto spingere i tecnici dell'ENEL-SADE a interrompere la terza prova d'invaso gi\u00e0 in agosto, anche se essi potrebbero essere stati inizialmente fuorviati dalla teoria-ipotesi della \"prima bagnatura\" formulata da M\u00fcller e avvalorata da Penta. Essi tralasciarono purtroppo l'importanza della piovosit\u00e0 pure affermata da M\u00fcller gi\u00e0 nel 1961. Infine va fatta menzione del fatto che durante la mattina e il pomeriggio di quel tragico 9 ottobre 1963, a causa dei movimenti impressionanti registrati dai capisaldi rispetto ai giorni precedenti ( contro ) fu chiaro che la caduta della frana era imminente, tanto che molte localit\u00e0 del Comune di Erto furono sgomberate durante quella giornata. Fu anche deciso di sospendere la circolazione stradale, sulla strada che dal paese di Dogna, portava alla diga e alla Valcellina, ma non vennero sgombrati i paesi del fondovalle e tutte le frazioni di Erto pi\u00f9 prossime alle sponde dell'invaso.\nSi parla spesso di \"corsa al collaudo\" come causa del disastro. L'ipotesi di questa corsa, secondo alcuni motivata dalla nazionalizzazione delle Industrie Elettriche avvenuta nel 1963, non ha trovato fondamento in sede giudiziaria. Il decreto che istituiva l'ENEL indicava come termini di risarcimento ai proprietari delle Societ\u00e0 Elettriche il pagamento del pacchetto azionario, il cui valore era fissato come \"media degli anni compresi tra il 1959 e il 1962\". A dimostrazione di come qualsiasi azione intrapresa al collaudo di nuovi impianti volta ad aumentare il controvalore erogato dallo Stato per la nazionalizzazione non avrebbe mai potuto portare al conseguimento di questo obiettivo.\nNon \u00e8 invece risultata plausibile, dalle evidenze anche processuali, che la causa del disastro possa essere riconducibile ad una ipotizzata \"corsa al collaudo\". I sostenitori di questa tesi la associano all'esigenza della SADE di poter vendere l'impianto come funzionante e certificato al momento del passaggio dello stesso all'ENEL, mentre risulta in modo evidente che la legge che creava l'ente prevedeva un indennizzo alla SADE calcolato sul valore in Borsa delle sue azioni nel periodo 1959-1961. Tuttavia non va dimenticato che (anche se non sarebbero pi\u00f9 stati incassati dalla SADE, ma dall'ENEL) restavano da incamerare la parte di fondi erogati dallo Stato come finanziamento all'opera e rimasti congelati per legge fino a dopo il collaudo. Il collaudo dell'impianto risultava quindi necessario sia per onorare tutto il lavoro gi\u00e0 svolto, sia per sbloccare questi finanziamenti, giacch\u00e9 anche l'ENEL era obbligata a stilare un proprio bilancio. Va ricordato infatti che la quota di collaudo era di 722,5m (slm) e la frana fu innescata durante la terza prova di invaso, che aveva lo scopo di raggiungere solo quota 715m s.l.m. Secondo i sostenitori della \"corsa al collaudo\", non bisogna dimenticare che prolungare il periodo di non utilizzo dell'impianto equivaleva ad ammortizzare in un tempo pi\u00f9 lungo il costo del lavoro svolto. I costi di costruzione, per giunta, erano lievitati a causa delle varianti in corso d'opera necessarie per il rinforzo delle spalle della diga e per la costruzione della galleria di sorpasso (scavata su roccia compatta): tutte queste opere non erano preventivate e risultarono molto costose (viene calcolato che la sola galleria di sorpasso abbia inciso per quasi un quarto su tutti i costi sostenuti). \u00c8 infine solo il caso di far notare come fosse un naturale e assoluto interesse della SADE mantenere il massimo riserbo circa i problemi che stavano insorgendo sul bacino del Vajont, dato che se la notizia fosse divenuta di dominio pubblico il valore delle sue azioni si sarebbe certamente deprezzato di molto.\nTuttavia \u00e8 stato spesso ritenuto moralmente inaccettabile l'aver provato ad innalzare il lago oltre la quota di 700 m s.l.m., che durante le prove eseguite sul modello fisico-dinamico del bacino allestito a Nove era stata indicata come quota di sicurezza (sempre tenendo a mente che le prove eseguite erano state falsate da un'erronea valutazione della velocit\u00e0 di movimento della frana e da tempi di distacco errati). La relazione, infatti, pur con i limiti teorico-pratici gi\u00e0 esposti, prevedeva conseguenze drammatiche per i paesi a fondovalle nel caso in cui la frana fosse caduta con l'invaso a una quota superiore a 700 m s.l.m, in particolar modo considerando che i dati sui movimenti dei capisaldi erano risultati subito pesantemente allarmanti (con movimento degli stessi anche di pi\u00f9 centimetri al giorno), non appena l'acqua dell'invaso ebbe modo di superare quota 700 m.\nSecondo alcuni autori il disastro fu fortuitamente favorito dalla crisi idrologica conseguente alla scarsissima piovosit\u00e0 dell'inverno 1962-1963 che spinsero l'ENEL a favorire provvedimenti tendenti a spingere al massimo le riserve di serbatoio, provvedimenti che forse portarono l'ingegner Biadene a richiedere l'anticipo della terza prova di invaso. Se questo avvenne tuttavia \u00e8 falso affermare che questo fu fatto per poter sfruttare la nuova centrale del Colomber, in quanto la stessa poteva funzionare solo con il massimo invaso. Pi\u00f9 propriamente l'acqua \"incamerata\" nel serbatoio del Vajont veniva sfruttata dalla centrale di Soverzene.\nUno dei maggiori problemi di questo disastro fu il fatto che esso si trasform\u00f2 presto in un \"caso politico\", con schieramenti vari allineati sulla tesi dell'imprevedibilit\u00e0 e altri schieramenti sul fronte opposto. Questo fu enfatizzato dal fatto che i tecnici della SADE e del Ministero avevano avuto un comportamento sostanzialmente omertoso rispetto alla grande frana del Toc, la cui gravit\u00e0 fu di fatto tenuta nascosta a popolazione e politici locali. Anche dopo l'evento non mancarono i tentativi di insabbiamento, tra cui la mancata divulgazione della relazione delle prove eseguite a Nove, scoperta fortuitamente da un dipendente dell'Universit\u00e0 di Padova, atto per cui fu anche denunciato (e poi assolto). Inoltre uno dei pochi giornali che si era occupato approfonditamente della vicenda prima della tragedia era \"L'Unit\u00e0\", quotidiano legato al Partito Comunista. Se a questo si somma uno sconsiderato atteggiamento della SADE, che aveva precedentemente denunciato alla magistratura la testata per procurato allarme, si capisce come il sopraggiungere della tragedia port\u00f2 immediatamente le parti su fronti opposti e per nulla concilianti: dopo una prima relazione votata all'unanimit\u00e0, lo scontro politico ebbe il momento di massima enfasi con la stesura di tre relazioni separate da parte dei componenti della Commissione parlamentare d'inchiesta istituita per fare luce sul caso.\nLe sentenze definitive della magistratura decretarono tuttavia la effettiva prevedibilit\u00e0 dell'evento, condannando Biadene e Sensidoni per inondazione (aggravata dalla prevedibilit\u00e0 dello stesso). Nonostante la condanna fosse per entrambi di 5 anni di detenzione, ne vennero tolti 2. Un anno dopo Biadene venne liberato.\nLe vicende giudiziarie.\nIl procedimento penale e sentenze.\nIl 21 febbraio 1968, tre mesi dopo la requisitoria del pubblico ministero Arcangelo Mandarino, il giudice istruttore di Belluno, Mario Fabbri, deposit\u00f2 la sentenza del procedimento penale contro Alberico Biadene, Mario Pancini, Pietro Frosini, Francesco Sensidoni, Curzio Batini, Francesco Penta, Luigi Greco, Almo Violin, Dino Tonini, Roberto Marin e Augusto Ghetti. Nel frattempo, due di questi, Penta e Greco, erano morti, mentre Pancini si tolse la vita per il rimorso il 24 novembre di quell'anno.\nIl giorno dopo il suicidio di Pancini inizi\u00f2 il processo di primo grado, che si tenne a L'Aquila a ben 550 chilometri dal luogo del disastro, per legittima suspicione a motivo dei problemi di ordine pubblico, presieduto dal giudice Marcello Del Forno e composto da Sergio Tentarelli e Giuseppe Ratiglia, e che si concluse la sera del 17 dicembre 1969. L'accusa abruzzese, Armando Troise, chiese ventuno anni e quattro mesi di reclusione per tutti gli imputati (eccetto Violin, per il quale ne vennero richiesti nove) per disastro colposo di frana e disastro colposo d'inondazione, aggravati dalla previsione dell'evento e omicidi colposi plurimi aggravati. Biadene, Batini e Violin vennero condannati a sei anni, di cui due condonati, di reclusione, per omicidio colposo plurimo, colpevoli di non aver avvertito per tempo e di non avere messo in moto lo sgombero; tutti gli altri furono assolti. La prevedibilit\u00e0 della frana non venne riconosciuta.\nIl 20 luglio 1970 inizia all'Aquila il processo di appello, sotto la presidenza del giudice Bruno Fracassi, con lo stralcio della posizione di Batini, gravemente ammalato di esaurimento nervoso. Il 3 ottobre 1970 la sentenza riconosce la totale colpevolezza di Biadene e Sensidoni, che vengono riconosciuti colpevoli di frana, inondazione e degli omicidi. Essi vengono condannati a sei e a quattro anni e mezzo. Frosini e Violin vengono assolti per insufficienza di prove; Marin e Tonini assolti perch\u00e9 il fatto non costituisce reato; Ghetti per non aver commesso il fatto.\nDal 15 al 25 marzo 1971 a Roma si svolse il processo di Cassazione, presieduto dal giudice Giovanni Rosso, con relatore Giuseppe Bonadonna e procuratore generale Costantino Lapiccirella, nel quale Biadene e Sensidoni vengono riconosciuti colpevoli di un unico disastro: inondazione aggravata dalla previsione dell'evento compresa la frana e gli omicidi. Biadene viene condannato a cinque anni (due per il disastro e tre per gli omicidi), Sensidoni a tre e otto mesi: entrambi gli imputati beneficiano di tre anni di condono (nel caso di Biadene per motivi di salute; viene infine rilasciato dopo due anni di detenzione per buona condotta).\nTonini viene assolto per non aver commesso il fatto; gli altri verdetti restano invariati. La sentenza della IV sezione penale avvenne quattordici giorni prima della scadenza dei sette anni e mezzo dell'avvenimento, il 9 aprile 1971, giorno nel quale sarebbe intervenuta la prescrizione.\nLe sentenze d'appello e la conclusione.\nIl 16 dicembre 1975 la Corte d'Appello dell'Aquila rigetta la richiesta del Comune di Longarone di rivalersi in solido contro la Montedison, societ\u00e0 che aveva acquisito la SADE, condannando l'ENEL al risarcimento dei danni subiti dalle pubbliche amministrazioni, a loro volta gi\u00e0 condannate a pagare le spese processuali alla Montedison.\nSette anni dopo, il 3 dicembre 1982, la Corte d'Appello di Firenze ribalta la sentenza precedente, condannando in solido ENEL e Montedison al risarcimento dei danni sofferti dallo Stato e la Montedison per i danni subiti dal Comune di Longarone; il 17 dicembre del 1986 la Corte Suprema di Cassazione rigetta il ricorso presentato da Montedison contro la sentenza del 1982.\nInfine il 15 febbraio 1997 il Tribunale Civile e Penale di Belluno condanna la Montedison a risarcire i danni subiti dal comune di Longarone per un ammontare di lire , comprensive dei danni patrimoniali, extra-patrimoniali e morali, oltre a lire per spese di liti ed onorari e lire per altre spese. La sentenza ha carattere immediatamente esecutivo. Nello stesso anno viene rigettato il ricorso dell'ENEL nei confronti del comune di Erto-Casso e del neonato comune di Vajont, obbligando cos\u00ec l'ENEL al risarcimento dei danni subiti, che verranno quantificati dal Tribunale Civile e Penale di Belluno in lire per beni patrimoniali e demaniali perduti; lire per danno patrimoniale conseguente alla perdita parziale della popolazione e conseguenti attivit\u00e0; lire per danno ambientale ed ecologico.\nLa vicenda si concluse definitivamente nel 2000 con un accordo per la ripartizione degli oneri di risarcimento danni tra ENEL, Montedison e Stato Italiano al 33,3% ciascuno."}
{"id": "48713", "revid": "2145227", "url": "https://it.wikipedia.org/wiki?curid=48713", "title": "Papa Pio III", "text": "Biografia.\nI primi anni e l'episcopato senese.\nFrancesco Nanni Tedeschini-Piccolomini nacque a Sarteano (in provincia di Siena) il 29 maggio 1439, figlio quartogenito di Nanni (Giovanni) Tedeschini e di Laudomia Piccolomini, sorella di papa Pio II.\nDopo gli studi di legge presso l'Universit\u00e0 di Perugia, divenne protonotario apostolico e all'et\u00e0 di soli 22 anni, il 6 febbraio 1460, venne nominato amministratore della neonata sede arcivescovile di Siena dallo zio Pio II, che gli permise anche di fregiarsi del nome e del rango dei Piccolomini (era infatti figlio di Laudomia, una sorella di Pio II). Il 23 aprile 1459 aveva gi\u00e0 ottenuto le insegne arcivescovili, ma non aveva ricevuto la consacrazione episcopale che gli venne conferita solo con la sua elezione a pontefice, ben 44 anni dopo. Per molti anni fu protettore dei regni d'Inghilterra e Germania.\nIl cardinalato.\nCreato cardinale diacono nel concistorio celebrato a Siena il 5 marzo 1460, Francesco giunse per\u00f2 in citt\u00e0 solo il 21 marzo 1460 e in quello stesso giorno, nella cattedrale locale, ricevette la berretta cardinalizia. Il 26 marzo 1460 ricevette il titolo diaconale di Sant'Eustachio e venne nominato legato \"a latere\" per le Marche, lasciando Siena il 30 aprile 1460 e giungendo poi a Pesaro. Dopo una breve permanenza a Roma dal 1\u00ba febbraio 1461, torn\u00f2 nella sua legazione dal giugno successivo e fu ancora a Roma dall'8 novembre 1461. Si rec\u00f2 quindi a Narni coi cardinali Basilio Bessarione e Alessandro Oliva nell'aprile del 1462 per portare a Roma il teschio di Sant'Andrea apostolo. Arcidiacono di Brabante nella cattedrale di Cambrai dal 1462 al 1503, il 9 novembre 1463 si trasfer\u00ec a Pienza nel palazzo di famiglia a causa della peste che imperversava in tutta Italia. Quando papa Pio II si rec\u00f2 ad Ancona il 18 giugno 1464, egli nomin\u00f2 il cardinale suo nipote quale suo legato personale a Roma e nello Stato Pontificio per la durata della sua assenza. Prese parte quindi al conclave del 1464 che elesse papa Paolo II.\nIl 24 dicembre 1468 venne incaricato di ricevere l'imperatore Federico III d'Asburgo alle porte di Roma. Il 15 maggio 1469 diede le dimissioni dalla commenda del monastero cistercense di San Salvatore Montisarmati di Siena e ricevette invece quella del monastero benedettino di Quarto, nella medesima arcidiocesi. Per la sua ampia conoscenza della lingua tedesca, il 18 febbraio 1471 venne nominato legato in Germania, giungendo a Ratisbona il 18 marzo successivo e prendendo parte alla dieta locale raggiungendo pochi successi. Il 27 dicembre di quell'anno fece ritorno a Roma e venne ricevuto nel concistorio pubblico indetto da papa Sisto IV, papa neoeletto al cui conclave egli non aveva potuto partecipare proprio perch\u00e9 impegnato in Germania. Nell'agosto del 1471 il nuovo romano pontefice lo nomin\u00f2 protodiacono. Il 19 marzo 1483 rinunci\u00f2 alla commenda del monastero benedettino di Santa Maria \"inter montes\" di Ginevra. Prese parte al conclave del 1484 che elesse papa Innocenzo VIII e come cardinale protodiacono ebbe il compito di annunciare l'elezione del nuovo pontefice e di incoronarlo l'11 settembre di quello stesso anno.\nNominato amministratore della sede di Fermo dal 21 febbraio 1485, il 26 maggio 1494 rinunci\u00f2 a tale incarico in favore di Agostino Piccolomini. Alla morte di quest'ultimo venne rinominato alla sede di Fermo nel 1496 mantenendo l'incarico sino alla sua elevazione al soglio di Pietro. Il 5 novembre 1488 venne nominato legato \"a latere\" a Perugia. Rimase un anno in Umbria. Durante questo periodo si preoccup\u00f2 di pacificare la citt\u00e0 e regolare i confini tra le citt\u00e0 di Foligno e Spello, che da anni erano in conflitto per questioni territoriali. Torn\u00f2 definitivamente a Roma il 15 novembre 1489. Prese parte quindi al conclave del 1492 che elesse papa Alessandro VI e lo incoron\u00f2 il 20 agosto di quell'anno, sui gradini della basilica di San Pietro. Il nuovo papa lo nomin\u00f2 legato \"a latere\" presso re Carlo VIII di Francia dal 1\u00ba ottobre 1493; il re giunse in Toscana (precisamente a Lucca) l'8 novembre 1494, ma il monarca non ricevette il cardinale che prefer\u00ec invece far ritorno a Roma dal 5 marzo 1495. Il 27 maggio di quello stesso anno si rec\u00f2 a Orvieto col pontefice lasciando Roma alle truppe francesi.\nNominato amministratore delle sedi di Pienza e Montalcino dal 31 ottobre 1495, occup\u00f2 tale incarico sino al marzo del 1498 e venne quindi succeduto da Girolamo Piccolomini. Nell'agosto del 1497, venne nominato membro di una commissione di sei cardinali incaricati di redigere una bolla di riforme per la chiesa poi sottoscritta dal papa. Il 30 agosto 1497 dimise la commenda del monastero di Santa Maria di Caramagna nell'arcidiocesi di Torino e il 30 aprile 1498 rinunci\u00f2 a quella del monastero camaldolese di Rocca, nella diocesi di Arezzo. L'8 febbraio 1501 venne nominato membro di una commissione di tre cardinali incaricati di finanziare una nuova crociata poi mai tenutasi. Prese parte al primo conclave del 1503 ove venne eletto pontefice.\nIl breve pontificato.\nGi\u00e0 in precedenza Francesco Piccolomini si era opposto con coraggio alla politica di Alessandro VI e, in mezzo ai torbidi conseguenti alla morte di quest'ultimo, fu infine eletto papa, anche grazie all'interessamento del cardinale della Rovere (che in seguito diventer\u00e0 papa Giulio II) ricevendo l'incoronazione l'8 ottobre 1503. Accord\u00f2 successivamente a Cesare Borgia il permesso di rientrare a Roma, ma contemporaneamente mise mano con sollecitudine alla riforma della curia.\nTra le prime svolte che egli diede, il 30 settembre 1503 si fece ordinare sacerdote e il 1\u00ba ottobre 1503 venne consacrato vescovo di Roma per mano del cardinale Giuliano della Rovere, vescovo di Ostia e Velletri, decano del Sacro Collegio dei Cardinali, assistito da Adello Piccolomini, vescovo di Soana, e da Francesco Erulli, vescovo di Spoleto. L'8 ottobre 1503 venne incoronato pontefice sugli scalini della basilica di San Pietro in Vaticano dal cardinale Raffaele Riario, protodiacono di San Giorgio al Velabro. Durante il suo periodo da pontefice, in memoria dello zio Pio II, fond\u00f2 la Biblioteca Piccolomini presso la cattedrale di Siena, dando incarico al Pinturicchio di decorarne gli ambienti.\nIl suo pontificato fu brevissimo: mor\u00ec il 18 ottobre 1503 presso il palazzo apostolico di Roma, dopo aver celebrato un concistoro nel quale non cre\u00f2 alcun cardinale. Il Piccolomini sopravvisse sul soglio di Pietro solo ventisei giorni, decedendo per un'ulcera alla gamba, o, come sostenuto da alcuni, a causa di un veleno somministratogli su istigazione di Pandolfo Petrucci, governatore di Siena. Il suo successore fu papa Giulio II.\nSepolto nella cappella di Sant'Andrea nell'antica basilica di San Pietro in Vaticano, a fianco alla tomba di suo zio Pio II, il suo monumento funebre venne commissionato dai suoi fratelli Giacomo e Andrea. Durante i lavori per la ricostruzione della basilica, il monumento venne trasferito nelle grotte vaticane mentre i resti dei due papi vennero trasferiti nella chiesa di Sant'Andrea della Valle a Roma, presso il palazzo della famiglia; nel 1614 i corpi dei due pontefici vennero posti in un mausoleo eretto dal cardinale Alessandro Damasceni Peretti che per l'occasione compose un epitaffio da apporre sulla tomba.\nConcistori per la creazione di nuovi cardinali.\nNon risulta che Papa Pio III durante il suo pontificato abbia creato dei cardinali.\nGenealogia episcopale.\nLa genealogia episcopale \u00e8:"}
{"id": "48714", "revid": "22166", "url": "https://it.wikipedia.org/wiki?curid=48714", "title": "Folgore da San Giminiano", "text": ""}
{"id": "48716", "revid": "287204", "url": "https://it.wikipedia.org/wiki?curid=48716", "title": "Folg\u00f2re da San Gimignano", "text": ""}
{"id": "48720", "revid": "125886455", "url": "https://it.wikipedia.org/wiki?curid=48720", "title": "Andrea Vochieri", "text": "La vita.\nDopo aver svolto gli studi classici nella citt\u00e0 natale, si iscrisse all'Universit\u00e0 di Torino, dove si laure\u00f2 in legge. Tornato ad Alessandria, cominci\u00f2 ad esercitare l'attivit\u00e0 di avvocato. Entrato in contatto fin dai tempi dell'universit\u00e0 con esponenti delle idee liberali di stampo mazziniano, cominci\u00f2 ben presto a manifestare le proprie idee, partecipando attivamente ai moti del 1821. Costretto ad abbandonare gli stati sabaudi, si rifugi\u00f2 a Barcellona.\nRientrato in Italia nel 1823, in seguito ader\u00ec ancora pi\u00f9 approfonditamente alle idee mazziniane, entrando a far parte della Giovine Italia sin dalla sua fondazione. Scoperta la sua attivit\u00e0 di proselitismo, rivolta in particolare alle truppe dell'esercito della Regia Armata Sarda, fu arrestato il 1\u00ba maggio 1833. All'interno della Cittadella di Alessandria vi \u00e8 la cella dove venne rinchiuso, dotata di catene per i piedi attaccate al muro. Sottoposto a un processo sommario, nonostante fosse un civile, fu giudicato da una corte marziale e condannato alla pena capitale mediante fucilazione il 20 giugno. La sentenza venne eseguita due giorni dopo.\nIl suo testamento spirituale fu una lettera trovata nella sua cella, che diceva: "}
{"id": "48726", "revid": "1543377", "url": "https://it.wikipedia.org/wiki?curid=48726", "title": "Naz\u0131m Hikmet", "text": "Definito \"comunista romantico\" o \"rivoluzionario romantico\", \u00e8 considerato uno dei pi\u00f9 importanti poeti turchi dell'epoca moderna.\nBiografia.\nN\u00e2z\u0131m Hikmet nacque a Salonicco, nell'allora Grecia ottomana, il 15 gennaio del 1902 da un'agiata famiglia aristocratica. Il padre, Hikmet Bey, era un diplomatico, figlio di \u00c7erkes N\u00e2z\u0131m Pasci\u00e0, un console turco, oltrech\u00e9 autore di poesie e racconti brevi (e da cui i genitori presero poi il nome per il futuro poeta), mentre la madre, Ay\u015fe Celile Han\u0131m, era una pittrice, appassionata di poesia francese, in particolar modo di Lamartine e Baudelaire, proveniente da una famiglia aristocratica di origini circasse, polacche, serbe, tedesche e francesi ugonotte.\nIl nonno materno di Hikmet, Hasan Enver Pasci\u00e0, era figlio di Mustafa Celalettin Pasci\u00e0 (nato \"Konstantin Polkozic-Borz\u0119cki\"), politico e militare polacco naturalizzato turco, autore del libro \"Les Turcs anciens et modernes\" nel 1869, uno dei primi testi proclamanti l'ideologia politica del Panturchismo, e di Saffet Han\u0131m, figlia a sua volta di Omar Pasci\u00e0, famigerato generale ottomano di origine serba, e di Adviye Han\u0131m, una nobildonna di etnia circassa; la nonna materna, Leyla Han\u0131m, era invece figlia di M\u00fc\u015fir Mehmed Ali Pasci\u00e0 (nato \" Ludwig Karl Friedrich Detroit\"), ufficiale tedesco naturalizzato turco, di origini in parte francesi ugonotte, e della nobildonna Ay\u015fe S\u0131d\u0131ka Han\u0131m, sorella di Adviye Han\u0131m. Il generale Ali Fuat Cebesoy era, inoltre, suo cugino da parte di madre.\nHikmet, da bambino, era un credente musulmano, come la sua famiglia; scrisse i suoi primi testi all'et\u00e0 di quattordici anni: le prime poesie ebbero per argomento un incendio della casa di fronte alla sua e il gatto della sorella; la prima pubblicazione avvenne a diciassette anni su una rivista. Il suo punto di riferimento letterario era il suo insegnante di letteratura e poesia, Yahya Kemal, oltre ad altri poeti turchi come Tevfik Fikret e Mehmet Emin.\nDurante la guerra d'indipendenza turca, lavor\u00f2 come insegnante a Bolu, aderendo al partito nazionalista di Atat\u00fcrk, ma lasciandolo poco tempo dopo.\nCostretto ad espatriare per motivi politici, nonch\u00e9 per la sua pubblica denuncia del genocidio armeno, ripar\u00f2 in Unione Sovietica.\nAttratto dagl'ideali socialisti, studi\u00f2 poi sociologia presso l'universit\u00e0 di Mosca (1921-1928), dove scopr\u00ec i testi di Karl Marx e della rivoluzione sovietica e divenne comunista e antimilitarista. A Mosca conobbe Lenin (per il quale nutr\u00ec profonda ammirazione e al quale dedic\u00f2 in particolare \"Comunista! Voglio dirti due parole\"), Esenin e Majakovskij, che ebbe su di lui un'importante influenza. Si sposa la prima volta, ma l'unione dura poco e viene annullata dopo il suo ritorno in patria, in seguito ad un'amnistia. Nel 1924 fu una delle guardie d'onore accanto alla bara di Lenin.\nIl ritorno in Turchia e il primo arresto.\nDopo il suo ritorno in Turchia nel 1928, Hikmet ader\u00ec al Partito Comunista turco, scrisse articoli, testi teatrali ed altri scritti. Fu condannato alla prigione nel 1929 per affissione irregolare di manifesti politici e trascorse circa cinque anni in carcere ma venne amnistiato nel 1935. In questo periodo scrisse nove libri di poesie che avrebbero rivoluzionato la lirica moderna turca con l'uso di versi liberi. Si risposa con una donna che aveva gi\u00e0 dei figli e per mantenere la famiglia e la madre rimasta vedova lavora anche come rilegatore di libri.\nCarcere ed esilio.\nDopo la morte del leader turco Kemal Atat\u00fcrk (di cui Hikmet era uno strenuo critico, nonostante il suo appoggio giovanile), il quale apprezzava le sue liriche non politiche, e, in qualche modo, lo aveva difeso da una repressione eccessiva, il regime si irrigid\u00ec ancora di pi\u00f9. Nel 1938 un suo poema venne accusato di incitare i marinai alla rivolta; arrestato e processato, fu condannato a 28 anni e 4 mesi di prigione per le sue attivit\u00e0 contro il regime, le sue idee comuniste e le sue iniziative internazionali anti-naziste e anti-franchiste. Nel frattempo divorzi\u00f2 dalla moglie. Alcune sue poesie di argomento politico furono proibite poich\u00e9 considerate sovversive e lesive dell'onore dell'esercito, e per questo fu anche torturato e costretto a una dura detenzione, la quale culmin\u00f2 nel suo sciopero della fame di 18 giorni, che gli provoc\u00f2 i problemi cardiaci che l'avrebbero portato alla morte. In carcere scrisse molte altre poesie, tra cui la celebre lirica \"Alla vita\". Scont\u00f2 quasi 12 anni in Anatolia, nel carcere di Bursa, nel corso dei quali venne colpito dal primo infarto.\nFu l'intervento di una commissione internazionale composta tra gli altri da Tristan Tzara, Pablo Picasso, Paul Robeson, Pablo Neruda e Jean-Paul Sartre nel 1949, a favorirne la scarcerazione nel 1950, in seguito ad una nuova amnistia. Una volta libero il governo organizza due attentati alla sua vita e tenta anche di arruolarlo nell'esercito nonostante i suoi problemi di salute. Si spos\u00f2 per la terza volta con M\u00fcnevver Anda\u00e7, traduttrice in lingua francese e in lingua polacca, conosciuta quando lei lo visitava in prigione, a cui dedic\u00f2 diverse poesie. Da lei ebbe un figlio, Mehmet.\nViene candidato nel frattempo al premio Nobel per la pace, all'equivalente sovietico (Premio Lenin) e vince il \"World Peace Council prize\".\nNel 1951, a causa delle costanti pressioni, fu costretto a ritornare a Mosca ma la moglie e il figlio non poterono seguirlo ed egli trascorse il suo esilio viaggiando in tutta Europa. \nNel suo viaggio giunge anche a Roma, a cui dedica due poesie elogiando la bellezza delle donne e delle terrazze della citt\u00e0. Attravers\u00f2 il Bosforo di notte, su una piccola barca, col mare agitato e rischi\u00f2 di annegare, fino a che una nave bulgara, avendo ricevuto via fax una sua foto che lo indicava come ex prigioniero politico e simpatizzante comunista gradito a Mosca, lo trasse in salvo. \nGli ultimi anni a Mosca.\nNel 1951 chiese asilo politico in Polonia e, dopo aver rinunciato alla sua cittadinanza turca, divenne cittadino polacco nel 1959, facendo valere le origini familiari della madre, ma fiss\u00f2 la sua residenza nell'Unione Sovietica. A Mosca, gli viene assegnato un alloggio nella colonia di scrittori di Peredelkino, ma il governo turco rifiut\u00f2 sempre di concedere alla moglie ed al figlio il permesso di raggiungerlo. Al figlio Mehmet dedic\u00f2 una poesia carica di speranza nei confronti dell'umanit\u00e0 \"Prima di tutto l'uomo\".\nNonostante un secondo infarto, nel 1952, Hikmet viaggi\u00f2 molto in quegli anni; attraverso l'Europa, il Sudamerica e l'Africa. Solo gli Stati Uniti gli rifiutarono il visto, a causa dei suoi legami con i sovietici. Con la destalinizzazione e il nuovo corso di Nikita Kruscev ebbe un'ampia autonomia di movimento e di parola e si trasfer\u00ec definitivamente in Unione Sovietica, a Mosca, dove scrisse anche \"Ma \u00e8 poi esistito Ivan Ivanovic?\", satira contro la burocrazia e la dittatura stalinista, che avevano corrotto l'ideale socialista.\nNel 1960 si innamor\u00f2 della giovane Vera Tuljakova, e, annullato il precedente matrimonio, la spos\u00f2 in quarte nozze. Mor\u00ec il 3 giugno 1963, a 61 anni, in seguito a una nuova crisi cardiaca incorsa mentre usciva dalla porta di casa (il numero 6 della via Pesci\u00e0naya a Mosca, dove si era trasferito dopo il matrimonio). Una delle sue ultime poesie \u00e8 dedicata alla moglie e al tema della morte..\nHikmet \u00e8 ricordato principalmente per il suo capolavoro, la raccolta \"Poesie d'amore\", che testimonia il suo grande impegno sociale e il suo profondo sentimento poetico.\nRiconoscimenti.\nOgni 21 marzo l'UNESCO festeggia la giornata mondiale della poesia e nel 2002 venne reso omaggio a quella di Nazim Hikmet. Sempre nel 2002, per il centenario del poeta, il governo turco gli restitu\u00ec simbolicamente la cittadinanza toltagli nel 1951.\nCitazioni nei media.\nNazim Hikmet viene citato nei film \"Le fate ignoranti\" del regista Ferzan \u00d6zpetek, con Margherita Buy e Stefano Accorsi, e \"Hamam - Il Bagno turco\" con Alessandro Gassmann, del medesimo regista. Nel 2011 Ozpetek firma la regia di \"Aida\" al Maggio Musicale Fiorentino e vi inserisce una citazione di una poesia di Hikmet contro la guerra, durante il pezzo della marcia trionfale con le trombe egizie.\nAlcuni versi di \"Alla vita\" sono citati nella canzone \"Sogna ragazzo sogna\" (1999) di Roberto Vecchioni.\nCitato nel libro \"Alcatraz, i pensieri di Jack Folla\" scritto da Diego Cugia.\nIl brano \"Ode To Nazim Hikmet\" compare in Ictus, primo lavoro del musicista Andrea Centazzo (1974)\nViene citato da TUTTI FENOMENI nel brano omonimo \"Hikmet\" dall'album \"Merce Funebre\" (2020)\nOpere in edizione italiana.\nLe poesie di Nazim Hikmet sono state tradotte in italiano da Joyce Lussu, partigiana, politica, scrittrice, traduttrice e poetessa, che ebbe anche una corrispondenza epistolare col poeta."}
{"id": "48730", "revid": "933835", "url": "https://it.wikipedia.org/wiki?curid=48730", "title": "Horus", "text": "Horus (in italiano anche Oro o Horo), \u00e8 una divinit\u00e0 egizia appartenente alla religione dell'antico Egitto, fra le pi\u00f9 antiche e significative del pantheon egizio. Il suo culto nella Valle del Nilo si estese cronologicamente dalla tarda Preistoria fino all'epoca tolemaica e alla dominazione romana dell'Egitto. Nel corso dei millenni, fu venerato sotto molteplici forme, analizzate distintamente dagli egittologi; questi aspetti eterogenei del dio derivarono probabilmente da differenti percezioni della stessa divinit\u00e0 sfaccettata, con l'enfatizzazione di certi attributi e assimilazioni sincretiche, pi\u00f9 complementari che opposti gli uni agli altri, emblematici delle molteplici visioni che gli antichi egizi avevano della realt\u00e0. Era assiduamente rappresentato come un falco \u2014 falco lanario o pellegrino \u2014 o come uomo dalla testa di falco (ieracocefalo) con la Doppia Corona dell'Alto e del Basso Egitto.\nFece la sua comparsa nella religione egizia come divinit\u00e0 tutelare di Ieracompoli (in greco \"Citt\u00e0 del Falco\", originariamente chiamata Nekhen) nell'Alto Egitto e, di conseguenza, come prima divinit\u00e0 nazionale conosciuta, soprattutto in relazione al faraone, che in quell'epoca cominci\u00f2 a essere considerato la manifestazione di Horus in vita e, da morto, di Osiride. Nella forma pi\u00f9 comune del mito, Horus era figlio di Iside e Osiride e aveva un ruolo fondamentale all'interno del mito di Osiride, in quanto erede di suo padre \u2014 appunto Osiride \u2014 e rivale di Seth, il dio uccisore di Osiride. In una versione differente del mito, la madre di Horus era identificata con Hathor, che poteva anche esserne la sposa. Bench\u00e9 adorato in molteplici n\u00f2mi, o distretti, egizi il suo centro di culto principale fu ad Edfu.\nPresentazione.\nEtimologia del nome.\nLa traslitterazione dei geroglifici del nome di Horus \u00e8 \"\u1e25r.w\" (che significa \"falco\"); la pronuncia \u00e8 stata ricostruita come \"haru\" oppure \"horu\". Altri significati proposti sono quelli di \"viso\", \"il Distante, il Lontano\" oppure \"Colui che \u00e8 al di sopra, il Superiore\". Con il mutamento della antica lingua egizia nel corso dei secoli, il nome di Horus divenne /ho\u02d0\u027e/ oppure /\u0127o\u02d0\u027e/ (in copto, fase finale della lingua egizia) e in \u1f6f\u03c1\u03bf\u03c2, \"H\u014dros\" (in greco antico). La grafia oggi pi\u00f9 conosciuta, \"Horus\", deriva dalla sua resa in lingua latina. \nNella sua forma femminile, \"horet\", questo termine indicava il cielo (per estensione, anche Horus cominci\u00f2 a essere inteso come il cielo: il suo Occhio sinistro era la luna, il destro rappresentava il sole).\nDio\u2013falco.\nHorus \u00e8 una delle pi\u00f9 antiche divinit\u00e0 egizie: le sue origini risalgono a un momento indefinito della preistoria africana. Al pari di molte altre divinit\u00e0 egizie, le sue prime rappresentazioni iconografiche si ascrivono al IV millennio a.C. Nel periodo predinastico (ca. 3300 a.C.), l'ideogramma \"Hor\" del falco serv\u00ec a designare il sovrano, in carica o defunto, e poteva normalmente sostituire la parola \"netjer\", che significa \"dio\", con una sfumatura aggiunta di sovranit\u00e0. Nei \"Testi delle piramidi\", risalenti all'Antico Regno, l'espressione \"Hor-em-iakhu\", che significa \"Horus nello splendore\", indicava il faraone defunto \u2014 divenuto egli stesso, morendo, dio fra gli dei. Nell'antico Egitto esistevano varie specie di falchi: a causa delle rappresentazioni spesso assai stilizzate dell'uccello di Horus, \u00e8 stato difficile individuare la specie di riferimento per l'iconografia del dio. Tuttavia, sembra che possa trattarsi del falco pellegrino (\"Falco peregrinus\"); questo rapace di media taglia, dal verso assai acuto, \u00e8 rinomato per la rapidit\u00e0 con cui, in volo, plana contro le sue piccole prede terrestri; altra sua particolarit\u00e0 sono delle piume scure al di sotto degli occhi, le quali delineano una sorta di mezzaluna. Quest'ultimo tratto distintivo ricorda facilmente il disegno dell'Occhio di Horus, associato a lui e agli altri dei ieracocefali.\nIconografia.\nL'iconografia del dio Horus era estremamente varia. Nella maggior parte dei casi era rappresentato come falco, come uomo dalla testa di falco o, per evocare la sua infanzia, come un bambino nudo e senza capelli. La raffigurazione integrale come falco \u00e8 la pi\u00f9 antica. Almeno fino alla fine del periodo predinastico, gli animali, fra cui i falchi, erano ritenuti superiori e iconograficamente pi\u00f9 efficaci degli esseri umani: perci\u00f2, le potenze divine venivano illustrate in forma animale. Il falco, con i suoi voli maestosi nel cielo, cos\u00ec come un significato del suo nome (\"il Distante\") dovettero essere associati al sole. Verso la fine della I dinastia, intorno al 2800 a.C., in parallelo allo sviluppo della civilt\u00e0 egizia (diffusione dell'agricoltura, dell'irrigazione e dell'urbanizzazione), le credenze religiose si evolvettero e le forze divine subirono una \"umanizzazione\". Appartengono a questa epoca le prime raffigurazioni di divinit\u00e0 antropomorfe o mummiformi (a forma di mummia o defunto avvolto nel sudario) come Min e Ptah. Per quanto riguarda, sembra che durante le prime due dinastie la forma zoomorfa del dio sia rimasta la norma. Le prime immagini composite, con corpo d'uomo e testa d'animale, risalgono alle fine della II dinastia anche se, stando alle conoscenze attuali, la pi\u00f9 antica raffigurazione di Horus come uomo ieracocefalo fu realizzata durante la III dinastia. Su una stele conservata al Museo del Louvre, il dio figura in compagnia dell'enigmatico faraone Qahedjet o Hor-Qahedjet (forse identificabile con Huni), vissuto intorno al 2630 a.C.\nTra le pi\u00f9 celebri immagini di Horus, il dio compare in una statua del faraone Chefren, della IV dinastia, assiso in trono. Il falco-Horus \u00e8 appollaiato in cima allo schienale del trono e le sue due ali, aperte, abbracciano la nuca del sovrano in un gesto protettivo. Nello stesso museo \u00e8 conservata una statua dell'Horus di Ieracompoli, la cui datazione \u00e8 dibattuta e va dalla VI alla XII dinastia: si tratta di una testa di falco sormontata da una corona costituita di due alte piume stilizzate, i cui occhi in ossidiana imitano lo sguardo penetrante dell'animale. Il Metropolitan Museum of Art di New York possiede invece una statuetta dove il faraone Nectanebo II della XXX dinastia, ultimo sovrano dell'Egitto indipendente, compare molto piccolo fra le zampe di un maestoso falco recante la Doppia Corona dell'Alto e del Basso Egitto (\"pschent\").\nUn dio complesso.\nIl pantheon egizio comprendeva un grande numero di dei-falco: Sokar, Sopdu, Hemen, Horon, Dedun, Hormerti. In ogni caso, Horus e i suoi numerosi aspetti ebbero sempre il primo posto, senza mai essere soppiantati dalle altre divinit\u00e0 in sembianze di falco (come fu invece per Bastet, inizialmente immaginata come leonessa e poi come gatta, per il prevalere della dea-leonessa Sekhmet). I molteplici aspetti di Horus e i miti che lo riguardano si sono mescolati e confusi nel corso dei millenni; \u00e8 possibile per\u00f2 distinguerne due forme: una infantile e una adulta. Al culmine del vigore combattivo e della potenza sessuale, Horus diventava Horakhti (\"Horus dell'orizzonte\"), il sole allo zenit. A Eliopoli era venerato accanto a Ra. Nei \"Testi delle piramidi\", il faraone defunto \u00e8 descritto mentre risorge come falco solare. Per un caso di sincretismo \u2014 assai frequente nelle credenze religiose egizie \u2014 Horakhti venne fuso al demiurgo eliopolitano nella forma di Ra-Horakhti. A Edfu, Horus diveniva Horbehedeti (\"Horus di Behdet\", antico nome di Edfu) o Horus di Edfu, il sole alato primordiale. A K\u00f4m Ombo era venerato nelle sembianze di Haroeris (\"Horus il Vecchio\"), dio celeste immaginato come un immenso falco i cui occhi erano il sole e la luna (quando questi astri erano assenti dal cielo, gli egizi credevano che questo dio fosse cieco). A Ieracompoli, antica Nekhen, la capitale dei faraoni arcaici, le sue sembianze erano quelle di Hor-Nekheni, i cui attributi guerrieri e regali erano molto pronunciati. \nErano molteplici anche le forme in cui era adorato Horus bambino. Nel mito di Osiride, Horus \u00e8 figlio di Iside e Osiride. Quest'ultimo, assassinato dal proprio fratello Seth, dio del caos, \u00e8 riportato in vita \u2014 per il tempo di un rapporto sessuale \u2014 dai poteri magici di Iside e Nefti. Da questa unione miracolosa nacque Horus Bambino (Arpocrate), denominato anche Horsaset (\"Horus figlio di Iside\") o Hornedjitef (\"Horus che si prende cura del padre\"). Sotto quest'ultimo aspetto, Horus affrontava lo zio Seth per vendicare il proprio padre e, sconfittolo dopo molte peripezie, rivendicava l'eredit\u00e0 di Osiride, divenendo finalmente re d'Egitto. Il valore e la piet\u00e0 filiale fecero di Horus l'archetipo del faraone. Tuttavia, nel mito, le pretese di Horus sul trono erano duramente contrastate da Seth e, nel corso di uno scontro, Horus perse l'occhio sinistro \u2014 poi risanato dal dio Thot. Si riteneva che quest'occhio, chiamato \"Oudjat\" od \"Occhio di Horus\", che gli egizi portavano come amuleto, avesse poteri magici e guaritori. Ricostituito pezzo per pezzo da Thot, l'occhio rappresentava anche la luna, dal momento che quest'astro sembra aumentare, di notte in notte, di sempre nuove porzioni. In antitesi a Seth, che rappresenta il caos e la violenza, Horus incarnava l'ordine e \u2014 esattamente come il faraone \u2014 era garante dell'armonia universale (Maat). Tuttavia, questa opposizione non ridusse la teologia e l'immaginario religioso degli egizi a un mero scontro tra Bene e Male, simboleggiati da Horus e Seth: in un altro mito, Seth era protettore indispensabile di Ra nella sua battaglia notturna contro il malvagio serpente Apopi (probabilmente l'unica entit\u00e0 della mitologia egizia a essere intesa come realmente cattiva) per potere sorgere ogni mattina. Nella concezione egizia, il Bene e il Male erano aspetti complementari della creazione, presenti in tutte le divinit\u00e0.\nPrincipali aspetti, forme e titoli di Horus.\nDio dalla natura estremamente complessa, Horus condivise il nome e l'aspetto di falco con molti altri dei significativi, minori o locali \u2014 che rendono confusa una descrizione univoca della sua genealogia, delle sue caratteristiche e dei suoi ruoli; inoltre, nel corso della plurimillenaria storia egizia, fu investito di un numero sorprendente di titoli ed epiteti. Gli aspetti, le forme e i titoli principali di Horus furono:\nDio dinastico.\nI Due Contendenti.\nNella mitologia egizia, Horus era soprattutto figlio di Osiride e nipote di Seth, assassino di quest'ultimo. Bench\u00e9 le figure di Horus e Seth siano estremamente antiche (risalgono al periodo predinastico), Osiride comparve solo pi\u00f9 tardi, tra la IV e la V dinastia, nell'immaginario degli egizi. L'integrazione di Osiride nel mito di Horus e Seth, verificatasi nel XXV secolo a.C., fu il risultato di una rivoluzione, o riformulazione, teologica (che l'egittologo francese Bernard Mathieu ha definitito \"Riforma osiriaca\"). I \"Testi delle piramidi\" sono i pi\u00f9 antichi documenti scritti della civilt\u00e0 egizia: si tratta di una raccolta di centinaia di formule magiche e religiose incise sulle pareti delle camere sepolcrali nelle piramidi degli ultimi faraoni dell'Antico Regno. La loro elaborazione \u00e8 per\u00f2 molto pi\u00f9 antica e alcune forme particolarmente arcaiche sembrano risalire alla I e II dinastia. Queste iscrizioni citano la contesa fra Horus e Seth senza coinvolgere Osiride: questa assenza pu\u00f2 essere interpretata come tenue traccia di un arcaico mito pre-osiriaco. Molte espressioni raggruppano Horus e Seth nei binomi i \"Due Dei\", i \"Due Signori\", i \"Due Uomini\", i \"Due Rivali\" o i \"Due Contendenti\". In quell'epoca, il loro mito non era ancora stato fissato in una apposita narrazione, bens\u00ec evocato sparsamente in riferimenti e allusioni alla loro inimicizia e alle loro battaglie \u2014 nelle quali uno perse l'occhio sinistro, l'altro i testicoli. \nHorus e la vittoria sul caos.\nAi suoi tempi, l'egittologo tedesco Kurt Sethe (1869\u20131934) ipotizz\u00f2 che il mito del conflitto tra Horus e Seth sarebbe stato concepito a partire dalla rivalit\u00e0 fra due regni primitivi nell'Alto e nel Basso Egitto. Questa teoria fu inizialmente rifiutata, preferendo considerare una rivalit\u00e0 fra le citt\u00e0 di Ieracompoli e Napata, avanzata nel 1960 da John Gwyn Griffiths (1911\u20132004) nel suo saggio \"The Conflict of Horus and Seth\". \nFra le pi\u00f9 antiche attestazioni iconografiche delle due divinit\u00e0, il falco di Horus \u00e8 collegato alla citt\u00e0 di Ieracompoli (Nekhen) e il suo rivale Seth alla citt\u00e0 di Napata (Ombos). Alla fine del periodo protostorico, queste due citt\u00e0 dell'Alto Egitto giocarono un ruolo politico-economico essenziale, al punto che si crearono tensioni tribali generate dalla concorrenza. La lotta dei \"Due Contendenti\" potrebbe simboleggiare le guerre fra i devoti a Horus, della prima citt\u00e0, e i devoti a Seth dell'altra. Sotto re Narmer, identificabile con il mitico Menes, questo conflitto si sarebbe finalmente risolto a favore di Ieracompoli. Altri studiosi, come Henri Frankfort (1897\u20131954) e Adriaan de Buck (1892\u20131959), misero in discussione questa ricostruzione considerando che gli egizi \u2014 al pari di altri popoli antichi o primitivi \u2014 concepivano l'universo come un dualismo fondato su idee antitetiche ma complementari: uomo/donna, rosso/bianco, cielo/terra, ordine/caos, nord/sud ecc. Da questo punto di vista, Horus e Seth erano perfetti antagonisti: la loro inimicizia raccoglie tutte le antitesi e, infine, l'ordine incarnato da Horus quando sottomette il dio del caos, Seth. Nel 1967, nella sua monografia \"Seth, God of Confusion\" interamente dedicata al turbolento Seth, Herman te Velde abbracci\u00f2 questa lettura. Te Velde riteneva che il mito arcaico della lotta di Horus e Seth non potesse essersi originato esclusivamente a partire da fatti bellici verificatisi all'alba della civilt\u00e0 faraonica. Contrariamente a Horus che incarnava l'ordine dello Stato faraonico, Seth era visto come un dio senza inibizioni, irregolare, confuso e perfino bisessuale (cerc\u00f2 senza successo di violentare Horus e Iside). I testicoli di Seth simboleggiavano gli elementi burrascosi tanto del cosmo (tempeste, bufere, tuoni) quanto della vita sociale (crudelt\u00e0, rabbia, crisi e violenza). Da un punto di vista rituale, l'Occhio di Horus simboleggiava le offerte presentate alle divinit\u00e0, in netto contrasto con i testicoli di Seth. Perch\u00e9 l'armonia potesse trionfare, nelle idee degli egizi, Horus e Seth avrebbero dovuto essere in pace e andare d'accordo. Una volta sconfitto, Seth formava con Horus una coppia pacificata a simboleggiare il buon governo del mondo. Quando il faraone si identificava con queste due divinit\u00e0, intendeva incarnare l'equilibrio di tutti gli opposti.\nInvestitura dei faraoni.\nL'incoronazione del faraone era un insieme complesso di rituali il cui esatto ordine non \u00e8 stato ancora stabilito con certezza. Il \"Papiro drammatico del Ramesseum\", molto frammentario, sembra una guida o un commentario illustrato al cerimoniale per l'ascesa al trono di Sesostri I (ca. 1970 a.C.). L'interpretazione di questo documento \u00e8 particolarmente ardua e tuttora dibattitua. Secondo il tedesco Kurt Sethe e il francese \u00c9tienne Drioton (1889\u20131961) l'investitura faraonica doveva essere una sorta di rappresentazione sacra, con il nuovo sovrano come attore principale: l'azione sarebbe stata incentrata su Osiride e Horus e il suo sviluppo si basava sul mito arcaico dello scontro tra Horus e Seth, con l'aggiunta del pi\u00f9 recente episodio di Seth condannato a portare la mummia di Osiride. In linea con il concetto di dualit\u00e0 che permeava numerosi aspetti della mentalit\u00e0 egizia, il Paese era l'unione delle \"Due Terre\", simboleggiate dalla doppia corona regale \"pschent\" (le \"Due Potenze\") \u2014 fusione della corona rossa del Basso Egitto con la corona bianca dell'Alto Egitto; parimenti il faraone incarnava i \"Due Rivali\" , cio\u00e8 l'Horus di Ieracompoli e il Seth di Napata. Quest'ultimo era tuttavia subordinato al primo e, nei testi, il primo posto era sempre concesso a Horus. Emblemi della decisiva unificazione del Paese, Horus e Seth simboleggiavano l'autorit\u00e0 monarchica. Durante la I dinastia, il re in carica era un \"Horus-Seth\", come indica una stele risalente al regno di Djer (ca. 3100 a.C.), mentre la regina era \"Colei che vede Horus, scettro \"hetes\" di Horus, colei che asseconda Seth\"; in seguito, sotto Cheope (ca. 2589 a.C.\u20132566 a.C.), il titolo delle regine fu semplificato in \"Colei che vede Horus e Seth\"). Durante la II dinastia, invece, il falco di Horus e il canide di Seth sormontavano, insieme, il \"serekht\" di re Khasekhemui (ca. 2875 a.C.). Durante l'Antico Regno, l'iconografia reale mostrava la coppia Horus-Seth che incoronava il faraone mentre, durante il Medio Regno, si diffusero le rappresentazioni dove i due figuravano nell'atto di intrecciare una pianta di loto e una di papiro, piante araldiche delle Due Terre: questo tipo di immagini prendeva il nome di sema-tauy, o rito della \"Riunificazione delle Due Terre\".\nNella titolatura regale.\nLa titolatura del faraone aveva una grande importanza ed era investita di notevoli significati magici. Si arricch\u00ec sviluppandosi durante la I dinastia per poi raggiungere la propria formulazione definitiva, con cinque nomi, durante la V dinastia. L'insieme di questi cinque nomi costituiva il \"ren-maa\", o \"nome autentico\", con il quale il faraone definiva la propria natura divina. La titolatura era stabilita al momento dell'incoronazione, ma poteva subire dei cambiamenti nel corso del regno a seconda delle circostanze politiche (fu il caso di Siptah) o delle tendenze religiose del momento (Akhenaton): comunque, eventuali modifiche del \"ren-maa\" segnalarono sempre deviazioni, nelle intenzioni del sovrano, rispetto a quando questi era asceso al trono. \nQuali che fossero i suoi aspetti \u2014 falco celeste, dio creatore o figlio di Osiride \u2014 Horus fu sempre il dio dinastico per eccellenza, fortemente connesso alla figura del sovrano. Di conseguenza, la prima componente del quintuplice nome del faraone era il \"Nome d'Horus\", gi\u00e0 portato dai re della dinastia 0, predecessori di Narmer, considerato il primo faraone. Fin dalle origini, il \"Nome d'Horus\" fu inscritto all'interno di un \"serekht\", cio\u00e8 un rettangolo sempre sormontato da un falco. Il registro inferiore rappresentava la facciata idealizzata di un palazzo reale sormontata, nel registro superiore (che \u00e8 l'interno del palazzo stesso visto dall'alto), dal \"Nome d'Horus\" del sovrano. Il significato del \"serekht\" \u00e8 evidente: il re nel suo palazzo era come Horus in terra, sua incarnazione e suo legittimo successore sul trono d'Egitto. Durante la I dinastia, il \"Nome d'Horus\" era seguito dal \"Nome nesu-bity\" (o \"praenomen\"), simbolo dell'unione delle Due Terre, e dal \"Nome Nebty\" (cio\u00e8 \"delle Due Signore\"), riferito alle dee Uadjet e Nekhbet, tutelari dell'Alto e del Basso Egitto. In seguito, sotto la IV dinastia, si aggiunsero il \"Nome d'Horus d'oro\", la cui interpretazione \u00e8 incerta; sembra che, durante l'Antico Regno, questo nome fosse percepito come emblema dell'unione di Horus e Seth riconciliati nella persona del monarca. Infine, con il faraone Djedefra, apparve il quinto ed ultimo nome, il \"Nome Sa-Ra\" (cio\u00e8 \"del Figlio di Ra\"), che determinava il re come figlio di Ra, altro dio-falco dagli aspetti celesti e solari.\nCulto di Horus: nascita ed evoluzione.\nEstremamente complessa e articolata \u00e8 la genealogia del culto di Horus in cui si sovrappongono anche differenti cosmogonie in cui prevale, tuttavia, l'assimilazione del dio falco con il sole.\nSecondo alcune ipotesi, Horus era originariamente un dio protettore del 3\u00b0 nomo del Basso Egitto che, in periodo preistorico, aveva avuto gran parte nell'unificazione del regno sotto le dinastie eliopolitane. Da questo nomo, nel corso della III dinastia, sarebbe derivata la rivolta che avrebbe portato al superamento dello scisma sethiano (vedi sezione successiva). Da tale vittoria sarebbe scaturita, peraltro, la leggenda di Horus vendicatore di suo padre Osiride sul dio Seth.\nDue localit\u00e0, rispettivamente dell'Alto e del Basso Egitto, Behdet (forse l'odierna Edfu) e Imaret nel III nomo, si contesero a lungo il titolo di primazia sulla nascita di Horus. Imaret cambi\u00f2 successivamente il suo nome in Dimanhoru, che recava in s\u00e9 il nome del dio che echeggia ancora nel nome arabo attuale Damanhur.\nA Behdet, Horus assunse forma umana con testa di falco, armato di arco e frecce e di una lancia la cui cuspide era sostenuta da una testa di falco; tale figura acquist\u00f2 dignit\u00e0 divina guerriera, a sua volta, con il titolo di Horus Behedeti.\nAltri studi vogliono che il culto di Horus sia nato nel Delta nilotico e che esso penetr\u00f2 nell'Alto Egitto a seguito di guerre di conquista predinastiche contro popolazioni adoratrici del dio Seth; in tal senso, il conflitto e lo scontro tra Horus e Seth, come vuole la mitologia egizia, avrebbero perci\u00f2 un fondamento reale. Anche il nome del re \"Horus d'Oro\" avrebbe precisi riferimenti alla sottomissione di popolazioni adoratrici di Seth; il dio Horus, infatti, poggia sul geroglifico \"nbw\" (leggi nebu), ovvero oro, ed uno dei centri in cui maggiormente era adorato Seth era Nebet, ovvero \"Citt\u00e0 dell'Oro\".\nDi converso altri studi indicano l'Alto Egitto quale patria di nascita di Horus e il re Menes/Narmer, unificatore dell'Egitto e primo dei re dinastici, quale veicolo di penetrazione del culto nel Basso Egitto e nell'area del Delta. Ci\u00f2 troverebbe fondamento iconografico nella tavoletta di Narmer, una lastra commemorativa in siltite che evocherebbe la vittoria sui popoli del nord, in cui il re brandisce una mazza da guerra mentre si accinge a colpire un nemico; in alto, a destra, sovrastante il simbolo dei papiri che rappresentano appunto il Delta, un falco stringe nell'artiglio una fune legata al naso di un altro prigioniero che reca i caratteri somatici tipici delle genti del Basso Egitto. Sul recto della tavoletta, inoltre, in una sorta di marcia trionfale del re Menes/Narmer, due stendardi dei distretti vincitori portati da altrettanti alfieri, recano alla sommit\u00e0 il simbolo del falco quasi a confermare la supremazia del dio.\nAnche la citt\u00e0 di Nekhen, a circa 80\u00a0km. da Luxor nell'Alto Egitto, ador\u00f2 fin dal periodo predinastico un dio dalla testa di falco, Nekheni, il cui capo era sovrastato da due alte piume. Una statua della VI dinastia, rinvenuta dall'egittologo Quibell nel 1898 presenta un tale copricapo pur essendo ormai il dio stato pienamente assimilato ad Horus. Tale fu il radicamento del culto di Horus a Nekhen, che i greci, millenni dopo, chiamarono la citt\u00e0 Hieraconpolis, ovvero Citt\u00e0 del Falco.\n\u00c8 perci\u00f2 palese che Horus, gi\u00e0 in periodo predinastico, ed ancor prima dell'unificazione della I dinastia era considerato, sia nel sud che nel nord del Paese, dio protettore dei re tanto che questi venivano indicati con il termine \"Horus Vivente\" poi confluito, in epoca dinastica, nel \"Nome di Horus\" e ribadito nel successivo nome \"Horus d'Oro\". \nIl geroglifico rappresentante il nome Horus d'Oro, \"bik-nebu\": G8 costituito dai due segni G5 \"bk\" (leggi bik) e S12 \"nbw\" (leggi nebu)\nAnche se Horus era una delle pi\u00f9 antiche divinit\u00e0 dell'Egitto, ben presto i sacerdoti di Heliopolis cercarono di scalzarne il predominio ponendogli accanto il dio Ra, ovvero il sole. Si ritiene che la fusione Ra-Hor-Akhti, ovvero \"Ra e Horus dei Due Orizzonti\", rappresentata da un uomo con la testa di falco che reca sul capo il disco solare, sia la dimostrazione di un compromesso tra le due classi sacerdotali; tuttavia si rese necessario differenziare il culto del dio falco da quello strettamente solare dando cos\u00ec ad Horus la condizione di figlio di Osiride ed Iside, vendicatore del proprio padre assassinato e smembrato da Seth. Da tale situazione derivarono altre denominazioni sincretiche di Horus: \"Hor-Sa-Isis\", ovvero Horus figlio di Iside; Hor-mer-tef, Horus vendicatore di suo Padre; \"Hor-Pi-chrod\", Horus il bambino (sott. di Iside). Quest'ultimo epiteto verr\u00e0 adottato millenni dopo dai greci con il nome di Arpocrate, rappresentato come un fanciullo con l'indice della mano destra in bocca.\nNella sua forma di Hor-Sa-Isis, figlio di Iside, Horus era invece considerato amico e protettore dei morti incarico in cui era aiutato da quattro altri dei, i suoi figli divenuti, durante il Secondo Periodo Intermedio, protettori dei visceri che venivano estratti dal corpo del defunto e che venivano, dapprima riposti in una cassetta a quattro scomparti.\nDurante il Nuovo Regno e segnatamente con la XIX dinastia, si instaura l'usanza di vasi canopici distinti, dotati di coperchi che rappresentano le teste dei quattro Figli di Horo. Anche quando, durante il Terzo Periodo Intermedio e la XXI dinastia, gli organi verranno imbalsamati a parte e reinseriti nel corpo del defunto, sopravviver\u00e0 l'usanza dei vasi canopici, in questo caso solo simulacri giacch\u00e9 non cavi all'interno, recanti le teste dei quattro dei:\nLo scisma sethiano.\nVerso la fine della II dinastia, con lo spostamento della capitale ad Abido, il re Peribsen, con quello che va sotto il nome di scisma sethiano, sostitu\u00ec il dio dinastico Horus con il dio Seth, nemico di Horus, e il Nome di Horus scomparve, perci\u00f2, dalla titolatura regale Con la III dinastia, ed il re Khasekhemui, si pervenne ad una sorta di compromesso ed il serekht venne sovrastato da entrambe le divinit\u00e0 affrontate. Nella III dinastia, il Nome di Horus venne poi ripristinato e una tale condizione di dualit\u00e0 non si ripeter\u00e0 mai pi\u00f9 nel corso della millenaria storia dell'Egitto antico.\nI miti di Horus ed il culto a Edfu.\nMolteplici sono i miti riguardanti Horus basati sulla sua nascita e sul suo ruolo di vendicatore del padre Osiride. Il Papiro Chester Beatty I, in ieratico risalente al regno di Ramses V, ma molto probabilmente riscrittura di un testo di epoca precedente, narra una delle pi\u00f9 antiche versioni della Disputa tra Horo e Seth durata ottanta anni.\nNel tempio di Horus a Edfu, l'antica \"Wetjeset-Hor\" (ovvero \"Il Luogo dove si celebra Horus\"), viene data notevole importanza ai miti riguardanti la lotta tra Horus e Seth. Uno dei nomi del tempio era, infatti Djebat, ovvero Citt\u00e0 del Castigo, con riferimento al fatto che in questa localit\u00e0 Horus avrebbe vendicato il padre Osiride. \nAncora a dimostrazione dell'importanza del culto di Horus, si consideri che tutte le pareti del tempio sono ricoperte di testi in corsivo e geroglifico particolarmente complessi e di difficile interpretazione (tanto che molti non sono stati ancora tradotti) giacch\u00e9 i sacerdoti tolemaici pensarono di riportare, per iscritto, tutti gli elementi mitologici, narrativi e cultuali che, sino ad allora, erano stati tramandati verbalmente, di generazione in generazione, o trascritti su papiro facilmente deperibile.\nParticolarmente importante era, per i sacerdoti di Horus ad Edfu, il \"Rito del Mattino\": molto prima dell'alba veniva sacrificato un bue; all'alba il re, ed in sua sostituzione il Grande Sacerdote che recava l'epiteto de \"Il re stesso\", entrava nella \"Stanza del Mattino\" ove si purificava con acqua, incenso e natron; si recava quindi, rigorosamente da solo, al \"Santuario\" ove spezzava i sigilli in argilla apposti la sera precedente e \"rivelava il volto del dio\". Dopo varie liturgie purificatrici \"poggiava le sue mani sul dio\", lo liberava cio\u00e8 dagli indumenti notturni e lo lavava incensandolo; lo rivestiva quindi con un drappo bianco, seguito da uno verde ed uno rosso; fissava, infine, un collare di gemme al collo del dio purificandolo ancora con incenso. Prima di richiudere le porte del Santuario dotava il dio dei simboli regi: il pastorale, la frusta, la corona e lo scettro, gioielli vari. Il Grande sacerdote usciva quindi camminando all'indietro e spazzando il terreno davanti a s\u00e9, per cancellare le proprie orme, con una pianta detta \"hdn\" (leggi heden). L'ultima operazione consisteva nell'incensamento del Santuario, cui aveva apposto nel frattempo un sigillo di argilla, girandogli attorno. Un cerimoniale ridotto, ma sostanzialmente analogo, si svolgeva durante il \"Rito di mezzogiorno\" ed alla sera quando il dio veniva \"spogliato\", rivestito degli abiti notturni e riposto nel suo tabernacolo per la notte.\nAnche nel mito osiriaco della morte e resurrezione del dio, Horus acquista particolare importanza giacch\u00e9 a lui spetta, come successore del padre Osiride e dopo l'azione vendicatrice nei confronti dei suoi nemici, l'operazione dell\"'apertura della bocca e degli occhi\" del predecessore consentendogli cos\u00ec di \"mandare fuori l'anima\", di \"mettersi in cammino\", mentre il corpo rimane legato alla terra; il sorgere di Orione nel cielo meridionale, dopo il lungo periodo di invisibilit\u00e0, \u00e8 il segno della rinascita e dell'inizio della nuova stagione.\nAltra versione del mito di Horus \u00e8 reperibile, in forma poetica, nel Libro dei morti in cui l'intervento di Horus consente al defunto dio di risorgere e di inviare la benefica piena nilotica.\nRisale invece ai Testi dei sarcofagi un vero e proprio testo drammatico, che molto probabilmente veniva recitato, che si apre con l'invocazione di Osiride a Horus: \"Oh Horus, vieni a Busiris! ...solleva l'anima mia, istilla il rispetto per me, diffondi la mia autorit\u00e0\". Poco oltre Horus risponde: \"[Osiride]...metti in movimento l'anima tua...tu sarai il padrone completo qua [in terra]\".\nIn ogni caso Horus, anche quando non \u00e8 protagonista del testo, appare tuttavia come salvatore del mondo ed eroe per eccellenza destinato a riportare l'ordine nel caos. Nel mito che lo vuole nascosto dalla madre, Iside, tra le paludi del Delta, il suo sonno viene vegliato da grandi dee come Nephtys, Sekhat-Hor, Neith, Selkis, nonch\u00e9 dalle \"Sette vacche di Hathor\" che rappresentano l'intera volta celeste.\nMa i miti di Horus si perpetuarono anche in periodo cristiano. Plutarco, vissuto nel I secolo d.C., narra infatti, che Seth, fratello di Iside e Osiride, invidioso di quest'ultimo, organizz\u00f2 un complotto e rinchiusolo in una bara a sua forma, affid\u00f2 quest'ultima al mare. La Dea Iside, sposa di Osiride, ritrov\u00f2 la bara contenente lo sposo/fratello a Byblos e la riport\u00f2 nel Delta nilotico ove, per magia, fece resuscitare Osiride per il tempo necessario a concepire Horus che, una volta nato, nascose poi nei canneti fluviali fino a quando il dio non sfid\u00f2 l'assassino di suo padre, nel frattempo smembrato in quattordici pezzi da Seth, vendicandolo. Accenni al mito di Horus si ritrovano, infine, ne \"Le metamorfosi\" di Apuleio, II secolo d.C., testo incentrato tuttavia sui culti misterici legati alla dea Iside.\nForme secondarie.\nHorus era onnipresente nell'antico Egitto: ogni citt\u00e0 o borgo di una quale importanza hanno restituito tracce del suo culto. Oltre agli aspetti fondamentali del mito, questo dio fu ma mano investito anche di aspetti secondari: difensore del Paese, guardiano dei confini, protettore dei defunti e delle mummie, infilzatore di demoni e bestie selvagge ecc.\nDifensore delle frontiere.\nNel Basso Egitto, ai limiti del deserto libico \u2014 e pi\u00f9 precisamente nel III n\u00f2mo e a K\u00f4m el-Hisn \u2014 era venerato Hor-Thehenu, \"Horus di Libia\". Attestazioni di questo Horus risalgono gi\u00e0 al periodo tinita (le prime due dinastie), quando era conosciuto con l'epiteto di \"Signore del santuario del Basso Egitto\". Questa forma guerriera del dio lo dipingeva come difensore dei confini occidentali dell'Egitto. Sua controparte era il dio falco Hor-Chesemti, \"Horus d'Oriente\". Nel XIII n\u00f2mo, quest'ultimo fu fuso a Horakhti (\"Horus dell'Orizzonte\") e alla dea Chesmet (una forma locale della dea-leonessa Sekhmet), considerata sua sposa divina. Hor-Chesemti fu inoltre assimilato al dio-falco Sopdu, venerato nel XX n\u00f2mo, alla frontiera orientale del Delta. Nelle vesti di difensore Horus compariva anche a Esna, con il nome di Hor-Manu, \"Horus di Manu\". In origine, Manu e Bakhu erano toponimi che designavano le montagne del deserto occidentale, ma durante il Nuovo Regno divennero i nomi mitici delle estremit\u00e0 occidentale e orientale del tragitto compiuto dal sole dal suo emergere dalla terra fino al tramonto. In un rilievo a Edfu, un faraone compare nell'atto di offrire a Horbehedeti il singolo geroglifico dell'Orizzonte, costituito da due montagne: in cambio di questa offerta, il dio avrebbe accordato al re il trono, il palazzo reale e un lungo regno. Presso le paludi del Delta \u00e8 attestata la presenza di Hor-Meseni, \"Horus di Mesen, o Hor Mesenu, \"Horus-infilzatore\". \"Mesen\" era sia un toponimo che un termine indicante Horus intento a infilzare un ippopotamo (incarnazione di Seth) con una lancia. Almeno tre localit\u00e0 ebbero il nome \"Mesen\": una a occidente presso Buto, una a oriente presso El Qantara e una dalla posizione sconosciuto. Presso la seconda Mesen, di grande importanza strategica contro le invasioni asiatiche grazie alla presenza della fortezza di Tjaru, Horus era adorato con le sembianze di un feroce leone.\nDio guaritore ed esorcista.\nFin dalle origini della civilt\u00e0 egizia Horus fu ritenuto un dio capace di guarire gli esseri umani dalle loro malattie. A partire dall'epoca tarda, questa funzione si esplic\u00f2 soprattutto nella figura del giovane dio Arpocrate e per mezzo delle magiche \"Stele d'Horus\". La figura del dio Hor-imi-Shenut ebbe un culto nel corso di tutta la storia egizia; tale epiteto ha posto alcuni problemi di interpretazione ed \u00e8 stato variamente tradotto \"Horus delle corde\", \"Horus della citt\u00e0 delle corde\", \"Horus legato con corde\". Il termine \"cheni\" significava \"esorcizzare\", mentre il \"chenut\" era una sorta di medico-guaritore, un esorcista incaricato di allontanare gli spiriti maligni e i morti pericolosi. Nelle \"Case della vita\" (le scuole annesse ai grandi templi) Horus era chiamato \"Principe dei Libri\", assistente di Thot, come narra un papiro magico dell'epoca ramesside, questo Horus si sarebbe liberato dei propri nemici arrostendoli su un braciere; poteva anche essere raffigurato come un coccodrillo dalla testa di falco.\nDurante la mummificazione delle salme, la potenza divina di Horus era invocata dai sacerdoti-imbalsamatori affinch\u00e9 garantisse l'incorruttibilit\u00e0 della carne. Horus, nel corso di questo rituale, era Hor-neb-Hebenu, \"Horus signore di Hebenu\", e forniva i defunti di stoffe e panni funerari che, come corazze, li proteggevano dai tumulti e dagli attacchi dei seguaci di Seth. Anche il gi\u00e0 citato Hor-Behedeti li riforniva di stoffe, ma alfine di garantire le offerte funerarie. Hor-Merti avrebbe dovuto invece trascinare una rete per catturare i nemici dell'anima del defunto. Hor-Hekhenu, \"Horus degli unguenti\", adorato a Bubasti, simboleggiava il calore bruciante del sole: anche lui sarebbe andato a caccia dei demoni nocivi per le mummie.\nHorit, controparte femminile di Horus.\nAlcuni testi tardi menzionano la dea Horit, il cui nome era scritto apponendo il suffisso femminile -t all'ideogramma del falco di Horus (\"hr.wt\"): quindi, non \u00e8 altro che la grafia femminile del nome di Horus. Questo \"Horus femmine\" fu, in origine, un semplice titolo delle regine a partire dal Medio Regno: nel mammisi (cappella minore) di Ermonti, per esempio, compare attribuito alla celebre regina Cleopatra VII. I teologi egizi personificarono questo titolo reale in una vera e propria dea. A causa della sua comparsa tardiva, Horit ebbe un'iconografia molto ristretta: nel Tempio di Dendera, dedicato ad Hathor, Horit compare come donna dalla testa leonina, mentre ad Atfih figura come falco mummificato. Il \"Papiro Brooklyn 47.218.84\", d'epoca saita, fornisce preziose informazioni sul mito di Horit. La dea era considerata figlia di Osiride, con cui si sarebbe unita generando cinque divinit\u00e0 dall'aspetto di falchi:\nQuesti cinque figli non compaiono in nessun altro scritto. Il chiaro scopo del papiro in questione era quello di unificare varie tradizioni mitologiche differenti. Il dio Humenhen non \u00e8 conosciuto, altrimenti che da questo testo: il suo nome potrebbe significare \"Colui che ha colpito la placenta\" (gli antichi egizi spiegavano il dolore del parto sostenendo che il nascituro colpisse la placenta). Il secondo figlio, Sanebui, che significa \"Il Figlio dei Due Signori\", era il dio Horus venerato a Mendes che Iside concep\u00ec dopo essersi unita alla mummia di Osiride. Il terzo, Horus-Medenu, era l'Horus venerato a Medenu, una borgata del Fayyum, e conosciuto con il nome greco di \"Harmotes\". Il quarto, Horus-Hekenu, \"Horus degli unguenti\", era l'Horus venerato a Bubasti come figlio di Bastet. Il quinto e ultimo, \"Il Figlio di iside\", era Horus intento a difendere suo padre Osiride dagli attacchi di Seth."}
{"id": "48731", "revid": "125186794", "url": "https://it.wikipedia.org/wiki?curid=48731", "title": "Bandiera delle Kiribati", "text": "La bandiera delle Kiribati \u00e8 basata sullo stemma adottato per le isole Gilbert ed Ellice (una colonia britannica) nel 1937, su un disegno originale nel 1931 del commissario residente britannico di allora, sir Arthur Grimble.\nRappresenta un sole che sorge (in lingua gilbertese \"otintaai\"), sorvolato da una fregata (\"te eitei\", \"Fregata minor\"), che emerge dai flutti del Pacifico. Il sole getta 17 raggi (le 16 isole Gilbert e Banaba). Esistono versioni della bandiera con 21 raggi, quanti gli atolli attualmente abitati nella repubblica.\nLe acque del Pacifico sono tre come i tre arcipelaghi principali (Gilbert, Isole della Fenice ed isole della Linea o Sporadi equatoriali). La fregata (\"Fregata minor\") \u00e8 l'uccello emblematico dei gilbertesi o \"I-Kiribati\".\nLa bandiera fu adottata ed issata il 12 luglio 1979, giorno dell'indipendenza dal Regno Unito.\nPiccola storia.\nPoco prima dell'indipendenza delle Kiribati si tenne un concorso per scegliere una nuova bandiera e vinse un disegno a modello del cappotto di armata coloniale. Il College of Arms decise di modificarne il disegno. Sia l'uccello che il sole dorato furono ingranditi per occupare maggiormente la tela e l'ampiezza delle bande ondulate blu e bianco \u00e8 stata diminuita. Tuttavia, la popolazione gilbertese insist\u00e9 sul disegno originale, in cui la met\u00e0 superiore e inferiore della bandiera erano uguali, con uccello e sole pi\u00f9 piccoli e marcati con i contorni in nero. La nuova bandiera \u00e8 stata presentata durante la festa del giorno dell'indipendenza nella capitale Tarawa Sud il 12 luglio 1979."}
{"id": "48732", "revid": "122310587", "url": "https://it.wikipedia.org/wiki?curid=48732", "title": "Giovanni Boine", "text": "Biografia.\nGiovanni Boine fu uno degli intellettuali pi\u00f9 eminenti ma anche atipici del gruppo \"vociano\". Ligure per nascita, studi\u00f2 a Milano dove s'iscrisse, nell'anno accademico 1906 -1907, alla \"Regia Accademia scientifico-letteraria\" ed ebbe, come compagni di corso, Clemente Rebora e Antonio Banfi. Soggiorn\u00f2 anche a Parigi dove approfond\u00ec gli studi filosofici.\nSi espresse soprattutto come saggista, scrivendo riflessioni religiose e filosofiche: in quegli anni pass\u00f2 da una posizione di simpatia verso i cattolici modernisti ad una di decisa polemica.\nSi avvicin\u00f2 infatti al gruppo dei modernisti lombardi fin dal gennaio 1907 collaborando alla rivista \"Il Rinnovamento\". Nel 1908 inizi\u00f2 la sua collaborazione a \"La Voce\" dove port\u00f2 il contributo di una personale riflessione religiosa vissuta intensamente anche se in modo contraddittorio.\nNel 1910 conobbe Maria, una suora di origini siciliane con cui ebbe una tormentata relazione clandestina fino a quando non venne trasferita in una nuova localit\u00e0 ignota forse anche a causa di possibili pettegolezzi in citt\u00e0 e di lei non si seppe pi\u00f9 nulla. Questa esperienza, che segn\u00f2 profondamente Boine, sar\u00e0 al centro del suo unico romanzo, \"Il peccato\", pubblicato inizialmente a puntate su La Riviera ligure nel 1913, rivista con cui aveva iniziato a collaborare dal'anno precedente.\nSu questa stessa pubblicazione tenne, dal marzo 1914 all'ottobre 1916, una rubrica di critica militante \"Plausi e botte\", e sulla stessa pubblic\u00f2 i suoi scritti pi\u00f9 importanti.\nNel 1909 si manifestarono i primi sintomi della tisi ed egli si stabil\u00ec ad Imperia dove trascorse il resto della sua breve vita tra esperienze intense, amori turbolenti (tra cui Eva K\u00fchn e Sibilla Aleramo che scriver\u00e0 della sua relazione ne \"Il frustino\" del 1932) e attivit\u00e0 culturali significative. Alla vigilia della guerra scrisse per le edizioni de La Voce i \"Discorsi militari\" (1914) che, con 30.000 copie vendute, ottenne un successo insperato, diventando un vero \u201cbest seller\u201d e portando Boine alla ribalta tra gli intellettuali interventisti. Boine nell\u2019opera svolge \u201ci temi che si son dati agli esami di sottotenente in un\u2019accademia militare, quest\u2019anno\u201d e scrive nei fatti un costruttivo breviario per i futuri ufficiali di complemento piccolo-borghesi. Dando dignit\u00e0 al gregariato militare Giovanni Boine vuole giustificare il gregariato civile secondo un\u2019opzione conservatrice tendenzialmente distante dalla linea politico-ideologica degli \u201cilluministi\u201d vociani. Il vero problema per Boine non sta infatti tanto nella politica estera \u2013 dove sposa idee e slogan dei salandrini \u2013 quanto nella politica interna. L\u2019Esercito come \u201cgeneratore d\u2019ordine\u201d rispetto ad un Paese diviso dalle lotte sociali \u00e8 la soluzione, l\u2019antidoto a quella \u201ccancrena spirituale\u201d che ha invaso le coscienze ed il cui sbocco pu\u00f2 essere solo la guerra civile o la servit\u00f9 straniera. Schierandosi con la tesi dei conservatori, alfieri e custodi delle prerogative apartitiche \u2013 ma non apolitiche \u2013 dell\u2019Esercito, Boine ne condivideva l\u2019idea secondo cui la vita militare, a fronte di un radicale indebolimento dell\u2019istruzione pubblica e delle ancora sostanziose differenze tra il nord ed il sud del Paese, era l\u2019unico esempio di \u201cpedagogia nazionale\u201d esistente ed attuabile in Italia. Dopo un periodo di difficolt\u00e0 economiche mor\u00ec a Porto Maurizio il 16 maggio del 1917.\nPoetica.\nBoine, a causa della sua forte esigenza di integrit\u00e0, non sempre riusc\u00ec a distinguere tra la pagina della discussione filosofica (\"Esperienza religiosa\", 1910), della narrazione (\"Il peccato\", 1914), della interpretazione critica (\"Plausi e botte, rubrica di segnalazioni librarie\" tenute su \"La Riviera ligure\" fra il 1914 e il 1916) e della prosa lirica (\"Frantumi\", 1918, edizione postuma).\nLa sua opera nasce infatti dal contrasto tra tensione anarchica, libertaria, e un'esigenza di organicit\u00e0 ed ordine. Tra i vociani egli fu colui che sent\u00ec maggiormente la caduta delle certezze che derivarono dalla crisi del positivismo e ne dedusse una visione della vita priva di valori e significati, solamente animata dal senso di un disfacimento imminente della societ\u00e0 contemporanea. Per superare il subbuglio della sua vita psichica fu portato a ricercare, soprattutto nelle prose liriche, rime e simmetrie sforzate e artificiose.\nLa sua poesia si trova soprattutto in alcuni frammenti di prosa descrittiva dove si vede lo sforzo nel cercare l'equilibrio tra il desiderio della lucidit\u00e0, il controllo della ragione e la veemenza delle allucinazioni. In questo senso Boine pu\u00f2 considerarsi l'unico scrittore del suo tempo che abbia in s\u00e9 parte dell'angosciata densit\u00e0 di Nietzsche. Egli infatti rifiut\u00f2 gli schemi rassicuranti della filosofia crociana e si accost\u00f2 a quelle filosofie irrazionalistiche che sembravano offrirgli modalit\u00e0 di rapporti con la realt\u00e0 pi\u00f9 densi di problematiche ma anche di spiegare meglio la contraddittoriet\u00e0 e complessit\u00e0 dell'esistenza."}
{"id": "48734", "revid": "124443159", "url": "https://it.wikipedia.org/wiki?curid=48734", "title": "Democratici di Sinistra", "text": "Democratici di Sinistra (abbreviato in DS) \u00e8 stato un partito politico italiano (1998-2007) appartenente all'area del centro-sinistra e ideologicamente legato ai valori della socialdemocrazia.\nI DS provenivano in massima parte dalla tradizione politico-culturale del Partito Comunista Italiano che, attraverso la successiva esperienza politica del Partito Democratico della Sinistra (1991-1998), hanno abbracciato l'ideologia socialdemocratica e riformista. A guidare la fase costituente del partito \u00e8 stato Massimo D'Alema; dal 1998 al 2001 il segretario \u00e8 stato Walter Veltroni, dal 2001 fino allo scioglimento avvenuto nel 2007, segretario \u00e8 stato Piero Fassino. D'Alema ha ricoperto la carica di presidente fino al IV congresso del partito (2007), quando ha rinunciato alla carica.\nIl partito \u00e8 stato soggetto fondatore dell'Ulivo e dell'Unione, all'interno del centro-sinistra in Italia. Nell'ambito del progetto ulivista, il partito aveva stretto un rapporto di collaborazione con i centristi della Margherita. Il 14 ottobre 2007, dopo le decisioni del IV congresso, \u00e8 confluito nel Partito Democratico.\nA livello internazionale i DS aderivano all'Internazionale Socialista ed a livello europeo era membro del Partito del Socialismo Europeo.\nStoria.\nIl passato.\nIl simbolo della \"Quercia\" apparve sulla scena politica italiana nel 1991, quando, in seguito allo scioglimento del Partito Comunista Italiano, venne fondato il Partito Democratico della Sinistra. L'ala sinistra del PCI, invece, non approv\u00f2 la svolta riformista operata dalla maggioranza del partito e si fuse con il movimento di Democrazia Proletaria, dando origine al Partito della Rifondazione Comunista, il quale si fa continuatore della tradizione eurocomunista.\nPrimo segretario del PDS fu Achille Occhetto, dimessosi poi nel 1994 a causa della sconfitta alle elezioni politiche della coalizione di sinistra denominata Alleanza dei Progressisti (PDS, PRC, Verdi, PSI, Alleanza Democratica, La Rete e altri). Alla guida del partito gli succede Massimo D'Alema.\nNel 1995 il PDS partecip\u00f2 alla fondazione della coalizione politica di centro-sinistra denominata L'Ulivo, formata anche da PPI, Rinnovamento Italiano e Verdi. Questo progetto politico, che vide per la prima volta insieme ex-democristiani ed ex-comunisti, port\u00f2, nel 1996, alla vittoria del centro-sinistra, con l'elezione di Romano Prodi alla carica di presidente del Consiglio, in una fase che si contraddistinse per la definitiva adesione dell'Italia al progetto di moneta unica europea.\nIl PDS, nel 1996, fu il primo partito italiano, con quasi 8 milioni di voti e il 21,1%.\nGli \"Stati Generali della Sinistra\": nascono i DS.\nL'idea di D'Alema di unificare il PDS con altre forze della sinistra italiana fu anticipata il 18 febbraio 1995 da Ermanno Gorrieri durante la I Assemblea Nazionale dei Cristiano Sociali. Per D'Alema era giunto il momento \u00abdi dar vita a un raggruppamento politico tutto nuovo insieme alle altre formazioni politiche della sinistra, [...] una formazione politica che si collocherebbe nell'area dei partiti socialdemocratici e laburisti europei\u00bb.\nNel 1998, sotto la guida di Massimo D'Alema, il PDS diede vita agli \"Stati Generali della Sinistra\", che prelusero alla creazione di un unico soggetto della sinistra italiana. Il partito si apre in tal modo ai contributi di altre culture riformiste, dandosi una svolta in chiave moderna, eliminando i riferimenti ad un comunismo deteriorato dall'et\u00e0, viene infatti tolto dal simbolo lo stendardo recante la falce e il martello ed al suo posto viene inserita la rosa, vessillo del socialismo europeo, e proponendosi come efficace forza socialdemocratica.\nIl rinnovato soggetto politico prese il nome di Democratici di Sinistra, al quale aderirono oltre al PDS, molti esponenti di estrazione socialista, repubblicana, cristiano-sociale e ambientalista: il 13 febbraio si celebra il congresso costitutivo dei DS, che si presenta quale partito \"leader\" della sinistra e del centro-sinistra italiano.\nI soggetti fondatori dei DS sono stati:\nI Governo D'Alema.\nIl 10 ottobre 1998, il Presidente della Repubblica Oscar Luigi Scalfaro avvi\u00f2 le consultazioni parlamentari per la formazione di un nuovo Governo, in quanto l'esecutivo guidato da Romano Prodi, leader dell'Ulivo, era entrato in crisi in seguito al ritiro del sostegno esterno da parte di Rifondazione Comunista. Al termine delle consultazioni, e vista l'indisponibilit\u00e0 di una nuova maggioranza attorno a Prodi, Scalfaro confer\u00ec a Massimo D'Alema l'incarico di formare il nuovo Governo.\nIl 21 ottobre 1998 D'Alema present\u00f2 il suo governo che ricevette la fiducia della Camera dei deputati (333 favorevoli, 281 contrari) e del Senato della Repubblica (188 favorevoli, 116 contrari). Il neo-premier lasci\u00f2 cos\u00ec la guida del partito e Walter Veltroni (gi\u00e0 Vicepresidente nel precedente governo Prodi) venne eletto nuovo segretario nazionale.\nIl primo banco di prova elettorale per i rinnovati DS furono le elezioni europee del 1999, che confermarono la leadership della Quercia all'interno del centro-sinistra con 5,3 milioni di voti e il 17,4%. A dicembre del 1999 si apr\u00ec, tuttavia, una crisi all'interno dell'esecutivo: al congresso dei Socialisti Democratici Italiani, alleati di governo, il leader del partito Enrico Boselli critic\u00f2 l'operato di D'Alema, sostenendo che la sua \"premiership\" avrebbe provocato una sicura sconfitta alle future elezioni. Il Presidente del Consiglio, intervenendo al congresso socialista, ribatt\u00e9 sostenendo di avere avuto il merito di \"riportare i socialisti al governo\" citando la figura di Giuliano Amato, Ministro del tesoro in carica. Tale citazione, tuttavia, venne giudicata come una provocazione da parte dei Socialisti Democratici Italiani, visti gli infelici rapporti tra Amato e il partito.\nIl dibattito politico si infiamm\u00f2 e D'Alema decide di rassegnare le sue dimissioni al neoeletto Presidente della Repubblica Carlo Azeglio Ciampi, il 19 dicembre. Questi gli affid\u00f2 l'incarico di formare un nuovo governo, che il 22 dicembre ottenne la fiducia del Senato (177 s\u00ec, 100 no) e, il giorno seguente, quella della Camera (310 s\u00ec, 287 no). Lo SDI si astenne; entr\u00f2 invece nel governo il nuovo movimento prodiano dei Democratici.\nIl I Congresso e le Regionali.\nA ridosso di questa soluzione alla crisi di governo, i DS celebrarono il loro primo congresso, che si svolse a Torino dal 13 al 16 gennaio 2000. Si confrontarono due mozioni:\nLa prima mozione ottenne la maggioranza dei consensi, con il 79,9%. In questa occasione congressuale, inoltre, i DS approvarono lo statuto del partito.\nPochi mesi dopo, i DS dovettero fronteggiare la sconfitta alle elezioni regionali del 2000, quando il centro-destra guidato da Silvio Berlusconi, che nel frattempo aveva ritrovato accordi con la Lega Nord, vince in 8 Regioni su 15, fra cui tutte le principali regioni. D'Alema, prendendo atto della sconfitta, lasci\u00f2 la Presidenza del Consiglio, e il suo posto venne preso dall'indipendente socialista Giuliano Amato (gi\u00e0 Ministro del Tesoro con D'Alema), che guider\u00e0 il Governo fino alle elezioni politiche dell'anno successivo.\nIl 2001: la sconfitta ed il II Congresso.\nAlle elezioni politiche del 13 maggio 2001, i DS sostennero, insieme a tutta la coalizione dell'Ulivo, la candidatura a premier di Francesco Rutelli, sindaco uscente di Roma. Le elezioni vennero tuttavia vinte dalla coalizione di Berlusconi, la Casa delle Libert\u00e0.\nI DS registrarono una flessione rispetto al passato: con 6,1 milioni di voti si attestano al 16,6%, alle spalle di Forza Italia, che divent\u00f2 il primo partito italiano con quasi il 30% dei consensi. La Quercia, dopo la sua costituzione, pass\u00f2 dunque all'opposizione e cominci\u00f2 a lavorare per creare un'alternativa di governo.\nContemporaneamente alle elezioni politiche, si svolserono anche le amministrative, dove segretario uscente, Veltroni, venne eletto sindaco di Roma; tuttavia fu oggetto di aspre critiche la sua scelta di lasciare vacante il vertice del partito per dedicarsi totalmente alla campagna elettorale capitolina, proprio durante lo svolgimento di quella nazionale. In questa fase, il comitato della segreteria (coordinato da Pietro Folena), resse transitoriamente il partito.\nAll'indomani delle elezioni, dal 16 al 18 novembre, si tenne a Pesaro un congresso straordinario per eleggere il nuovo segretario politico. Si tratta di un'assise molto combattuta, con tre mozioni:\nPiero Fassino, con la maggioranza del 61,8%, venne eletto segretario, contro, il 34,1% raccolto dalla mozione Berlinguer; l'elevato consenso della minoranza denota la presenza di un'area consistente, nella base degli iscritti e degli elettori, che propone delle istanze diverse.\nL'opposizione al Governo Berlusconi.\nIntanto il governo Berlusconi svolgeva pienamente la sua azione. I DS, dall'opposizione, tentarono di ripristinare in breve tempo la credibilit\u00e0 del centrosinistra evidenziando i \"fallimenti\" della politica della Casa delle Libert\u00e0. Contemporaneamente, il partito lavora per la discesa in campo di una nuova leadership del centro-sinistra, incarico che venne affidato - quasi in maniera naturale - a Romano Prodi, nel frattempo presidente della Commissione europea.\nProdi, avendo gi\u00e0 battuto Berlusconi alle elezioni politiche del 1996, venne individuato come l'uomo pi\u00f9 adatto a ripetere l'impresa in futuro. Prodi per\u00f2, inizialmente, si mostr\u00f2 abbastanza freddo sull'ipotesi, visto anche che in molti ipotizzavano che si possa andare ad elezioni anticipate prima della scadenza del suo mandato alla Commissione Europea, che non voleva terminare in anticipo.\nL'apertura ai movimenti ed i Girotondi.\nIl malcontento nella base intanto continuava a serpeggiare, ed esplose nel febbraio del 2002, quando, in una manifestazione organizzata dal centro-sinistra a Roma, in Piazza Navona, sal\u00ec sul palco il regista Nanni Moretti e lanci\u00f2 un'invettiva contro i leader della coalizione, accusandoli di troppa moderazione e timidezza nell'azione politica e nella campagna elettorale, di troppo \"buonismo\" nei confronti del centro-destra, e di non aver fatto abbastanza per presentare alle ultime elezioni una coalizione pi\u00f9 larga, che comprendesse anche Rifondazione Comunista e Italia dei Valori. La piazza, piena di militanti ed elettori dei DS e del centro-sinistra, lo applaud\u00ec.\nFassino e i DS cercarono, sulla spinta di queste critiche e della recente sconfitta elettorale, di riavviare un dialogo con i \"movimenti\": cos\u00ec facendo, si ricuc\u00ec almeno in parte la divisione interna, dal momento che il \"Correntone\" aveva sempre chiesto di avvicinarsi di pi\u00f9 ai movimenti. Dunque i DS scesero in piazza a fianco della CGIL quando il Governo Berlusconi mostr\u00f2 di voler abolire l'art. 18 dello Statuto dei Lavoratori, furono presenti a Genova nel luglio 2002 alla commemorazione dei fatti del G8, parteciparono alla manifestazione del Social Forum a Firenze nell'autunno dello stesso anno e fecero parte integrante del movimento pacifista che si oppone alla Guerra in Iraq, sulla quale portarono sulle proprie posizioni tutta la coalizione.\nA maggio 2003 la frattura tra centro-sinistra e \"movimenti\" pot\u00e9 dirsi sostanzialmente ricomposta, con i DS che avevano avuto un ruolo-guida in questa operazione. Allo stesso, con le posizioni prese su guerra, lotte sindacali e Social forum, si ricuc\u00ec anche la divisione interna, con la soddisfazione di molte richieste del Correntone. Nel frattempo, anche il dialogo con le forze che nel 2001 erano rimaste fuori dal centro-sinistra procedeva molto meglio, rendendo concreta la possibilit\u00e0 di andare uniti nelle future consultazioni elettorali.\nInoltre, anche i risultati elettorali sono confortanti: tra il 2002 e il 2003, il centro-sinistra in molte elezioni amministrative aveva fatto registrare delle vittorie a volte insperate, riuscendo a strappare al centro-destra anche alcuni Comuni e Province considerate sue roccaforti, e i DS registrano un'ampia crescita di voti. Il leader \"ideale\" veniva considerato sempre Romano Prodi e, in questo frangente, aumentano le richieste a lui rivolte di tornare in campo per guidare il centro-sinistra.\nIl progetto unitario dell'Ulivo.\nProdi ruppe gli indugi nell'estate del 2003, quando, in vista delle elezioni europee del 2004, propone a tutti i partiti della coalizione di presentarsi sotto un unico simbolo, il simbolo dell'Ulivo tanto caro al Professore e che - sostiene - \"per gli italiani significa buon governo e cambiamento\".\nI DS si mostrano disponibili ad aderire all'appello, ma la coalizione si divide: oltre ai DS si associarono all'appello di Prodi la Margherita, lo SDI e il piccolo Movimento Repubblicani Europei, mentre non sono disponibili i Comunisti Italiani, i Verdi e l'UDEUR, oltre a Rifondazione Comunista che pure mostra un avvicinamento al centro-sinistra ormai acquisito. L'Italia dei Valori, invece, sarebbe disponibile, ma viene esclusa su esplicita richiesta dello SDI. I DS, dopo aver chiesto invano che questa lista comprendesse tutti, decidono di dare avvio al progetto della lista unica con tutte le forze disponibili.\nNasce cos\u00ec la lista di Uniti nell'Ulivo, che si presenta con l'obiettivo di \"portare il riformismo in Europa\". Questo, per\u00f2, riapre la frattura col Correntone, o con gran parte di esso, che vede la lista unitaria come qualcosa che divide la coalizione, rimpicciolisce l'Ulivo e sposta l'asse dei DS verso il centro. I movimenti, nonostante l'inclusione nella lista di alcuni personaggi indipendenti, provenienti dal mondo del giornalismo come Lilli Gruber e Michele Santoro, vedono la lista unitaria come un'operazione verticistica tesa ad escluderli, e sostengono, insieme con Achille Occhetto (che era uscito dai DS due anni prima), una lista che nasce attorno all'Italia dei Valori.\nIn politica estera scoppiano le polemiche maggiori: al voto sul rifinanziamento della missione in Iraq, Margherita e SDI chiedono che i partiti che compongono la lista unitaria tengano \"una linea pi\u00f9 riformista\", e cos\u00ec le tre forze dell'Ulivo si astengono ma, all'interno dei DS, il Correntone si dissocia e vota contro. Il mondo pacifista si ribella, e alla manifestazione del 20 marzo 2004, a un anno dall'inizio della guerra in Iraq, Fassino viene contestato. La federazione regionale dell'Emilia-Romagna, forte nel partito e a maggioranza fassiniana, chiede che i DS si schierino per il ritiro delle truppe. Alcuni storici esponenti del PCI prima e dei DS poi, guidati da Alberto Asor Rosa, escono dal partito per protesta. Dopo alcune incertezze e dopo l'emersione dello scandalo sulle torture compiute da alcuni militari ai danni dei civili iracheni, i DS sostengono la posizione del ritiro delle truppe e raggiungono l'accordo, su questa istanza, anche con gli alleati della lista unitaria.\nAltri \"cedimenti verso il centro\" vengono denunciati dal Correntone su temi come scuola, lavoro e pensioni, ma la maggioranza le respinge, sostenendo di non aver abbassato la guardia.\nAlla fine la lista Uniti nell'Ulivo alle europee ottiene il 31% dei consensi. Il risultato \u00e8 giudicato soddisfacente da Fassino, che rivendica il fatto che la lista \u00e8 stata la pi\u00f9 votata dagli elettori, staccando di oltre 10 punti Forza Italia e ricevendo il voto di quasi un terzo dell'elettorato. Il Correntone replica evidenziando che DS, Margherita e SDI, nelle contemporanee elezioni amministrative in tutta Italia, avevano ottenuto, separatamente, pi\u00f9 voti, il 34%, nonostante la concorrenza di molte liste civiche legate ai candidati a sindaco e a presidente. Gli europarlamentari eletti nella lista unitaria, inoltre, non trovano una loro collocazione unitaria nel Parlamento europeo. I DS, con 12 eurodeputati eletti, aderiscono al gruppo del Partito del Socialismo Europeo, assieme allo SDI ed agli indipendenti Gruber e Santoro. La Margherita fonda, insieme all'UDF francese, il Partito Democratico Europeo (PDE) e aderisce, insieme al MRE, al gruppo dell'ALDE.\nL'Unione, il III Congresso e la Federazione dell'Ulivo.\nDopo le Europee, Prodi propone ai partiti che avevano partecipato alla lista unitaria di costituire una federazione con il nome dell'Ulivo. Margherita, SDI e MRE accettano subito, i DS, vista la contrariet\u00e0 di parte del partito, rinviano la decisione al III Congresso del partito, che si svolge dal 3 al 5 febbraio 2005.\nIl terzo Congresso si svolge a mozioni, nonostante alcuni settori del partito ne avessero chiesto uno a tesi, e ne vengono presentate quattro:\nC'\u00e8 infine un gruppo di illustri esponenti del Partito, come Sergio Cofferati e Giovanna Melandri, che, fedeli alla loro iniziale richiesta di un congresso a tesi, decidono di astenersi sulle mozioni.\nLa mozione Fassino \u00e8 quella pi\u00f9 votata, con una maggioranza ancora pi\u00f9 larga del passato, ossia il 79,10% dei voti. Quella di Mussi ottiene il 14,56%, quella di Salvi il 3,98% e quella della Bandoli il 2,36%.\nVengono inoltre messi ai voti diversi importanti ordini del giorno: approvato quello della mozione Bandoli sull'ecologismo, hanno un buon risultato anche i tre presentati dalla mozione Mussi (unanimit\u00e0 per quello sulla Scuola, qualche modifica a quello sul Lavoro e ritirato solo per questioni contingenti - il rapimento della giornalista Giuliana Sgrena - quello sulla crisi irachena, sulla quale il Partito in ogni caso si schiera definitivamente per il ritiro delle truppe). Un quarto ordine del giorno presentato personalmente da Fabio Mussi, che chiede la presentazione del simbolo dei DS alle elezioni politiche del 2006, viene ritirato dietro garanzia che della questione \"si discuter\u00e0 serenamente ed approfonditamente\". Infine, viene approvato all'unanimit\u00e0 un ordine del giorno proposto da Valdo Spini, e sostenuto anche dal Correntone, che modifica il simbolo dei DS, inserendovi la denominazione di Partito del Socialismo Europeo per esteso.\nLa proposta di aderire alla Federazione viene infine approvata con il voto favorevole dei delegati della mozione Fassino e quello contrario delle altre tre mozioni. Viene cos\u00ec costituita la Federazione dell'Ulivo, alla quale vengono delegate competenze specifiche di alcuni settori, tra i quali la politica estera. All'interno di essa i DS contano 5 (compreso il segretario nazionale) dei 12 componenti della presidenza.\nQuesto provoca alcune fuoriuscite dal partito. Gruppi di iscritti, infatti, escono dai DS condannandone l'eccessivo spostamento verso il centro e aderiscono ad una associazione politica fondata da Achille Occhetto, \"il Cantiere\", vicina ai partiti collocati pi\u00f9 a sinistra nella coalizione. Altri esponenti, invece, preferiscono aderire a Rifondazione Comunista (come l'ex Segretario della FGCI Pietro Folena) o ai Comunisti Italiani.\nIntanto la coalizione del centro-sinistra si allarga definitivamente, incorporando Italia dei Valori e Rifondazione Comunista, e acquisisce la nuova denominazione di L'Unione, dopo aver provvisoriamente adottato per circa un mese il nome di \"Grande Alleanza Democratica\" (Gad).\nLa vittoria alle Regionali e i problemi dell'Ulivo.\nL'Ulivo subisce un primo stop al voto sul rifinanziamento della missione in Iraq (materia delegata all'Ulivo trattandosi di politica estera), sulla quale alla posizione dei DS, che sono per il No, si contrappone quella della maggioranza della Margherita, che preferirebbe un voto di astensione. Nel voto tra i parlamentari della Fed prevale la posizione dei DS, ma nella maggioranza della Margherita nascono tensioni.\nAlle elezioni regionali del 2005 che interessano 14 delle 20 regioni italiane, i partiti dell'Ulivo, dopo alcune incertezze provenienti stavolta dalla Margherita, decidono di presentarsi sotto il simbolo di \"Uniti nell'Ulivo\" in nove regioni, tra cui tutte le cosiddette \"regioni rosse\", mentre concorrono autonomamente nelle altre 5. L'Unione si aggiudica una netta vittoria in 12 regioni su 14: solo Lombardia e Veneto riconfermano le proprie giunte regionali di centro-destra, mentre il centro-sinistra riconquista, tra gli altri, il Piemonte, il Lazio e soprattutto Puglia, fino ad allora considerata una roccaforte della destra. L'Ulivo raccoglie il 34,2% (sulla base delle nove regioni nelle quali viene presentata la lista unitaria), mentre i DS sono al 17% (sulla base delle altre 5).\nA maggio sulla coalizione cala il gelo dopo che la direzione nazionale della Margherita decide di non presentare la lista unitaria per le elezioni politiche del 2006. Questo spinge Romano Prodi a rilanciare la proposta delle elezioni primarie, da tenersi in autunno, per scegliere \"ufficialmente\" il leader dell'Unione e dare stabilit\u00e0 all'eventuale nuova azione di governo.\nIntanto a giugno i DS sono impegnati nel sostenere il S\u00ec nei 4 referendum sulla procreazione medicalmente assistita. Il referendum, per\u00f2, fallisce: il quorum non viene raggiunto, visto che va al voto solo il 25,6% dei cittadini.\nLe primarie e la lista unitaria.\nLe primarie dell\"'Unione\" si svolgono il 16 ottobre 2005, attirando circa 4.300.000 elettori di centro-sinistra. Sette i candidati: i DS, come gli altri partiti dell'Ulivo, sostengono Prodi che si impone con il 74,1% dei voti, ricevendo l'investitura di candidato premier della coalizione. La grande affluenza di cittadini alle elezioni primarie e l'ottima affermazione riscontrata da Prodi spingono la Margherita a riconsiderare il proprio no alla lista unitaria: il presidente del partito, Francesco Rutelli, propone all'assemblea nazionale del partito il progetto di creare una lista unitaria, per l'elezione della Camera dei deputati, che abbia come fine ultimo la creazione di un nuovo grande soggetto unitario: il \"Partito Democratico\".\nQuest'ultima proposta crea alcuni distinguo all'interno dei DS, che, per\u00f2, accettano all'unanimit\u00e0 la lista unitaria per la Camera. Il progetto, invece, non rientra pi\u00f9 tra gli obiettivi dei Socialisti Democratici Italiani, che abbandonano la Federazione dell'Ulivo (anche a seguito di incomprensioni con la Margherita, accusata di clericalismo) per costituire un soggetto alternativo di ispirazione pi\u00f9 marcatamente laica, socialista, liberale e radicale, la Rosa nel Pugno.\nLa vicenda Unipol.\nA partire dall'inizio del 2006, a seguito della pubblicazione da parte de \"Il Giornale\", di propriet\u00e0 della famiglia Berlusconi, di stralci di intercettazioni telefoniche tra Giovanni Consorte e il segretario dei DS Piero Fassino, alcuni esponenti del partito vengono accusati di aver mantenuto un atteggiamento scorretto essendosi dichiarati apertamente a favore, durante l'estate del 2005, di una scalata alla Banca Nazionale del Lavoro lanciata dalla compagnia Unipol, riconducibile al settore delle cosiddette \"cooperative rosse\".\nL'OPA di Unipol, infatti, si rivela nel frattempo parte di uno scandalo finanziario, ribattezzato con il nome di \"Bancopoli\", che porta alle dimissioni del governatore della Banca d'Italia Antonio Fazio e che era nato a seguito dell'individuazione di presunte irregolarit\u00e0 di altre OPA nel settore bancario.\nLe intercettazioni pubblicate risultano irrilevanti ai fini giudiziari, e non vengono neppure trascritte dalla magistratura. A seguito del clamore politico mediatico suscitato dalle stesse, Berlusconi rivela di essere a conoscenza di fatti riguardanti l'implicazione dei DS nella questione Unipol e si reca alla Procura di Roma per conferire con i pubblici ministeri. Berlusconi dichiara, in seguito, che le proprie dichiarazioni erano comunque attinenti a \"fatti non penalmente rilevanti\".\nLa vittoria alle elezioni del 2006.\nSi svolgono le elezioni. Il centrosinistra vince per poche decine di migliaia di voti alla Camera dei deputati, dove ottiene il 49,81% dei consensi contro il 49,74% della CdL. Al Senato, si rivela determinante il voto della circoscrizione Estero, che consente all'Unione - pur avendo conseguito meno voti della CdL - di ottenere due seggi in pi\u00f9. I DS confermano sostanzialmente il risultato di cinque anni prima e si piazzano come il secondo partito italiano, alle spalle di Forza Italia. Il risultato, al Senato, \u00e8 di quasi 6 milioni di voti, pari al 17,5% e 62 seggi. La lista unitaria dell'Ulivo, alla Camera, che ottiene il 31,2% dei consensi, dimostra di essere la forza politica che raccoglie la maggiore approvazione nel Paese.\nI risultati elettorali e il fatto che il simbolo dell'Ulivo, alla Camera, abbia raccolto pi\u00f9 voti della sommatoria DS-Margherita al Senato, pone come tema centrale la costituzione del grande partito unitario, il \"Partito Democratico\", tant'\u00e8 che a livello parlamentare viene gi\u00e0 costituito un unico gruppo di deputati e senatori, il gruppo dell'Ulivo. Tale prospettiva politica e la stessa leadership del nuovo partito unitario, peraltro, costituiscono un argomento controverso negli ambienti dei due partiti fondatori, tanto pi\u00f9 che il segretario Fassino comunica di voler rimanere fuori dalla nuova squadra di governo per dedicarsi all'attivit\u00e0 del partito: lo stesso Fassino propone il metodo delle elezioni primarie per la scelta del futuro segretario del costituendo Partito democratico.\nIntanto avviene un fatto storico per i DS: viene eletto come Presidente della Repubblica Giorgio Napolitano, storico esponente del partito e primo post-comunista a salire al Quirinale.\nI DS tornano al governo.\nLa rappresentanza DS a livello governativo nel governo Prodi II \u00e8 formata da 9 ministri (tra cui il vicepresidente del Consiglio) pi\u00f9 5 viceministri e 23 sottosegretari.\nI viceministri sono:\nIl governo va incontro ad una crisi nel febbraio 2007, quando Prodi rassegna le dimissioni nelle mani del presidente Napolitano, dopo che al Senato era stata bocciata la relazione sulla politica estera (con particolare riferimento alla presenza italiana nelle forze NATO operanti in Afghanistan) presentata dal ministro D'Alema.\nTuttavia, dopo tre giorni e dopo le formali consultazioni politiche, il Capo dello Stato respinge le dimissioni del Governo e lo invita a presentarsi alle Camere che riconfermano la fiducia chiudendo la crisi.\nIl IV Congresso: la svolta del Nelson Mandela Forum.\nIl tema centrale del IV Congresso dei DS, che si svolge dal 19 al 21 aprile 2007 a Firenze, \u00e8 la costituzione del Partito Democratico. La maggioranza guidata da Fassino e sostenuta dai principali esponenti del partito e dalla larga maggioranza degli iscritti si presenta rivolta al superamento dei DS, con lo sguardo verso la costituzione di un pi\u00f9 ampio partito di centrosinistra che semplifichi lo scenario politico italiano e si ponga come unione dei riformisti di matrice socialdemocratica e cattolica.\nAl congresso si sono confrontate tre mozioni.\nI partecipanti ai congressi di sezione sono il 43,7% degli iscritti, cio\u00e8 256.461 iscritti su un totale di 615.414, di cui 3015 italiani all\u2019estero.\nNella seconda giornata di congresso, Mussi nel suo intervento annuncia la non-adesione della sua mozione alla fase costituente del PD.\nDopo tre giorni dalla conclusione del congresso, Angius, a sua volta, in una lettera annuncia di non aderire al nuovo partito e di abbandonare gli organismi costituenti nei quali era stato nominato. La decisione di Angius \u00e8 condivisa da Nigra e Grillini; rimangono invece nei DS Zani, Gentili, Brutti, che si riorganizzano - insieme ad altri esponenti - in una corrente denominata \"Democratici, Laici e Socialisti\" ().\nIl 5 maggio 2007 gli aderenti alla mozione-Mussi e parte del gruppo appartenente alla mozione-Angius che ha deciso di uscire dal partito fondano il nuovo movimento Sinistra Democratica, con l'obiettivo di dar vita ad una pi\u00f9 grande forza che possa unire le forze che si collocano a sinistra del PD.\nLa nascita del Partito Democratico.\nNell'estate 2007 i DS danno vita alla fase costituente del Partito Democratico, insieme alla Margherita, alle altre formazioni minori e ad esponenti che decidono di aderire al nuovo partito di centrosinistra a titolo individuale. Vengono predisposte le regole per l'elezione dell'Assemblea Costituente del PD attraverso il metodo delle primarie, gi\u00e0 sperimentato in passato per l'individuazione della leadership dell'Unione.\nLa data delle elezioni primarie \u00e8 fissata al 14 ottobre 2007, data di nascita ufficiale del nuovo partito. A tale scopo viene costituito un \"Comitato 14 ottobre\", composto da 45 rappresentanti politici e della societ\u00e0 civile: tra di essi, 15 sono i componenti provenienti dai DS (Antonio Bassolino, Pier Luigi Bersani, Sergio Cofferati, Massimo D'Alema, Leonardo Domenici, Vasco Errani, Piero Fassino, Anna Finocchiaro, Vittoria Franco, Donata Gottardi, Maurizio Migliavacca, Enrico Morando, Barbara Pollastrini, Marina Sereni, Walter Veltroni).\nA seguito di una serie di confronti tra le anime del nascente PD, viene individuato in Walter Veltroni, sindaco in carica di Roma e dirigente di primo piano dei DS, il candidato designato alla guida del nuovo partito, sostenuto dalla larga parte della Quercia e da ampi settori della Margherita, affiancato, in \"ticket\", da Dario Franceschini, gi\u00e0 presidente dei deputati dell'Ulivo. Veltroni presenta la sua candidatura il 27 giugno 2007 in un discorso al \"Lingotto\" di Torino, sottolineando i quattro temi chiave del nuovo partito: ambiente, patto generazionale, formazione, sicurezza.\nAnche il ministro dello Sviluppo economico, Pier Luigi Bersani, \u00e8 tra i papabili candidati alle primarie, ma, pochi giorni pi\u00f9 tardi, annuncia che non scender\u00e0 in campo personalmente e che sosterr\u00e0 la candidatura di Veltroni pur presentando un proprio manifesto di \"idee per il partito nuovo\". Accanto a Veltroni esprime la volont\u00e0 di candidarsi alle primarie anche il senatore diessino Furio Colombo, gi\u00e0 direttore de \"L'Unit\u00e0\", contro il \"berlusconismo\". La candidatura di Colombo, non supportata dalle sottoscrizioni in forma originale, viene sospesa, poi ritirata.\nIl confronto a cinque durante le primarie viene vinto da Walter Veltroni che, con il 75,81% delle preferenze su una partecipazione totale di 3.517.370 elettori, viene eletto segretario del Partito Democratico.\nValori.\nNello Statuto del Partito si legge:\nCorrenti.\nIl partito dei Democratici di Sinistra \u00e8 un partito appartenente alla famiglia del socialismo democratico europeo. Presenta tuttavia diverse posizioni politiche e culturali al suo interno.\nRiformisti.\n\u00c8 la corrente maggioritaria del partito che, in pi\u00f9 fasi, si \u00e8 riconosciuta nella leadership di Piero Fassino, Massimo D'Alema e Walter Veltroni, ottenendo la maggioranza in tutti i congressi celebrati dal partito dalla sua fondazione. Queste le mozioni presentate dalla corrente nei quattro congressi:\nNel primo congresso la corrente candida a segretario Veltroni (mentre D'Alema \u00e8 Presidente del Consiglio); nei congressi successivi la corrente sostiene la segreteria di Fassino (mentre Veltroni \u00e8 sindaco di Roma e D'Alema presidente del partito). La corrente propone un socialismo democratico fortemente riformista e ulivista, che si ponga come continuazione della tradizione riformista della sinistra democratica italiana.\nAll'interno della corrente si distinguono impostazioni che fanno capo specificamente a Fassino, a D'Alema e a Veltroni. Si possono inoltre distinguere altre aree minori.\nLiberal.\n\u00c8 la corrente liberale, pi\u00f9 a \"destra\" del partito, fortemente ulivista e sostenitrice, da diversi anni, dell'esigenza di un partito unitario riformista. Guidata da Enrico Morando, la corrente rappresenta l'area liberal-socialista del partito (erede a sua volta della tradizione migliorista). Al Congresso di Pesaro (2001) ha presentato una mozione autonoma:\nSuccessivamente, pur mantenendo caratteri propri, ha aderito alla mozione Fassino che risponde alle istanze della costruzione del Partito Democratico.\nRiformisti per l'Europa.\n\u00c8 una corrente che proviene dalla tradizione del PSI, nata nel 1997 da una scissione interna ad Unione Democratica e guidata da Giorgio Benvenuto. Come associazione ha partecipato alla fondazione dei DS unendosi alle altre culture socialdemocratiche. Le sue idee ricalcano molto quelle delle socialdemocrazie europee.\nCristiano Sociali.\n\u00c8 la corrente che discende dal piccolo movimento dei Cristiano Sociali, nato nel 1994 da una scissione dalla Democrazia Cristiana di quegli esponenti che non vollero aderire al PPI e si aggregarono all'Alleanza dei Progressisti. Leader \u00e8 Mimmo Luc\u00e0. Obiettivo della corrente \u00e8 coniugare i valori cattolici con quelli laico-socialisti. Il sito della corrente.\nSinistra Liberale.\nSinistra Liberale era un movimento politico costituito nel 1993, erede della tradizione del liberalismo sociale. Il movimento si ispira al pensiero di Norberto Bobbio e di John Rawls ed ha come riferimenti nazionali Piero Gobetti, Luigi Einaudi, Benedetto Croce e il gruppo de \"Il Mondo\". L'assemblea nazionale di ottobre 2005 segna il rilancio del movimento, impegnato a ridefinire, in rapporto forte con i DS, i contenuti e i valori dell'area riformista e riformatrice, nella prospettiva del Partito Democratico. \u00c8 forte il rapporto del movimento con il parlamentare della Margherita Valerio Zanone, e con l'Associazione per la Democrazia Liberale, da lui fondata e presieduta. Nel corso del 2006 \u00e8 confluito in Sinistra Liberale il gruppo riunitosi attorno al documento-manifesto \"Nessuno Escluso\", animato da Paolo Colla, gi\u00e0 segretario nazionale della \"Giovent\u00f9 Liberale Italiana\" negli anni ottanta. Nel novembre 2006 Sinistra Liberale aderisce, quale associazione federata, ai DS. Il sito della corrente.\nDemocratici, Laici e Socialisti.\nLa corrente nasce nel maggio del 2007 dalle ceneri della mozione \"Socialisti ed Europei\", sciolta dopo l'uscita di Gavino Angius dal partito. Essa raccoglie gli iscritti ai Ds che vogliono un Partito Democratico laico, federale e con una forte componente socialista. Capo della corrente \u00e8 Marco Pacciotti. Con l'assemblea nazionale del 21 luglio 2007 \u00e8 stata definitivamente decisa la partecipazione della corrente alle primarie del Partito Democratico con una lista autonoma. Il sito della corrente.\nLaburisti - Socialisti Liberali.\n\u00c8 la principale proveniente dal PSI che, dopo lo scioglimento di quest'ultimo, si \u00e8 costituita in \"Federazione Laburista\" per poi aderire ai DS. Il suo leader \u00e8 stato a lungo Valdo Spini. In origine era vicinissima alle posizioni dei \"dalemiani\", ma le distanze sono cresciute a causa della contrariet\u00e0 di Spini all'idea di un Partito Democratico che si collochi fuori dall'area del socialismo europeo. Un tale evento \u00e8 infatti visto da molti laburisti come un possibile annacquamento del socialismo democratico e riformista in favore di ideologie moderato-centriste. Questa corrente ha come modello il laburismo britannico, \u00e8 evidentemente contraria ad una possibile uscita dei DS dal PSE e mira a costruire in Italia un grande partito ispirato ai valori e ai principi del socialismo riformista. Al Congresso di Firenze (2007) Spini si schiera con la sinistra DS (mozione Mussi), esprimendo contrariet\u00e0 alla costituzione del Partito Democratico. Il futuro della corrente \u00e8 incerto perch\u00e9 seppure Spini ha lasciato i DS, molti altri ex-PSI hanno deciso di rimanere. Il sito della corrente.\nD\u00ec Sinistra.\nLa corrente nasce nel luglio 2007 in seguito al IV Congresso. Essa vuole raccogliere gli iscritti che, pur avendo votato la mozione Mussi, non sono usciti dal partito. Il portavoce di questa corrente \u00e8 Vincenzo Vita.\nSinistra Ecologista.\n\u00c8 un'associazione federata ai DS e i cui portavoce sono stati Fulvia Bandolo, Edo Ronchi, Sergio Gentili e Fabrizio Vigni. Si tratta dunque di un'associazione trasversale di diessini e non, sensibili alle tematiche ambientali. L'associazione \u00e8 stata realizzata su iniziativa degli ecologisti DS, Fulvia Bandoli e Sergio Gentili in accordo degli ex verdi Edo Ronchi e Stefano Semenzato. che hanno lasciato il partito dopo la svolta a sinistra impressa dal tandem Pecoraro Scanio-Cento (Lino De Benetti, Luigi Manconi, Edoardo Ronchi, Stefano Semenzato, ecc.), raccoglie anche molti ex-PDS Valerio Calzolaio, Raffaella Mariani, Guido Sacconi e molti altri. dell'associazione.\nSinistra per il Partito Democratico.\nVi prendono parte, pur non riconoscendosi come corrente, gli iscritti ai DS, prevalentemente emiliani, che hanno dato vita, insieme a non iscritti ad alcun partito, soprattutto intellettuali, all'\"Associazione della Sinistra per il Partito Democratico\". Svolge prevalentemente una iniziativa culturale. Fra gli esponenti: Davide Ferrari e Giancarla Codrignani.\nSinistra DS: il \"Correntone\".\n\u00c8 stata la maggior corrente di opposizione all'interno del partito, contraria al Partito Democratico e ideologicamente vicina all'idea di un socialismo anti-liberista e fortemente di sinistra. \nI leader Fabio Mussi e Giovanni Berlinguer non condividono il laburismo di Tony Blair, n\u00e9 le teorie del secolo scorso (basate su un compromesso tra capitale e lavoro entro i confini dello Stato nazionale), prediligendo piuttosto i temi della non-violenza, del laicismo, del socialismo verde e dei diritti di cittadinanza. Le figure ideali di riferimento sono Willy Brandt, Olof Palme ed Enrico Berlinguer.\nLa corrente \u00e8 uscita dai DS durante il IV congresso, dopo essersi espresse contrariamente alla costituzione del Partito Democratico.\nNon tutti i membri della corrente sono usciti dai DS a seguito del IV congresso, in particolare \u00e8 rimasto Vincenzo Vita, ex-portavoce, mentre molti altri avevano lasciato la componente in precedenza (Giovanna Melandri, Sergio Cofferati, Antonio Bassolino, Franco Grillini, ecc.).\nSinistra DS per il Socialismo.\nSocialismo 2000 (dalla fine del 2003 \"sinistra Ds per il Socialismo\") ebbe come leader Cesare Salvi. Tale corrente proponeva un partito pi\u00f9 marcatamente socialista sul modello della sinistra socialista francese ed era contraria all'integrazione nell'Ulivo e nel Partito Democratico. Il socialismo di Salvi si propone come evoluzione della sinistra italiana proveniente dal PCI.\nLa corrente \u00e8 uscita dai DS durante il IV congresso, dopo essersi espressa contrariamente alla costituzione del Partito Democratico. Successivamente ha preso parte alla Federazione della Sinistra.\nIscritti.\nIn termini di iscritti i DS sono stati il partito pi\u00f9 grande d'Europa, prima della CDU (557.175, 2006) e della SPD (556.185, 2006) in Germania."}
{"id": "48735", "revid": "287204", "url": "https://it.wikipedia.org/wiki?curid=48735", "title": "CD (disambigua)", "text": ""}
{"id": "48737", "revid": "123980291", "url": "https://it.wikipedia.org/wiki?curid=48737", "title": "Cf", "text": ""}
{"id": "48739", "revid": "599013", "url": "https://it.wikipedia.org/wiki?curid=48739", "title": "Cl", "text": ""}
{"id": "48741", "revid": "599013", "url": "https://it.wikipedia.org/wiki?curid=48741", "title": "Cm", "text": ""}
{"id": "48742", "revid": "599013", "url": "https://it.wikipedia.org/wiki?curid=48742", "title": "Cr", "text": ""}
{"id": "48748", "revid": "834", "url": "https://it.wikipedia.org/wiki?curid=48748", "title": "Deutsche Luft Hansa Aktiengesellschaft", "text": ""}
{"id": "48749", "revid": "2106962", "url": "https://it.wikipedia.org/wiki?curid=48749", "title": "Babila", "text": "Origine e diffusione.\nNome di origine orientale giuntoci tramite la forma ellenizzata \u0392\u03b1\u03b2\u03c5\u03bb\u03b1\u03c2 (\"Babylas\"), dal significato dubbio. Generalmente viene ricondotto all'etnico \u03b2\u03b1\u03b2\u03c5\u03bb\u03bf\u03bd (\"babylon\", \"babilonese\"), o a un suo diminutivo; in questi casi sarebbe legato etimologicamente ai nomi di Babele e Babilonia, dall'accadico \"bab-ilu\" e \"bab-ilani\", che significano rispettivamente \"porta di Dio\" e \"porta degli dei\" (va notato che alcune fonti applicano tale significato anche al nome stesso). Ulteriori interpretazioni lo considerano sempre un etnonimo, ma col significato di \"abitante di Biblo\".\nIl nome gode di scarsissima diffusione, e a causa della terminazione in -a non \u00e8 raro che venga scambiato per femminile (come avviene anche per Leonida e vari altri).\nOnomastico.\nL'onomastico viene festeggiato il 24 gennaio (4 settembre per le chiese orientali) in ricordo di san Babila, vescovo di Antiochia e martire con altri compagni sotto Decio."}
{"id": "48750", "revid": "287204", "url": "https://it.wikipedia.org/wiki?curid=48750", "title": "Cisalpino (azienda)", "text": "Cisalpino SA \u00e8 una societ\u00e0 composta da Trenitalia e dalle Ferrovie Federali Svizzere (FFS), che effettuava collegamenti ferroviari internazionali tra Firenze, Trieste, Venezia, Milano, Pisa-Livorno, Zurigo, Ginevra e Basilea.\nDa dicembre 2005 Cisalpino aveva preso in gestione la totalit\u00e0 del traffico (escluso quello notturno) fra l'Italia e la Svizzera.\nIl 12 dicembre 2009, data che coincide con il cambio d'orario, Cisalpino ha cessato l'attivit\u00e0 operativa, come annunciato il 25 settembre 2009. La gestione commerciale dei servizi \u00e8 tornata in mano alle case madri FFS e Trenitalia, che hanno anche riassorbito il relativo personale.\nIl 19 giugno 2018 l\u2019Assemblea generale ordinaria degli azionisti ha deliberato di avviare la liquidazione della societ\u00e0.\nLa societ\u00e0 Cisalpino non sar\u00e0 sciolta fino al termine della commessa relativa agli ETR 610 e all'esaurimento di ogni strascico di natura legale e finanziaria.\nLe tratte di Cisalpino.\nLa sede legale della societ\u00e0 Cisalpino \u00e8 a Muri bei Bern, vicino a Berna. Aveva ulteriori sedi a Zurigo, Visp e Milano.\nLa manutenzione dei treni ETR 470 veniva effettuata a Milano da Trenitalia. La manutenzione dei treni Canaletto e Cinque Terre veniva effettuata a Venezia, mentre tutti gli altri treni erano assegnati a diversi impianti in Svizzera (Basilea, Zurigo, Ginevra, Olten). Il personale viaggiante era composto da personale di Trenitalia nel tratto italiano, e delle Ferrovie Federali Svizzere nel tratto svizzero. La carrozza ristorante veniva gestita dalla Chef Express, societ\u00e0 del Gruppo Cremonini. Le composizioni corte da 6 carrozze, prive di carrozza ristorante, prevedevano un servizio con carrellino Minibar gestito dalla societ\u00e0 svizzera Elvetino. Il sistema automatico di annuncio delle stazioni raggiunte era attivo in solo territorio svizzero in quattro lingue (tedesco, francese, italiano e inglese), mentre in territorio italiano gli annunci erano effettuati vocalmente dal personale.\nLa tariffazione era a prezzo globale, mentre per i percorsi interni in Italia era previsto il pagamento della tariffa Eurostar City, comprensiva della prenotazione del posto per i treni con ETR 470 e treni EuroCity a materiale ordinario.\nCisalpino a met\u00e0 2004 aveva commissionato 14 nuove composizioni di treni ad assetto variabile, che avrebbero dovuto entrare in servizio (in enorme ritardo sui tempi inizialmente previsti) nel 2009. Un nuovo treno ETR 610 era stato inserito in pre-esercizio commerciale il 20 luglio 2009 sulla linea Ginevra-Milano (CIS 35 e 40).\nI nuovi convogli, denominati ETR 610, sono stati commissionati a Alstom (ex Fiat Ferroviaria), e disegnati da Italdesign-Giugiaro S.p.A. Sono convogli politensione, cio\u00e8 possono circolare indifferentemente sotto l'alimentazione a 15 kV svizzera, quella a 3\u00a0kV cc italiana, e quella a 25\u00a0kVca delle nuove linee ad alta velocit\u00e0 in Italia.\nNel 2009 la tratta Ginevra-Venezia e viceversa (Cisalpini 37 e 42) e Basilea-Milano e viceversa (Cisalpini 51 e 56) veniva effettuata con materiale convenzionale per il ritardo nella consegna dei nuovi pendolini ETR 610 da parte di Alstom (ex Fiat Ferroviaria).\nInoltre nel traforo del Sempione e nella galleria di base del L\u00f6tschberg dall'inizio di gennaio 2009 fino al 4 maggio 2009 non hanno circolato gli ETR 470 per indisponibilit\u00e0, poi risolta grazie agli interventi attuati per il ripristino della flotta degli ETR 470.\nInvece sulla tratta Milano - Zurigo (Linea del Gottardo) per una parte dei servizi venivano utilizzati fino a Lugano degli ETR 470 e da Lugano degli ICN svizzeri appositamente noleggiati da Cisalpino.\nI mezzi a disposizione.\nNel 2007 il totale dei veicoli a disposizione di Cisalpino era di 161 unit\u00e0, di cui 5 bagagliai, 47 vetture di prima classe, 81 di seconda classe 21 BH, 7 vetture ristoranti.\nProblemi.\nSecondo le statistiche parziali del 2009 (14.1.09 - 8.2.09) la Cisalpino aveva effettuato 961 corse utilizzando gli ETR 470, 473 (49,22%) avevano un ritardo maggiore o uguale di 5 minuti, 273 (28,41%) avevano un ritardo maggiore o uguale a 15 minuti, 103 (10,72%) invece le soppressioni parziali o totali. Il ritardo medio rispetto alla statistica delle Ferrovie Federali Svizzere era di 12,56 volte superiore.\nFrequentemente era difficile trovare una toilette funzionante a bordo degli ETR 470 e una volta capit\u00f2 che un convoglio dovette effettuare una sosta forzata in una stazione per permettere ai viaggiatori di utilizzare i servizi igienici in loco.\nLa Cisalpino aveva ricevuto da parte dell'Ufficio Federale dei Trasporti svizzero una richiesta di chiarimenti sul degrado dell'esercizio verificatosi dopo il cambio dell'orario di dicembre 2008, chiedendo di indicare anche i provvedimenti volti al recupero della normalit\u00e0. In base alla risposta sarebbero stati valutati provvedimenti a carico di Cisalpino, tra cui non era stato escluso il ritiro della concessione.\nIn seguito alle informazioni fornite da Cisalpino la concessione era stata confermata dall'Ufficio Federale dei Trasporti.\nIn seguito al cambio dell'orario del 14.12.08 la Cisalpino aveva aumentato le tariffe, ed aveva eliminato la tariffa giovani (dai 16 ai 26 anni) normalmente applicata nei viaggi frontalieri, questa decisione fu fortemente contestata, ma nessun organo di informazione se ne era interessato.\nDati economici e finanziari.\nCisalpino AG nel 2008 ha avuto 159.33 milioni di ricavi operativi, Ebit di 3.62 milioni, utili per 420\u00a0000 euro. Il 50% in mano a Trenitalia valeva 55.50 milioni di franchi (circa 36 milioni di euro). Capitale sociale di 109.42 milioni di franchi (EUR 71.68 milioni), patrimonio netto di 150.41 milioni (EUR 98.53 milioni)."}
{"id": "48751", "revid": "508036", "url": "https://it.wikipedia.org/wiki?curid=48751", "title": "Baciccia", "text": "Origine e diffusione.\nDi tradizione popolare e dialettale (tipicamente ligure), rappresenta un ipocoristico del nome Giovanni Battista, in genovese Gio Batta, particolarmente comune nell'area di Genova - in virt\u00f9 del culto di san Giovanni Battista, il santo patrono locale.\nOnomastico.\nQuale ipocoristico di Giovanni Battista, l'onomastico si festeggia il 24 giugno (per gli ortodossi il 7 gennaio) in memoria di san Giovanni Battista. Con questo nome, inoltre, si ricordano numerosi altri santi e beati, fra i quali, nei giorni seguenti:"}
{"id": "48752", "revid": "47767", "url": "https://it.wikipedia.org/wiki?curid=48752", "title": "Bacolo", "text": ""}
{"id": "48754", "revid": "1543377", "url": "https://it.wikipedia.org/wiki?curid=48754", "title": "Baiulo", "text": "Origine e diffusione.\nNome che gode di scarsissima diffusione, portato da un santo martire romano; \u00e8 basato sul termine latino \"baiulus\" (da cui l'odierno termine italiano \"balivo\"), che significa \"facchino\", \"portatore\"; va comunque notato che, secondo alcune fonti, il nome \u00e8 dovuto a un errore di interpretazione del manoscritto originale.\nOnomastico.\nL'onomastico cade il 20 dicembre, in ricordo di san Baiulo, martire a Roma con san Liberato in data ignota."}
{"id": "48755", "revid": "47767", "url": "https://it.wikipedia.org/wiki?curid=48755", "title": "Balbino (nome)", "text": "Origine e diffusione.\nContinua il \"cognomen\" romano \"Balbinus\", basato sul \"nomen\" \"Balbus\" e avente quindi il significato di \"appartenente a Balbo\", \"relativo alla famiglia di Balbo\"; alcune fonti gli danno il significato di \"balbuziente\", \"scilinguato\", \"che parla in modo confuso\" (analogo a quello di Barbara e Biagio), che \u00e8 poi quello del nome Balbo stesso.\nOnomastico.\nL'onomastico viene festeggiato il 31 marzo in ricordo di santa Balbina, vergine e martire a Roma con suo padre san Quirino: il luogo della sua sepoltura, sito lungo la via Appia, prese il nome di \"Cimitero di Santa Balbina\"."}
{"id": "48756", "revid": "446353", "url": "https://it.wikipedia.org/wiki?curid=48756", "title": "Teoria del complotto", "text": "Una teoria del complotto o della cospirazione (talvolta nella forma aggettivale: teoria complottista o cospirativa) \u00e8 una teoria o spiegazione di un evento o una situazione, spesso alimentata da motivazioni politiche, che ne attribuisce cause e responsabilit\u00e0 a una cospirazione ordita da gruppi sinistri e potenti (spesso detti \"poteri forti\"), nonostante le altre spiegazioni gi\u00e0 fornite siano pi\u00f9 plausibili e affidabili. Il termine ha una connotazione negativa, poich\u00e9 implica che il credere a tali teorie sia una pratica basata sul mero pregiudizio e su prove insufficienti. Una \u00abteoria del complotto\u00bb non \u00e8 la stessa cosa di una cospirazione; perch\u00e9 si riferisce a una cospirazione ipotizzata con caratteristiche specifiche, come un'opposizione al consenso tradizionale (talvolta detto \u00abmainstream\u00bb) tra quelle persone, come scienziati o storici, che sono qualificate per valutarne l'accuratezza.\nLe teorie del complotto sono restie alle critiche e al principio di falsificabilit\u00e0; al contrario trovano forza nella logica circolare: sia le prove che confutano il complotto che l'assenza di prove a favore della sua esistenza sono reinterpretate dai complottisti come indiscutibili dimostrazioni della sua verit\u00e0, per cui la cospirazione diventa una questione di fede piuttosto che qualcosa che pu\u00f2 essere provato o confutato. La ricerca suggerisce che l'ideologia complottista\u2014la fede nelle teorie del complotto\u2014pu\u00f2 essere psicologicamente dannosa o patologica e che \u00e8 correlata a scarso pensiero analitico, basso quoziente d'intelligenza, proiezione psicologica, paranoia e machiavellismo. Gli psicologi attribuiscono il trovare teorie del complotto l\u00ec dove non ce ne sono a un fenomeno mentale chiamato \u00abapofenia\u00bb.\nStoricamente, le teorie del complotto sono state strettamente legate a pregiudizio, propaganda, caccia alle streghe, guerre e genocidi. Le teorie del complotto vengono spesso usate come giustificazione da parte di terroristi, alcuni quali Timothy McVeigh e Anders Breivik, nonch\u00e9 da governi e Stati come la Germania nazista, l'Unione Sovietica e la Turchia. L'infiltrazione delle ipotesi alternative sull'AIDS, promosse dai complottisti, nelle istituzioni in Sud Africa ha causato circa morti per la malattia, QAnon e il complottismo riguardo i risultati delle elezioni presidenziali negli Stati Uniti d'America del 2020 hanno portato all'assalto al Campidoglio del 2021, mentre la convinzione nelle teorie del complotto riguardo gli alimenti geneticamente modificati ha portato il governo dello Zambia a rifiutare gli aiuti alimentari durante una carestia, in un momento in cui 3 milioni di persone nel Paese soffrivano la fame. Le teorie del complotto sono un ostacolo significativo al miglioramento della salute pubblica, incoraggiando, tra le altre, l'opposizione alla vaccinazione e alla fluorizzazione dell'acqua, e sono state collegate a epidemie di malattie prevenibili con i vaccini. Altri effetti delle teorie del complotto includono la riduzione della fiducia nelle prove scientifiche, la radicalizzazione e il rafforzamento ideologico di gruppi estremisti e conseguenze negative per l'economia.\nLe teorie del complotto, un tempo limitate a un pubblico pi\u00f9 marginale e ristretto, sono diventate un luogo comune nei media di massa, emergendo come un fenomeno culturale tra la fine del XX e l'inizio del XXI secolo. Sono diffuse in tutto il mondo e sono spesso credute comunemente, alcune dalla maggioranza della popolazione. I provvedimenti nel contrasto delle teorie del complotto includono la preservazione della societ\u00e0 aperta e il miglioramento delle capacit\u00e0 di pensiero analitico del pubblico in generale.\nStoria.\nGi\u00e0 agli inizi del XX secolo il movimento mondialista fu preso in considerazione negli ambienti esoterici, soprattutto da parte di Rudolf Steiner che denunciava apertamente l'operato di confraternite occulte, di matrice anglo-americana, tendenti a imporre una sorta di imperialismo economico planetario ma il cui vero scopo era il predominio culturale e spirituale sull'umanit\u00e0. Sostenendo quanto fosse urgente prendere coscienza che delle potenze malefiche stessero realmente cercando di ostacolare il cammino evolutivo delle persone, Steiner descrisse pi\u00f9 volte il modo in cui queste logge facessero ricorso anche a rituali esoterici per attuare le loro strategie geo-politiche, pilotando ad esempio lo scoppio della prima guerra mondiale, o l'avvio dell'esperimento socialista in Russia.\nL'espressione \"teoria del complotto\" venne utilizzata per la prima volta negli Stati Uniti nel 1964, in relazione all'assassinio di John Fitzgerald Kennedy. In particolare l'espressione venne usata per descrivere collettivamente le varie voci critiche nei confronti delle conclusioni della Commissione Warren (la commissione ufficiale incaricata di indagare sull'assassinio) pubblicate in quell'anno. Sebbene inizialmente non avesse una connotazione particolare, il termine ha assunto nel tempo una valenza sostanzialmente dispregiativa, sottintendendo implicitamente che il contenuto di tali voci critiche sia di per s\u00e9 poco credibile. A partire dagli anni '90 del XX secolo, grazie all'attivit\u00e0 di alcuni giornalisti come David Icke, ma soprattutto dall'inizio del XXI secolo, il fenomeno ha avuto un grande sviluppo e risonanza grazie ai mezzi di comunicazione di massa a causa degli eventi eccezionali legati agli attentati dell'11 settembre 2001 e lo sviluppo della teoria del complotto del nuovo ordine mondiale. Una descrizione degli obiettivi e dell'azione delle confraternite occulte \u00e8 stata offerta inoltre dallo scrittore russo Sergej Olegovi\u010d Prokof'ev.\nCaratteristiche.\nDi solito queste teorie attribuiscono la causa di un evento all'azione di cospiratori, che spesso offrirebbero una ricostruzione artefatta degli avvenimenti, e chiamerebbero in causa le istituzioni preposte, talvolta anche accusandole di essere presunte colpevoli di occultamento della verit\u00e0 e di insabbiamento delle eventuali indagini. Questo tipo di ricostruzione tende spesso a essere critica nei confronti del senso comune e/o della verit\u00e0 circa gli avvenimenti comunemente accettati dall'opinione pubblica.\nLa proliferazione e diffusione di teorie del complotto venne agevolata anche dalla convinzione, sviluppatasi in seno alla pubblica opinione, che la cultura di massa non esaurisca la sua funzione nell'intrattenimento, ma sia in grado di veicolare \"profonde verit\u00e0 che un mondo dominato da \u2018poteri forti' impegnati a nascondere la Verit\u00e0 (con la V maiuscola) permetterebbe di esprimere soltanto in questa forma\". Talvolta anche l'industria dell'intrattenimento avrebbe trattato tali temi (basti pensare a telefilm, cinema, letteratura di genere) che si presterebbero a un pubblico molto ampio proprio per la loro facile e immediata fruibilit\u00e0 come prodotti di disimpegnato intrattenimento.\nTali teorie, che sovvertono spesso il senso comune o la verit\u00e0 comunemente accettata, talvolta potrebbero essere considerate come un processo di mitopoiesi, che comporta la creazione di vere e proprie \"mitologie religiose\". Alcuni studi empirici indicherebbero che la credulit\u00e0 verso i complotti sia aiutata da un approccio epistemologico relativista che blocca lo sviluppo di un pensiero critico personale, per superare il quale \u00e8 necessario imparare gli elementi costitutivi del metodo scientifico. Secondo questi studi \u00e8 stato dimostrato che questo relativismo, per il quale ogni forma di conoscenza \u00e8 un\u2019opinione alla pari di altre, \u00e8 in gran parte diffuso tra persone che possiedono un\u2019istruzione superiore non seguita da una specializzazione.\nComplottismo.\nIl termine \"complottismo\" viene usato per designare in modo negativo il punto di vista di chi crede alle pi\u00f9 svariate teorie alternative in modo ritenuto acritico e fideistico e senza sentire ragioni di sorta, per sottolineare l'aspetto maniacale e paranoico di tale attitudine. Il termine \u00e8 entrato nell'uso comune e si riferisce alle teorie che combinano elementi \"illogici\" con la mancanza di prove, descrivendo con tale locuzione un punto di vista del mondo che interpreti praticamente tutti i pi\u00f9 importanti eventi e le tendenze della storia come il risultato di cospirazioni segrete.\nIl termine \"complottista\" pu\u00f2 essere usato per indicare una persona che crede nelle cospirazioni; gli psicologi fanno notare che una persona che crede a una teoria del complotto pu\u00f2 credere con la stessa facilit\u00e0 anche ad altre teorie del complotto ed \u00e8 proprio questo che accade di norma. Questa correlazione, secondo psicologi che si occupano del fenomeno, deriva dal fatto che il credere in una teoria del complotto non \u00e8 il risultato di una risposta mentale a un singolo evento, ma il riflesso, piuttosto, di una particolare visione del mondo onnicomprensiva. Per altro verso, l'idea di complotto colpisce l'immaginazione collettiva, rende apparentemente chiaro - fornendo una spiegazione, seppur illusoria e non comprovata - ci\u00f2 che sembra a prima vista incomprensibile, suscita sentimenti contro un nemico comune; \u00e8 stata quindi usata a pi\u00f9 riprese dal potere in carica come strumento di costruzione del consenso, ma per converso anche dai partiti anti-establishment per raccogliere supporto politico. \nIl complottismo non \u00e8 una sindrome delirante in senso stretto, ma una forma pi\u00f9 attenuata di quello stesso processo psichico che, se amplificato, darebbe luogo ad una patologia conclamata. Il grado di espressione pi\u00f9 fievole rende il complottismo pi\u00f9 accettabile e condivisibile, favorendone la diffusione.\nLe cose sono complicate dal fatto che gruppi o individui potenti possono avere interesse nel cercare di screditare coloro i quali li accusano di crimini reali o immaginari. L'etichetta di \"teoria del complotto\" \u00e8 stata utilizzata per squalificare, schernire e denigrare il dissenso politico o sociale, ad esempio quando una potente figura pubblica viene accusata di corruzione.\nNel giustificare la classificazione di una teoria come \"teoria del complotto\", si tende a sollevare soprattutto le seguenti obiezioni logiche alla teoria:\nI sostenitori potrebbero altres\u00ec affermare che:\nCospirazionismo.\nLa parola \"cospirazione\" deriva dal latino \"conspirare\" (\"spirare assieme\", \"respirare assieme\"), e nell'uso contemporaneo indica una situazione dove due o pi\u00f9 persone si accordano per compiere un atto illegale o immorale. Le componenti essenziali sono il coinvolgimento di almeno due persone, la segretezza e l'intento malevolo. Tali cospirazioni sono considerate crimini nella maggior parte degli Stati e, come tali, possono essere perseguite in quanto finalizzate a commettere un atto illegale; le persone coinvolte possono essere indagate come facenti parte di una struttura criminosa, o anche, talvolta, per essere semplicemente a conoscenza della cospirazione e non aver agito per opporvisi.\nGli storici generalmente usano il termine per indicare una cospirazione reale e provata o, quanto meno, seriamente plausibile e con alcuni solidi elementi a supporto. Il termine \"teoria del complotto\" viene invece usato, in ambito sociologico, per indicare le cospirazioni solo presunte ma non dimostrate da alcunch\u00e9. Lo storico Richard Hofstadter, nel saggio \"The Paranoid Style in American Politics\" del 1964, sostenne che la paranoia e la convinzione dell'esistenza di complotti hanno caratterizzato la storia degli Stati Uniti d'America fin dalla rivoluzione americana.\nIn Italia si utilizza, nel linguaggio politico e giornalistico, il termine \"dietrologia\", che indica la ricerca di supposte motivazioni nascoste che sarebbero all'origine di un avvenimento. Il punto cardine della dietrologia \u00e8 la domanda \"cui prodest?\", \"a chi giova\" un determinato fatto, sottintendendo come vera l'ipotesi che tale avvenimento sia stato per forza provocato ad arte da coloro a cui ha portato benefici di qualsiasi genere (non solo profitti economici).\nDinamiche di formazione concettuale.\nIn generale le teorie del complotto si basano quindi su ipotesi e congetture nonch\u00e9 sull'oscurit\u00e0 dei fatti in oggetto e delle relazioni tra di essi; pertanto risulta estremamente difficile provare e verificare tali avvenimenti. Gli autori delle varie teorie \"pro-cospirazione\" sostengono le loro asserzioni con vari argomenti, anche se spesso non si basano su fonti neutrali o su prove scientifiche riconosciute. In particolare, si riscontrano fenomeni come la sostituzione di informazioni carenti o equivoche con informazioni inventate, l'interpretazione arbitraria dei nomi, delle abbreviazioni e dei simbolismo e l'attribuzione del complotto ad altri autori di teorie del complotto. \nCritiche.\nControversie sull'utilizzo dell'espressione.\nLa discussione generale della teoria cospirativa \u00e8 di per s\u00e9 materia di contesa pubblica. I \"teorici della cospirazione\" sul web vengono spesso liquidati come un gruppo marginale e ridotto, ma la realt\u00e0 suggerisce che al giorno d'oggi una vasta fetta di statunitensi - che attraversa in maniera trasversale etnie, sessi, educazione, occupazioni e altre suddivisioni - d\u00e0 credito ad almeno alcune teorie cospirative.\nData questa comprensione popolare del termine, esso pu\u00f2 anche essere usato in maniera illegittima e inappropriata, come strumento per respingere quelle che sono di fatto accuse sostanziali e ben dimostrate. La legittimazione di ogni utilizzo di quel genere sar\u00e0 pertanto motivo di controversie. Michael Parenti nel suo saggio del 1996, che esamina il ruolo dei media progressisti nell'utilizzo del termine,\"The JFK Assassination II: Conspiracy Phobia On The Left\" (\"L'assassino di JFK II: La fobia della sinistra per le cospirazioni\"), afferma:\nLe analisi strutturaliste o istituzionali mostrano che l'utilizzo della locuzione verrebbe abusato quando \u00e8 applicato a istituzioni che agiscono nel conseguimento dei loro obiettivi riconosciuti, per esempio, quando un gruppo di colossi multinazionali si accorda sottobanco sui prezzi, per incrementare i profitti, finendo alle volte per asservire, di fatto, la dimensione pubblica e controllabile della politica al \u00abprimato del profitto di alcune \u00e9lite chiuse che monopolizzano decisioni e guadagni\u00bb secondo la denuncia di Cardini:\nUlteriori complicazioni si verificano per termini tecnici come \"UFO\", il cui significato letterale \u00e8 \"oggetto volante non identificato\" ma che, nel linguaggio comune, \u00e8 finito per connotare astronavi aliene, un concetto anch'esso associato con alcune teorie cospirative, e quindi che possiede un certo stigma. Michael Parenti d\u00e0 un esempio dell'uso del termine che mette in evidenza il conflitto nel suo utilizzo. Egli afferma:\nSu un piano di critica pi\u00f9 generale - rivolto al fenomeno e non alla confutazione delle singole sue manifestazioni - si possono cos\u00ec riassumere le argomentazioni contro le teorie del complotto. Esistono altre critiche che si possono muovere alle teorie del complotto in genere, tra cui la \"quantit\u00e0 dei cospiratori\" che prendono parte al complotto ipotizzato, che spesso dovrebbe essere molto grande, tanto grande da rendere difficile pensare che nessuno se ne penta e confessi o si lasci sfuggire delle informazioni; oppure la \"capacit\u00e0 operativa\" dei cospiratori, che spesso sono considerati cos\u00ec potenti da essere in grado di censurare qualsiasi notizia sgradita, manipolare prove scientifiche, influenzare l'economia e la politica mondiali e possedere strumenti e poteri sovrumani, dovrebbe essere tale da permettergli facilmente di uccidere o comunque neutralizzare coloro che mettono in risalto le loro macchinazioni e censurare le loro pubblicazioni.\nScientificit\u00e0.\nKarl Popper ha indicato i principi filosofici attraverso i quali sarebbe possibile distinguere la scienza dalla pseudoscienza. Secondo l'epistemologo austriaco le teorie scientifiche si presterebbero ad essere falsificabili da principio (confutabili), cio\u00e8 essendo formulate in modo chiaro, esplicito, particolareggiato e non fraintendibile (ad esempio con supporto di dati e definizioni univoche) esse possono essere smentite in qualsiasi momento da fatti o dati di nuova acquisizione e sostituite con nuove teorie (altrettanto confutabili) non ancora smentite da fatti. Le teorie e asserzioni che non sono falsificabili di principio (troppo fumose, con dati e assunzioni inverificabili) non sarebbero, invece, scientifiche. Tuttavia Popper non afferma che una teoria non scientifica sia necessariamente falsa: pi\u00f9 correttamente la scienza non \u00e8 in grado di chiarire se sia verosimile o falsa. Popper afferma, inoltre, che molte teorie non scientifiche possono essere pre-scientifiche: cio\u00e8 teorie che in un dato momento della storia non sono falsificabili di principio, ma che successivamente lo diventano, per effetto del progresso della conoscenza e della tecnologia (Popper cita la metafisica e fa l'esempio dell'atomismo di Democrito).\nL'epistemologia post-popperiana ha evidenziato che atteggiamenti \"fideistici\", intesi come fiducia nella validit\u00e0 di una teoria al di l\u00e0 e nonostante iniziali (e apparenti) smentite sperimentali, sussistono anche negli scienziati e sono caratteristici della ricerca scientifica (per esempio, la formulazione della teoria della relativit\u00e0 generale di Einstein \u00e8 del 1915 mentre la verifica sperimentale di alcune sue conseguenze avvenne nel 1919, quindi tra l'una e l'altra intercorsero quattro anni).\nI critici delle teorie del complotto talvolta argomentano che molte di esse non sono passibili di falsificazione e, quindi, non sono scientifiche. L'argomentazione nasce dalla struttura logica di certi tipi di teoria del complotto. Queste costituirebbero una quantificazione esistenziale non circostanziata, che sosterrebbe l\"esistenza\" di soggetti, azioni od oggetti, senza specificare \"tempo e luogo\" nel quale essa sia stata o possa essere osservata. L'esistenza del complotto sarebbe da considerarsi veritiera quindi, al di l\u00e0 di qualsiasi verifica sperimentale.\nLa non percettibilit\u00e0 immediata del fenomeno sarebbe attribuita dai complottisti a osservazioni fatte nel momento o nel posto sbagliato, ovvero all'attivit\u00e0 di copertura della cospirazione stessa. Dal punto di vista dei complottisti, dimostrare che la cospirazione non esista (ovvero falsificare la teoria) diventerebbe impossibile e questo renderebbe tali teorie non-scientifiche. Ad esempio, si consideri come viene dimostrata, di solito, la consistenza reale di una delle principali varianti della teoria del complotto sugli UFO (una diffusa teoria secondo la quale la venuta degli alieni sulla Terra, realmente accaduta, sarebbe stata occultata), a fronte delle smentite ufficiali. Poich\u00e9 la teoria non specifica quando o dove la visita o il complotto siano avvenuti, non \u00e8 possibile dimostrarne la falsit\u00e0. In via ipotetica, non servirebbe a nulla neppure esaminare da cima a fondo gli archivi del Pentagono, o di qualsiasi altro organo governativo, dal momento che si potrebbe sempre obiettare che i documenti ufficiali sull'evento sono archiviati in qualche altro archivio a cui non si ha accesso.\nUn'altra obiezione che gli scettici muovono ai teorici del complotto \u00e8 il ricorso costante a ipotesi \"ad hoc\" ogni volta che un fatto sembri falsificare la loro teoria. Proseguendo l'esempio della teoria del complotto UFO, anche se si potesse accedere liberamente agli archivi del Pentagono (o di qualche altro ente governativo) e non si trovasse alcun riscontro, si pu\u00f2 sempre sostenere che esiste un altro archivio segreto, da qualche altra parte, che contenga i documenti che dettagliano il complotto, ma a cui non si ha (ancora) accesso. E se si scoprisse davvero un archivio segreto del genere, ma che non contenga ugualmente documenti probanti del presunto complotto, allora si potrebbe ipotizzare l'esistenza di un terzo archivio, ancora pi\u00f9 segreto, e cos\u00ec via all'infinito. Oppure si pu\u00f2 sostenere che quei documenti siano stati distrutti, pur non potendo circostanziare quando, dove e da chi.\nJerry Bowyer, riferendosi alle accuse che la seconda guerra del Golfo fosse il risultato della volont\u00e0 di George W. Bush di seguire le direttive delle compagnie petrolifere, disse: \u00abPreferisco questa teoria del complotto, rispetto alle altre, perch\u00e9 \u00e8 una delle poche che permette di essere confutata empiricamente\u00bb. Egli fece notare come il declino dei valori azionari di dette compagnie fosse una dimostrazione a confutazione di tale teoria. In risposta a queste obiezioni, alcuni controbattono che l'applicabilit\u00e0 del criterio di Popper alle scienze sociali, con lo stesso rigore con cui viene applicato alle scienze naturali, \u00e8 oggetto di discussione.\nMolte teorie politiche, psicologiche e sociologiche possono non essere scientifiche, in base al criterio di Popper, perch\u00e9 non generano delle predizioni falsificabili con sicurezza; allo stesso modo molte teorie storiografiche si basano su presupposti non interpretabili univocamente o non sempre riscontrabili. Popper stesso, proprio per questi motivi, rigett\u00f2 le pretese di scientificit\u00e0 avanzate da marxismo e psicoanalisi. Un altro argomento che gli scettici oppongono ai teorici del complotto \u00e8 il rasoio di Occam, il principio secondo cui fra pi\u00f9 assunzioni per spiegare un dato fenomeno va scelta quella che spiega in modo pi\u00f9 semplice l'evento.\nStrumentalizzazione politica.\nUmberto Eco ha fatto notare come spesso i complotti, pur mostrandosi come spiegazioni invise ai potenti, siano essi stessi uno strumento di potere utilizzato per screditare i nemici politici o creare un capro espiatorio, come fece il regime nazista grazie ai \"Protocolli dei Savi di Sion\", o Nerone che incolp\u00f2 i cristiani del grande incendio di Roma. I complotti veri, invece, come il golpe cileno del 1973, sarebbero stati tragicamente evidenti e rapidi.\nAlcune teorie sarebbero usate in chiave politica, come ad esempio il negazionismo dell'Olocausto per riabilitare il nazismo, ma si possono trovare riferimenti a teorie del complotto anche in pubblicazioni politiche o religiose di qualsiasi fazione, volte a screditare gli avversari ideologici in mancanza di argomenti concreti o volte a cementare la coesione del gruppo escludendo ogni dialettica interna. La strumentalizzazione \u00e8 anche una nuova modalit\u00e0 di propaganda che sarebbe utilizzata in politica estera per influenzare le opinioni pubbliche, mediante la divulgazione di argomenti fantoccio, a spiegazione di determinati eventi, in grado di alterare la fiducia delle popolazioni nei confronti delle loro classi dirigenti.\nInteressi economici.\nAlcune teorie del complotto sono create per motivi di business e allo scopo di vendere materiale portatore di fake news.\nArgomentazioni.\nGli argomenti sui quali si basano tali teorie spaziano in una serie di campi: economico, politico, scientifico e medico e generalmente si basano su fatti storici gravi e imprevedibili, come gli attacchi terroristici, gli assassinii o le catastrofi naturali oppure su fenomeni fisici che avrebbero o hanno un grande impatto sulla societ\u00e0, come la fusione a freddo. Siffatti argomenti, che tendono a descrivere fenomeni o eventi complessi e importanti con spiegazioni semplici e lineari che prevedono l'intervento di una \"regia occulta\", mostrano una certa semplicit\u00e0 che per\u00f2 \u00e8 in genere solo apparente perch\u00e9 per spiegarne le incongruenze vengono poi ideate delle modifiche che la rendono estremamente contorta. \nTra gli elementi su cui si basano i sostenitori di tali teorie vi sono stati avvenimenti, utilizzati con la tecnica del paralogismo: essi invocano l'esistenza di specifici progetti dei governi che, tenuti segreti nel loro svolgersi, \u00e8 stata talvolta pacificamente riconosciuta in seguito dagli stessi governi, o da un ampio numero di esperti o documenti postumi. Proprio il loro essere stati tenuti all'oscuro per molti anni alimenta la ricostruzione postuma di coloro che li utilizzano, in buona o in mala fede, come attivit\u00e0 atte a realizzare gli eventi descritti nelle teorie del complotto.\nI rapporti con le leggende metropolitane.\nEsiste una notevole somiglianza tra certe teorie del complotto e le leggende metropolitane. Molte di queste, in particolare quelle che toccano il governo o il mondo della finanza, hanno alcuni, anche se non tutti, gli attributi tipici delle teorie del complotto. In particolare la diffusione sui \"social media\" di ricostruzioni imprecise delle sequenze cronologiche di alcuni eventi possono essere frutto di approssimazione e di proliferazione di informazioni erronee, assai pi\u00f9 che vere e proprie teorie cospirative.\nInfluenza nella narrativa e nella cultura di massa.\nDagli anni sessanta in particolare, la teoria del complotto \u00e8 divenuta un soggetto popolare per la \"fiction\". Un tema frequente in questo tipo di opere \u00e8 che i personaggi che scoprono una cospirazione segreta potrebbero essere incapaci di raccontare la verit\u00e0 sulla cospirazione, o anche solo cosa \u00e8 reale: indiscrezioni, propaganda e contro-propaganda, costruite l'una sull'altra, fino a quando ci\u00f2 che \u00e8 cospirazione e ci\u00f2 che \u00e8 una coincidenza diventano indistinguibili. Grazie a questo meccanismo narrativo \u00e8 possibile costruire una trama ricca di colpi di scena, a volte con l'aggiunta di elementi fantascientifici, come il viaggio nel tempo o altre tecnologie futuribili o del tutto immaginarie. Alcune opere nella letteratura sono \"Il pendolo di Foucault\" (1988) di Umberto Eco, la \"Trilogia degli Illuminati\" (1975) di Robert Shea e Robert Anton Wilson e il romanzo del 2003, \"Il codice da Vinci\"; nel cinema e televisione, il film \"Essi Vivono\" (1988) di John Carpenter, \"JFK - Un caso ancora aperto\" (1991) di Oliver Stone e la serie tv statunitense \"X-Files\" (\"The X-Files\"), ideata da Chris Carter e trasmessa tra il 1993 e il 2002; nei videogiochi le serie \"Metal Gear\" di Hideo Kojima, \"Assassin's Creed\" di Ubisoft e \"Deus Ex\" di Square Enix."}
{"id": "48757", "revid": "287204", "url": "https://it.wikipedia.org/wiki?curid=48757", "title": "Baldassarre", "text": "Origine e diffusione.\nDiscende da \u0392\u03b1\u03bb\u03c4\u03ac\u03c3\u03b1\u03c1 (\"Baltasar\"), la forma greca dell'ebraico \u05d1\u05b5\u05bc\u05dc\u05b0\u05e9\u05b7\u05c1\u05d0\u05e6\u05b7\u05bc\u05e8 (\"Belshatzzar\", \"Belsha'tstar\", \"Belteshatztzar\"): quest'ultimo pu\u00f2 derivare da diversi nomi accadici:\nNella sua forma ebraica, il nome venne portato da Baldassar, re di Babilonia, al quale apparve una visione che il profeta Daniele interpret\u00f2 come l'imminente fine del suo impero; lo stesso Daniele venne chiamato con questo nome, prima di essere gettato nella fossa dei leoni (Da ). Nell'XI secolo, inoltre, assieme a Gaspare e Melchiorre, fu uno dei nomi attribuiti ai Re Magi biblici.\nOnomastico.\nL'onomastico pu\u00f2 essere festeggiato in una delle date seguenti:"}
{"id": "48758", "revid": "599013", "url": "https://it.wikipedia.org/wiki?curid=48758", "title": "Aerostato", "text": "L'aerostato \u00e8 un particolare aeromobile che vola per sostentazione statica; esso, cio\u00e8, tende a salire nell'atmosfera in quanto risulta pi\u00f9 leggero dell'aria che lo circonda (secondo il noto principio di Archimede).\nA seconda della possibilit\u00e0 di venir manovrati, gli aerostati possono essere divisi in due grandi classi:\nPerch\u00e9 vola un aerostato.\nUn pallone aerostatico \u00e8 la pi\u00f9 semplice di tutte le macchine volanti. Quando il tessuto che forma il pallone viene riempito di gas leggero o di aria calda, il pallone stesso risulta pi\u00f9 leggero dell'atmosfera che lo circonda e pertanto la spinta di Archimede, diretta verso l'alto ed uguale al peso del volume d'aria spostato dal pallone, \u00e8 maggiore del peso del pallone riempito di gas.\nAl pallone \u00e8 fissato un cesto, all'interno del quale trova posto il carico utile (nel caso delle mongolfiere, ad esempio, nel cesto trovano posto il pilota, gli eventuali passeggeri e il bruciatore utilizzato per riscaldare l'aria).\nGas utilizzati.\nL'obiettivo di ottenere una massa di gas pi\u00f9 leggera dell'atmosfera circostante pu\u00f2 essere ottenuto con strategie differenti; pu\u00f2 infatti venire utilizzata aria riscaldata, gas pi\u00f9 leggeri dell'aria o entrambi.\nEsistono quattro diversi tipi di aerostati a seconda della strategia utilizzata per sollevarli in quota:\nConsiderazioni legate al tipo di gas utilizzato.\nLa principale caratteristica delle mongolfiere ad aria calda \u00e8 la possibilit\u00e0 di regolare la spinta ascensionale (maggiore riscaldamento: maggiore spinta; minore o nessun riscaldamento: discesa). La durata del volo \u00e8 tuttavia limitata dalla quantit\u00e0 di carburante che la mongolfiera stessa pu\u00f2 trasportare, e che viene consumato per il riscaldamento dell'aria.\nD'altro canto l'impiego di gas leggeri conferisce all'aerostato una capacit\u00e0 di sollevamento e un'autonomia molto maggiori rispetto a quelli ad aria calda. Per tale ragione, la maggior parte degli aerostati per l'impiego scientifico utilizzano gas leggeri, potendo raggiungere quote anche molto elevate per lunghi periodi. Tali palloni sono riempiti di elio, pi\u00f9 costoso ma anche pi\u00f9 sicuro rispetto all'idrogeno (che pu\u00f2 esplodere in una atmosfera ricca di ossigeno).\nNel tentativo di sommare i vantaggi, le mongolfiere di Rozier hanno un pallone dotato di due distinte camere: la prima contenente un gas leggero e chiusa; la seconda, simile a quella delle normali mongolfiere, viene alimentata con aria riscaldata. Tali mongolfiere vengono utilizzate per effettuare voli record (circumnavigazioni del pianeta, ad esempio).\nPressione di riempimento.\nQuando si utilizzano gas leggeri, gli aerostati possono venir suddivisi in due ampie categorie a seconda della pressione utilizzata per il riempimento del pallone sostentatore:\nImpieghi degli aerostati.\nMentre i palloni aerostatici vengono oggi utilizzati prevalentemente per attivit\u00e0 scientifiche o pubblicitarie, le mongolfiere hanno oggi un impiego di tipo sportivo. Nel passato \u00e8 stato fatto anche un uso militare degli aerostati\nDopo i gravi problemi occorsi con i primi dirigibili, tali mezzi non trovano oggi impieghi commercialmente o sportivamente sfruttabili.\nAttivit\u00e0 scientifica.\nI palloni aerostatici sono impiegati attualmente soprattutto per missioni scientifiche di tipo astronomico e meteorologico. L'utilizzo in astronomia permette di eliminare almeno parzialmente l'influsso deleterio dell'atmosfera sulla qualit\u00e0 delle osservazioni. Per alcune bande spettrali inaccessibili da terra, ad esempio l'ultravioletto, l'uso di un pallone pu\u00f2 essere sufficiente a tale scopo senza che sia necessaria una missione satellitare, significativamente pi\u00f9 dispendiosa.\nGli aerostati giocarono anche un ruolo chiave nelle prime esperienze che misero in luce l'esistenza dei raggi cosmici e ne studiarono l'intensit\u00e0 in funzione dell'altitudine portando in quota strumenti quali elettroscopi, lastre fotografiche e contatori di vario genere.\nDa non sottovalutare \u00e8 anche l'utilizzo in campo archeologico. Infatti questi palloni possono essere utilizzati per la fotografia a bassa quota di siti e aree di interesse archeologico.\nAttivit\u00e0 pubblicitaria.\nUn uso ampio, anche se spesso misconosciuto, dei Palloni aerostatici \u00e8 quello pubblicitario: un grosso pallone opportunamente gonfiato e ancorato al suolo costituisce infatti una notevole superficie che pu\u00f2 contenere un messaggio pubblicitario o un marchio visibile da un notevole numero di persone, garantendo peraltro un rapporto visibilit\u00e0 prezzo vantaggioso rispetto ad altre forme di pubblicit\u00e0.\nAttivit\u00e0 sportiva amatoriale.\nL'ascensione per mezzo di mongolfiere \u00e8 uno sport ancora poco diffuso in Italia, che conta tra i suoi cittadini circa un centinaio di appassionati dotati dell'apposito brevetto.\nImpiego militare.\nIl primo impiego militare degli aerostati avvenne nella Battaglia di Fleurus nel 1794, quando le truppe rivoluzionarie francesi li usarono per osservare dall'alto i movimento del nemico.\nUn impiego simile avvenne durante la Guerra di secessione americana 1861-1865: il caso pi\u00f9 noto riguarda Thaddeus Lowe, che guid\u00f2 le truppe trasportate da pallone (\"balloon corps\") nei primi tre anni di guerra. Tali truppe conferirono un notevole vantaggio e inaugurarono la possibilit\u00e0 di colpire il nemico anche senza che questo fosse visibile da terra.Tale impiego venne ripreso durante la Prima guerra mondiale per individuare i movimento del nemico e per inviare all'artiglieria (con i neonati telefoni) le coordinate su cui fare fuoco.\nD'altro canto, proprio durante tale guerra, i palloni divennero un obbiettivo primario dell'artiglieria nemica e, bench\u00e9 venissero attentamente protetti da postazioni antiaeree e da aerei da ricognizione \"amici\", il loro abbattimento era piuttosto frequente, proprio per la scarsa mobilit\u00e0 di tali mezzi.\nIn quel periodo, negli Stati Uniti venne istituito il \"tesserino aeronautico\", che distingueva i militari in grado di pilotare tali nuovi mezzi. I \"palloni da osservazione\", come venivano chiamati, restarono in uso anche dopo la Grande Guerra, venendo utilizzati anche nei conflitti Russo-Finnici (1939-40 e 1941-45).\nIl Giappone utilizz\u00f2 migliaia di bombe frenate da palloni, sganciandole sugli Stati Uniti e sul Canada; tra il 1942 e il 1944 anche l'esercito britannico li utilizz\u00f2 per rilasciare bombe incendiare sulla Germania (Operazione Outward).\nIpotetici impieghi futuri.\nNel campo dell'esplorazione spaziale \u00e8 stato ipotizzato l'utilizzo di dirigibili e palloni aerostatici per la futura colonizzazione di Venere. La densa atmosfera del pianeta dovrebbe permetterci di creare grandi basi galleggianti grazie solo alla stessa aria che respiriamo, non dovendo ricorrere a elementi leggeri come elio o il pi\u00f9 pericoloso idrogeno. Il galleggiamento nell'atmosfera presenta inoltre il vantaggio di poter tenere la base planetaria ad una temperatura abitabile, circa 10\u00b0 celsius, rispetto alle caldissime temperature superficiali che possono superare i 450\u00b0 celsius.\nStoria.\nI primi palloni ad aria calda furono \"inventati\" in Cina tra il II secolo a.C. e il III secolo d.C. come gioco per i bambini.\nAnche se non vi sono certezze, \u00e8 stato ipotizzato che alcune civilt\u00e0 antiche fossero riuscite a sviluppare aerostati in grado di trasportare persone. Ad esempio, parlando delle linee di Nazca (visibili solo dall'alto), \u00e8 facile supporre che gli uomini che le produssero fossero in grado di volare; e i palloni erano, allora, l'unica possibilit\u00e0 tecnologica per realizzare ci\u00f2.\nJulian Nott disegn\u00f2 e costru\u00ec un pallone utilizzando materiali abbastanza semplici (tessuto di cotone per il pallone e canne di bamb\u00f9 per la \"gondola\") e disponibili a chi tracci\u00f2 le linee di Nazca. Riscaldando l'aria con del fuoco di legna, Nott vol\u00f2 sopra i piani di Nazca. Nott concluse che, pur non essendovi alcuna evidenza che un simile volo fosse stato realizzato dagli antichi, era tuttavia evidente che la tecnologia per farlo fosse gi\u00e0 a loro disponibile.\nIl 5 agosto 1709 (secondo alcune fonti l'8 agosto 1709) a Lisbona, Bartolomeu de Gusm\u00e3o riusc\u00ec a far salire un pallone riempito da aria riscaldata, all'interno di una sala.\nGli esperimenti successivi non ebbero grandi successi: costru\u00ec un prototipo, chiamato \"Passarola\" (Port. \"Grande uccello\") e tent\u00f2 una ascensione partendo dal castello di S\u00e3o Jorge, a Lisbona; pi\u00f9 che una ascensione fu una lenta discesa ed egli tocc\u00f2 terra, senza gravi danni, a circa un chilometro di distanza.\nIn seguito agli studi di Henry Cavendish sull'idrogeno, nel 1766, Joseph Black sugger\u00ec che un pallone riempito di idrogeno si sarebbe sollevato nell'aria.\nIl primo volo umano certo, effettuato con un pallone ad aria calda, si deve ai Fratelli Montgolfier nel 1783 (da cui il nome mongolfiera).\nMeno di un mese dopo, il Professor Jacques Charles fece il suo primo volo utilizzando un pallone a gas, e tale tipo di pallone (dotato di migliori capacit\u00e0 ascensionali e maggiore autonomia) divenne piuttosto comune dal 1790 fino agli anni 1960.\nIl terzo tipo di aerostato fu inventato da Jean-Fran\u00e7ois Pil\u00e2tre de Rozier (da cui Mongolfiera di Rozier) ed era un ibrido, venendo sollevato sia dall'aria calda che da un gas leggero. Rozier ottenne questo aggiungendo a un pallone a idrogeno una camera separata che poteva venir alimentata con aria calda. Nel 1785, Rozier decoll\u00f2 con l'obbiettivo di attraversare la Manica, ma l'apparecchio esplose dopo circa mezz'ora di volo. Questo incidente fece dire, di Rozier: \"Il primo uomo a volare e il primo a morire\". Il 15 aprile dello stesso anno a Parigi l'aerostato Zenith raggiunge gli 8600 metri di altezza: al rientro, due dei tre occupanti, Joseph Eustache Croc\u00e9-Spinelli e il compagno Th\u00e9odore Sivel, muoiono per emorragia polmonare mentre il terzo membro dell'equipaggio, Gaston Tissandier, riesce a sopravvivere alla tragedia. Soltanto nella seconda met\u00e0 degli anni 1780, la Mongolfiera di Rozier divenne sufficientemente sicura da essere praticamente utilizzabile.\nIl primo volo \"pilotato\" venne effettuato da Jean-Pierre Blanchard, nell'America del Nord il 19 gennaio 1793. Anche se il pallone utilizzato non aveva sistemi di propulsione, un certo controllo direzionale poteva essere ottenuto facendo variare la quota di volo, in modo da inserirsi in correnti orizzontali favorevoli (spesso il vento ha direzioni differenti a quote diverse).\nNel giornale \"Bologna\" del 23 marzo 1784 si legge \"Per assecondare il desiderio del loro Professore il Prof. Malisardi, i Padri Giuseppe Brusa e Luigi Poletti, dei Servi di Maria, dopo aver costruito un pallone riuscito perfettamente, fecero partire nell'atmosfera presso il palazzo dei signori marchesi Angelelli, in soli due minuti, un pallone sferico, il quale si elev\u00f2 immediatamente a una grandissima altezza, prese un cammino orizzontale e and\u00f2 a posarsi placidamente dietro la citt\u00e0, senza aver sofferto alcun danno, a tre miglia e mezzo dal sopra nominato palazzo, dove si trovavano tra gli spettatori, tutti pieni di gioia, Mons. Vice Legato e molti nobili e letterati, i quali coprirono di elogi ben meritati i saggi artefici e direttori di questa macchina aerostatica\"\nIl primo pallone dotato di propulsione propria e con strumenti di controllo della direzione (il primo dirigibile) venne realizzato da Henri Giffard nel 1852. Ma risult\u00f2 troppo lento per poter venire utilizzato in pratica. Si dovr\u00e0 per\u00f2 attendere la fine del XIX secolo, e l'arrivo dei motori a combustione interna perch\u00e9 i dirigibili (cos\u00ec come gli altri mezzi pi\u00f9 pesanti dell'aria) possano avere prestazioni interessanti e inizino a essere diffusamente utilizzati.\nTra i pionieri del volo aerostatico, vanno citati, per l'Italia, Francesco Zambeccari e Pasquale Andreoli, che compirono numerose ascensioni nei primi anni del XIX secolo, con partenze da Bologna, Milano e Forl\u00ec.\nJean-Felix Piccard, assieme alla moglie Jeannette, \u00e8 stato il primo a realizzare un aerostato in materiale plastico (nel 1934, egli stesso riusc\u00ec nell'impresa di raggiungere la quota di 17500 metri di altitudine).\nFu Ed Yost a 'reinventare' la mongolfiera moderna, sul finire degli anni 1950, ridisegnandola e utilizzando materiali 'nuovi' (tessuti speciali di nylon e motori a propano ad alte prestazioni) per spiccare, nel 1960, il suo primo volo. Con quel volo, Yost segn\u00f2 la nascita di questa nuova attivit\u00e0 sportiva."}
{"id": "48759", "revid": "110157", "url": "https://it.wikipedia.org/wiki?curid=48759", "title": "Balderico", "text": "Origine e diffusione.\nContinua il nome germanico \"Baldarich\", composto dagli elementi sassoni \"bald\" (o \"baldt\", \"coraggioso\", \"audace\") e \"ric\" (o \"rich\", \"potere\", \"dominio\"). Il significato complessivo pu\u00f2 essere interpretato come \"poderoso e audace\".\nInizialmente sostenuto dal culto di vari santi cos\u00ec chiamati, il suo uso odierno \u00e8 rarissimo. Anche in Inghilterra, dove venne portato dai normanni, cadde in disuso dopo un periodo di popolarit\u00e0 nel Medioevo. \nOnomastico.\nL'onomastico pu\u00f2 essere festeggiato il 16 ottobre in ricordo di san Balderico, figlio di Sigeberto I, fratello di santa Bova, fondatore di un monastero a Montfaucon, in Svizzera."}
{"id": "48760", "revid": "245802", "url": "https://it.wikipedia.org/wiki?curid=48760", "title": "Baldo (nome)", "text": "Origine e diffusione.\nSi tratta di una forma abbreviata, attestata gi\u00e0 durante il Medioevo, di altri nomi quali Baldovino, Tebaldo, Arcibaldo, Garibaldo, Rambaldo; si tratta in massima parte di nomi germanici contenenti la radice \"bald\", che significa (\"audace\", \"valoroso\", \"coraggioso\") oppure, pi\u00f9 raramente, \"wald\" (\"dominare\", nel qual caso sarebbe sostanzialmente una variante di Valdo), e in qualche caso pu\u00f2 abbreviare anche nomi di origine non germanica, come Baldassarre.\nUn nome singolo basato su tale radice germanica era gi\u00e0 usato tra le popolazioni germaniche, ed \u00e8 documentato in forme maschili, quali \"Bald\", \"Baldo\", \"Pald\", \"Paldo\" e \"Beltho\", e femminili, \"Balda\" e \"Palda\", \nAttestato perlopi\u00f9 al maschile e di scarsa diffusione, \u00e8 accentrato maggiormente in Toscana. Dal nome sono derivati anche svariati cognomi, come Baldi e Baldini, nonch\u00e9 \"Baudo\" (siciliano) e \"Boldi\" (lombardo).\nOnomastico.\nCon questo nome si ricordano san Baudino, detto anche Baldo, vescovo di Tours, il 7 novembre, e san Baldo, penitente di Sens, il 15 settembre. Alcune fonti riportano anche un san Baldo martire in Gallia, patrono dei figli adottivi, in data non precisata. Per quanto riguarda il femminile, una santa Balda, badessa a Jouarre, \u00e8 ricordata il 9 dicembre."}
{"id": "48761", "revid": "74801", "url": "https://it.wikipedia.org/wiki?curid=48761", "title": "Alessandropoli", "text": "Alessandropoli (, \"Alexandrupoli\") \u00e8 una citt\u00e0 della Grecia, capoluogo dell'unit\u00e0 periferica dell'Evros nella Macedonia Orientale e Tracia. Situata ad una quarantina di chilometri ad ovest dal confine con la Turchia, \u00e8 un importante porto e centro commerciale regionale. Con abitanti, secondo i dati del censimento 2001, Alessandropoli \u00e8 la pi\u00f9 grande citt\u00e0 della regione della Macedonia Orientale e Tracia.\nA seguito della riforma amministrativa detta Programma Callicrate in vigore dal gennaio 2011 che ha accorpato numerosi comuni, la superficie del comune \u00e8 passata da 642 a e la popolazione da a abitanti.\nGeografia.\nAlessandropoli \u00e8 situata sul mar Egeo, nella regione della Tracia occidentale, a ad est di Salonicco e a a ovest del delta dell'Evros che segna il confine con la Turchia. \nStoria.\nLa citt\u00e0 sorse nel XIX secolo come piccolo insediamento di fortuna per i pescatori della vicina isola di Samotracia. Ribattezzata Dedea\u011fa\u00e7 e raggiunta dalla ferrovia nel 1874, rimase un piccolo porto peschereccio sino all'occupazione russa del 1877 durante la guerra con l'Impero ottomano. Le truppe zariste infatti ridisegnarono completamente il tessuto urbano del villaggio progettando una pianta a scacchiera per favorire il passaggio degli eserciti. Gli stretti vicoli chiusi, tipici degli insediamenti ottomani, lasciarono spazio a vie ampie, dritte e spaziose, una caratteristica del tutto nuova per le cittadine della regione. Assegnata in un primo momento alla Bulgaria con il pace di Santo Stefano, Dedea\u011fa\u00e7 ritorn\u00f2 sotto sovranit\u00e0 ottomana in quello stesso 1878 grazie al trattato di Berlino, in pi\u00f9 divenne sempre quello stesso anno capoluogo di un sangiaccato all'interno del vilayet di Adrianopoli. \nCon lo scoppio della prima guerra balcanica la cittadina fu occupata dall'esercito bulgaro l'8 novembre 1912. Nella successiva seconda guerra balcanica fu conquistata dalle truppe greche l'11 luglio 1913. Il trattato di Bucarest, firmato nell'agosto 1913 sanc\u00ec la cessione di Dedea\u011fa\u00e7 e di gran parte della Tracia occidentale dall'Impero ottomano alla Bulgaria. \nAl termine della prima guerra mondiale la citt\u00e0 e tutta la Tracia occidentale furono temporaneamente cedute dalla Bulgaria agli Alleati con il trattato di Neuilly del 1919. La conferenza di Sanremo dell'aprile 1920 sanc\u00ec il passaggio di Dedea\u011fa\u00e7 e della Tracia occidentale alla Grecia garantendo per\u00f2 alla Bulgaria l'utilizzo del porto. Il 14 maggio dello stesso anno la citt\u00e0 passo ufficialmente sotto l'amministrazione greca. Poco dopo Dedea\u011fa\u00e7 fu visitata dal re Alessandro I e prontamente ribattezzata Alessandropoli in suo onore. \nNonostante la sconfitta subita nel conflitto con la Turchia, la sovranit\u00e0 greca su Alessandropoli fu confermata dal trattato di Losanna del 1923. Nel corso della seconda guerra mondiale, durante l'occupazione della Grecia da parte delle forze dell'Asse, la citt\u00e0 e tutta la prefettura dell'Evros furono occupate direttamente dall'esercito tedesco per via della loro importante posizione strategica.\nInfrastrutture e trasporti.\nStrade.\nAlessandropoli \u00e8 unita alla rete stradale greca dall'Autostrada Egnatia, che dal porto di Igoumenitsa, situato sul mar Ionio, giunge sino alla frontiera con la Turchia dopo aver attraversato le regioni dell'Epiro, della Macedonia e della Macedonia Orientale e Tracia.\nFerrovie.\nAlessandropoli dispone di una stazione lungo la linea per Salonicco chiamata \"Alessandropoli Porto\". La stazione \u00e8 anche capolinea della ferrovia per Dikaia.\nPorti.\nQuello di Alessandropoli \u00e8 il principale scalo portuale greco ad est di Salonicco. Vi opera una linea di traghetti per l'isola di Samotracia.\nAeroporti.\nLa citt\u00e0 \u00e8 servita dall'aeroporto di Alessandropoli-Dimokritos, situato nel sobborgo di Apalos, a ad est del centro cittadino.\nSport.\nPallavolo.\nLa principale squadra di pallavolo di Alessandropoli \u00e8 l'Ethnikos, una delle societ\u00e0 pi\u00f9 prestigiose che prendono parte al massimo campionato greco."}
{"id": "48764", "revid": "1658", "url": "https://it.wikipedia.org/wiki?curid=48764", "title": "Cicciolina", "text": ""}
{"id": "48766", "revid": "287204", "url": "https://it.wikipedia.org/wiki?curid=48766", "title": "Folgore di San Gimignano", "text": ""}
{"id": "48767", "revid": "1522738", "url": "https://it.wikipedia.org/wiki?curid=48767", "title": "Chiisana Viking Vikke", "text": ""}
