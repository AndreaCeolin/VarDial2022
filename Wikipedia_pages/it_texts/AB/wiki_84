{"id": "77969", "revid": "124589937", "url": "https://it.wikipedia.org/wiki?curid=77969", "title": "Caso Edgardo Mortara", "text": "Il caso Edgardo Mortara fu una celebre vicenda storica che cattur\u00f2 l'attenzione internazionale in gran parte dell'Europa e del Nord America tra gli anni cinquanta e sessanta del XIX secolo. Concerne il prelievo avvenuto nell'allora Stato Pontificio, durante il Risorgimento italiano, da parte delle autorit\u00e0 clericali, di un bambino di 6 anni dalla propria famiglia ebraica, avvenuto il 23 giugno 1858, a cui fece seguito il suo trasferimento a Roma sotto la custodia di papa Pio IX, per esser allevato come cattolico. Nonostante le disperate e reiterate richieste dei genitori di riavere il bambino, il Papa rifiut\u00f2 sempre di riconsegnarlo. Ci\u00f2 contribu\u00ec a creare nell'opinione pubblica sia in Italia sia all'estero l'immagine di uno Stato Pontificio anacronistico e irrispettoso dei diritti umani nell'et\u00e0 del liberalismo e del razionalismo, contro cui sarebbe stato opportuno che i Savoia intervenissero militarmente. \nIl bambino, nato in una famiglia ebraica di Bologna il 27 agosto 1851, fu battezzato all'insaputa dei genitori, nel suo primo anno di vita, dalla domestica Anna Morisi che lo riteneva a rischio di morte imminente a causa di una malattia; quando alla fine del 1857 l'inquisitore di Bologna, padre Pier Feletti, ud\u00ec la storia, la Santa Inquisizione decret\u00f2 che questa azione aveva fatto di Edgardo irrevocabilmente un cattolico, e siccome la legge degli Stati Pontifici prevedeva il divieto a persone di altre fedi di crescere i cristiani, i genitori del bambino persero la patria potest\u00e0. La polizia entr\u00f2 in casa della famiglia Mortara e port\u00f2 via Edgardo, che venne cresciuto in un collegio cattolico al di fuori della famiglia d'origine, diventando poi sacerdote.\nQuando il caso del bambino rapito trapel\u00f2, la notizia si diffuse ben presto anche all'estero, suscitando oltraggio per il senso di umanit\u00e0 e uno scandalo internazionale.\nIl caso Mortara, per un periodo sottovalutato e dimenticato dalla storiografia italiana, ha ricevuto nuova eco dopo il libro \"Prigioniero del Papa Re\", dello storico David Kertzer, ma soprattutto dopo la decisione di papa Giovanni Paolo II di beatificare Pio IX nel 2000, influenzando negativamente le relazioni con le organizzazioni ebraiche.\nStoria.\nIl sequestro del bambino.\nLa sera del 23 giugno 1858 la polizia dello Stato Pontificio, che a quei tempi comprendeva ancora Bologna, si present\u00f2 alla porta della famiglia ebraica di Salomone Momolo Mortara e di sua moglie Marianna Padovani per prelevare il sesto dei loro otto figli, Edgardo (che all'epoca aveva sei anni) e trasportarlo a Roma dove sarebbe stato allevato dalla Chiesa.\nLa polizia agiva su ordine della Santa Inquisizione avallato da papa Pio IX. I rappresentanti della Chiesa riferirono che una cameriera cattolica della famiglia Mortara, la quattordicenne Anna Morisi, aveva battezzato il piccolo Edgardo durante una malattia ritenendo che se fosse morto sarebbe finito nel limbo.\nIl battesimo di Edgardo lo rendeva cristiano e secondo le leggi dello Stato pontificio una famiglia ebraica non poteva allevare un cristiano. Le leggi dello Stato Pontificio non permettevano ai cristiani di lavorare per gli ebrei n\u00e9 agli ebrei di lavorare in casa di cristiani anche se la legge peraltro restava largamente disattesa. La stessa Morisi, secondo quanto riferito da Mortara, avrebbe ricevuto indicazione, sei anni dopo il fatto, di battezzare segretamente il fratello pi\u00f9 piccolo di Edgardo, Aristide, anch'egli gravemente malato; la Morisi si rifiut\u00f2 tuttavia di farlo, adducendo come ragione il fatto che aveva fatto analoga cosa per Edgardo reputando che non sarebbe sopravvissuto, e non voleva ripetere l'errore. Questa sua indiretta confessione port\u00f2 quindi, con circa sei anni di ritardo, le autorit\u00e0 ecclesiastiche a conoscenza del fatto che Edgardo Mortara era stato battezzato all'insaputa dei genitori.\nIl bambino fu portato a Roma presso la Casa dei Catecumeni, istituzione nata a uso degli ebrei convertiti al cattolicesimo, e mantenuta con i proventi delle tasse imposte alle sinagoghe dello Stato Pontificio. Ai suoi genitori non fu permesso di vederlo per diverse settimane e, quando in ottobre fu loro concesso, non poterono farlo da soli, in quei pochi istanti concessi di visita il ragazzo riusc\u00ec a confidare alla madre \u00ab\"Sai, la sera recito ancora lo Shem\u00e0 Israel\"\u00bb ('Ascolta Israele: il Signore \u00e8 nostro Dio...' - Deut. 6,4), altre possibilit\u00e0 di visita non furono pi\u00f9 concesse fino al 1870. Pio IX prese interesse personale alla storia e tutti gli appelli alla Chiesa, per il ritorno del piccolo presso i suoi genitori, vennero respinti.\nReazioni internazionali.\nIl caso giunse alla ribalta sia in Italia che all'estero. Nel Regno di Sardegna, che allora era Stato indipendente e fulcro dell'unificazione nazionale, sia il governo sia la stampa citarono l'accaduto per rafforzare le loro rivendicazioni alla liberazione delle terre italiane dall'influenza temporale dello Stato Pontificio.\nLe proteste furono appoggiate da organizzazioni ebraiche e da figure politiche e intellettuali britanniche, statunitensi, tedesche e francesi; proprio a Parigi l'episodio, unito ad altri atti di antisemitismo messi in atto dalla Chiesa e da personaggi del mondo cattolico, fu lo spunto per la nascita dell'Alleanza Israelitica Universale. Ma le critiche non mancarono anche dai cattolici. L'abate francese Delacouture, docente di teologia, pubblic\u00f2 sul quotidiano \"Journal des d\u00e9bats\" del 15 ottobre 1858 una sdegnata analisi del caso, ove lamentava che il rapimento del fanciullo Mortara era stato fatto \"violando le leggi della religione, oltre quelle della natura\".\nNon pass\u00f2 molto tempo che i governi di tali Paesi si unirono al coro di chi chiedeva il ritorno di Edgardo dai suoi genitori. Venne pure ricordato il precedente caso Montel, avvenuto nel 1840 sotto papa Gregorio XVI, risoltosi diversamente poich\u00e9 i genitori erano cittadini francesi. Protest\u00f2 anche l'imperatore francese Napoleone III, nonostante le sue guarnigioni permettessero al Papa di mantenere lo \"status quo\" in Italia.\nPio IX fu refrattario a tali appelli, principalmente provenienti da protestanti, atei ed ebrei. Quando una delegazione di notabili israeliti incontr\u00f2 Edgardo nel 1859 egli disse: \u00abNon sono interessato a cosa ne pensa il mondo\u00bb. Inoltre nel suo memoriale annot\u00f2: \u00abAllorch\u00e9 io venivo adottato da Pio IX tutto il mondo gridava che io ero una vittima, un martire dei gesuiti. Ma ad onta di tutto ci\u00f2, io gratissimo alla Provvidenza che mi aveva ricondotto alla vera famiglia di Cristo, vivevo felicemente in San Pietro in Vincoli e nella mia umile persona agiva il diritto della Chiesa, a dispetto dell'imperatore Napoleone III, di Cavour e degli altri grandi della terra. Che cosa rimane di tutto ci\u00f2? Solo l'eroico \"non possumus\" del grande Papa dell'Immacolata Concezione\u00bb. In un altro incontro fece partecipare Edgardo per mostrare che il ragazzo era felice sotto le sue cure. Nel 1865 disse: \u00abAvevo il diritto e l'obbligo di fare ci\u00f2 che ho fatto per questo ragazzo, e se dovessi farlo lo farei di nuovo\u00bb.\nSecondo i sostenitori della correttezza dell'azione pontificia, i suoi genitori, contravvenendo a una precisa legge dello Stato pontificio, avevano assunto una domestica cristiana, Anna Morisi, che, vedendo il piccolo in punto di morte, lo battezz\u00f2 di nascosto. Solo alcuni anni dopo, per una serie di circostanze, la ragazza svel\u00f2 il fatto. La Chiesa proibiva il battesimo dei bambini di famiglie non cattoliche, ma aggiungeva che il sacramento poteva essere amministrato, anche contro il volere dei genitori, in punto di morte. II caso Mortara pass\u00f2 attraverso queste contraddizioni dottrinali e in questa situazione il papa pronunci\u00f2 il suo \"non possumus\" (non possiamo). Essendo il battesimo religiosamente valido, da un punto di vista cattolico era dovere del Papa garantire al bambino un'educazione cristiana, non considerando n\u00e9 la non consapevolezza del bimbo quando ricevette il battesimo n\u00e9 il desiderio e la religiosit\u00e0 della sua famiglia d'origine. Si cerc\u00f2 inizialmente un compromesso con i Mortara: si prov\u00f2 a convincerli a far entrare il ragazzo in un collegio di Bologna: cos\u00ec sarebbe rimasto a contatto con la famiglia e a 17 anni avrebbe deciso il suo futuro, liberamente. Non fu trovato l'accordo con i genitori e nell'estate del 1858 il bambino fu portato via, a Roma.\nEffetti.\nIl caso Mortara diffuse in Italia e all'estero l'immagine di uno Stato Pontificio anacronistico e irrispettoso dei diritti umani nell'et\u00e0 del liberalismo e del razionalismo, contribuendo a persuadere l'opinione pubblica in Francia e in Gran Bretagna sull'opportunit\u00e0 di permettere ai Savoia di muovere guerra contro lo Stato Pontificio. Quando Bologna, alla fine della seconda guerra d'indipendenza, fu annessa al Regno di Sardegna, i Mortara fecero un ulteriore tentativo di riavere il loro figlio, ma non ci riuscirono.\nEpilogo.\nNel 1867 Edgardo entr\u00f2 nel noviziato dei Canonici Regolari Lateranensi. Dopo la presa di Roma del 20 settembre 1870, i coniugi Mortara tentarono nuovamente di riavere il figlio, ma Edgardo rifiut\u00f2 di tornare. Alla presa di Porta Pia, meritando una medaglia al valore, aveva combattuto anche il tenente dei Bersaglieri Riccardo Mortara, fratello di Edgardo. Di fronte a questa posizione inaspettata, il nuovo questore della citt\u00e0 si present\u00f2 nel convento di San Pietro in Vincoli, chiedendo al ragazzo di lasciare quella vita e ottenendo un nuovo rifiuto. Per sottrarsi a ulteriori sollecitazioni, forse anche su suggerimento di Pio IX, Edgardo lasci\u00f2 la citt\u00e0 e si rec\u00f2 prima in Tirolo, poi in Francia.\nL'anno seguente suo padre Momolo mor\u00ec. In Francia Edgardo venne ordinato prete all'et\u00e0 di ventitr\u00e9 anni e adott\u00f2 il nome di Pio. Venne inviato come missionario in citt\u00e0 come Monaco di Baviera, Magonza, Breslavia per convertire gli ebrei, peraltro con scarso successo. Impar\u00f2 a parlare nove lingue, incluso il basco. Durante una serie di conferenze in Italia ristabil\u00ec i contatti con la madre e i fratelli e tent\u00f2 di convertirli. Nel 1895 partecip\u00f2 al funerale della madre e due anni pi\u00f9 tardi fu negli Stati Uniti, ma l'arcivescovo di New York fece sapere al Vaticano che si sarebbe opposto ai tentativi di Mortara di evangelizzare gli ebrei in terra americana e che il suo comportamento metteva in imbarazzo la Chiesa. Mortara mor\u00ec l'11 marzo 1940 a Liegi, dopo aver passato diversi anni in un monastero.\nCausa di beatificazione di Pio IX.\nNella citata memoria in favore della beatificazione di Pio IX, menzionata in chiave apologetica anche da Vittorio Messori, Mortara scrive che, poche settimane dopo il suo sequestro da parte delle guardie pontificie e la sua traduzione a Roma, ricevette la visita dei suoi genitori, ma che non desiderava rientrare in famiglia, a suo dire per effetto di una \u00abgrazia soprannaturale\u00bb che lo tratteneva; inoltre, come ulteriore prova addotta da Mortara a tale \u00abgrazia\u00bb, questi rifer\u00ec di avere ricevuto la visita dei suoi genitori dopo avere servito una messa ad Alatri e di essersi spaventato, tanto da rifugiarsi sotto la tonaca di un sacerdote, s\u00ec da convincere il vescovo della citt\u00e0 a tenerlo in custodia per \u00abevitarne il rapimento\u00bb da parte dei genitori.\nTali dichiarazioni sono giudicate dalla pronipote di Edgardo, El\u00e8na Mortara, in una sua intervista a \"Confronti\", come caso esemplare di condizionamento subito nell'et\u00e0 evolutiva \u00abda questo bambino di sei anni: violenza psicologica, esistenziale, religiosa\u00bb, al quale fu detto che la sua famiglia, ebraica, era \u00abindegna\u00bb di crescerlo in quanto cattolico (tanto da considerare un favore e non un diritto rivederlo: \u00abOra peraltro codesti genitori si presentano a Sua Santit\u00e0 non col solo sembiante di umili supplicanti, ma colla franchezza di chi credendosi oppresso da un atto arbitrario, chiede gli sia resa giustizia\u00bb), e al quale furono tolti tutti i riferimenti familiari, sociali e psicologici e che anche una volta cresciuto non si rese conto dell'abuso commesso nei confronti suoi e della sua famiglia a causa dell'\u00abeducazione cattolica ricevuta\u00bb che \u00ablo aveva portato a vedere un disegno provvidenziale nella sua condizione di figlio \"adottato da Pio IX\"\u00bb.\nPi\u00f9 in generale, oltre a essere un argomento ricorrente della polemica antipapista, il caso Mortara fu una delle principali ragioni di opposizione (anche da parte cattolica) alla beatificazione di Pio IX, avvenuta nel 2000.\nInfluenza culturale.\nBasandosi sul libro scritto da David Kertzer, \"Prigioniero del Papa Re\", Steven Spielberg avrebbe voluto girare un film dal titolo \"The Kidnapping of Edgardo Mortara\". Le riprese dovevano iniziare a Bologna, ma il 21 febbraio 2017 il regista cambi\u00f2 idea, scartando il capoluogo emiliano.. Dopo aver appreso dell'abbandono del progetto da parte del regista statunitense, non in grado di trovare un attore adatto al ruolo di Edgardo bambino, il regista Marco Bellocchio nel 2020 si \u00e8 interessato al progetto, basandosi su un soggetto scritto da lui stesso durante il lockdown a seguito della pandemia di COVID-19."}
{"id": "77970", "revid": "834", "url": "https://it.wikipedia.org/wiki?curid=77970", "title": "Lan", "text": ""}
{"id": "77971", "revid": "834", "url": "https://it.wikipedia.org/wiki?curid=77971", "title": "Wan", "text": ""}
{"id": "77973", "revid": "78273", "url": "https://it.wikipedia.org/wiki?curid=77973", "title": "Wlan", "text": ""}
{"id": "77975", "revid": "1543377", "url": "https://it.wikipedia.org/wiki?curid=77975", "title": "Luanda", "text": "Luanda, gi\u00e0 S\u00e3o Paulo da Assun\u00e7\u00e3o de Loanda, \u00e8 la capitale e la principale citt\u00e0 dell'Angola, nell'Africa centrale. Situata sull'Oceano Atlantico, \u00e8 anche il principale porto marittimo e centro amministrativo della nazione. Luanda \u00e8 capoluogo della provincia omonima. Ha una popolazione di 8.069.612 abitanti (dato aggiornato al 2019) che la rende la terza citt\u00e0 lusofona pi\u00f9 popolosa del pianeta dopo San Paolo e Rio de Janeiro.\nLuanda sta attraversando un periodo di intensa crescita e ricostruzione figlio della ripresa economica che sta interessando l'intera Angola. Nel 2015 risulta essere la pi\u00f9 cara citt\u00e0 del mondo per non residenti.\nGeografia fisica.\nTerritorio.\nNon esistono grandi fiumi che sfociano nel mare, ma solamente vari corsi d'acqua che formano un sistema fluviale. I fiumi pi\u00f9 vicini sono il Kwanza, il pi\u00f9 grande dell'Angola, che tocca sia la provincia di Luanda che quella del Bengo, e il fiume Bengo.\nClima.\nIl clima \u00e8 caldo, ma sorprendentemente secco. Ci\u00f2 \u00e8 dovuto alla corrente fredda del Benguela che impedisce la condensazione dell'umidit\u00e0 e la conseguente pioggia. Luanda ha una precipitazione annuale di 439 millimetri, ma la variabilit\u00e0 di questo dato \u00e8 quella pi\u00f9 alta del mondo, con un coefficiente superiore al 40%. Il piccolo periodo di pioggia che dura tra marzo e aprile \u00e8 dovuto a una corrente da nord che porta umidit\u00e0 in citt\u00e0.\nStoria.\nLuanda venne fondata nel 1575 dall'esploratore portoghese Paulo Dias Novais, col nome di \"S\u00e3o Paulo de Luanda\". Nel 1618 venne costruita la fortezza, \"Fortaleza S\u00e3o Pedro da Barra\", e successivamente, nel 1634 ne venne costruita un'altra, \"Fortaleza de S\u00e3o Miguel\". La citt\u00e0 \u00e8 stata il centro amministrativo dell'Angola fin dal 1626 eccetto dal 1640 al 1648. Tra il 1550 e il 1850 circa, fu, assieme a Benguela, uno dei pi\u00f9 importanti mercati per il traffico degli schiavi verso il Brasile. Con l'abolizione della schiavit\u00f9 il porto di Luanda si apr\u00ec alle navi straniere e divenne una delle pi\u00f9 importanti citt\u00e0 dell'Impero portoghese. Dal suo porto partivano merci preziose come olio di palma, avorio, cotone e caff\u00e8. Nel 1889 il governatore portoghese della citt\u00e0 inaugur\u00f2 l'acquedotto cittadino che permise un maggiore sviluppo della citt\u00e0.\nSebbene nel 1961 l'Angola sia stata sconvolta dallo scoppio della guerra coloniale portoghese, Luanda non venne toccata dagli scontri che funestarono il paese. Dopo l'indipendenza dell'Angola (1975), gran parte della consistente popolazione portoghese della citt\u00e0 se ne and\u00f2 e ci\u00f2 cre\u00f2 un certo caos, poich\u00e9 la popolazione africana non era abituata a gestire una metropoli di simili dimensioni. Pertanto arrivarono da Cuba numerosi tecnici, impiegati e soldati, in appoggio al MPLA durante la guerra civile angolana. Durante la guerra civile iniziarono a sorgere le baraccopoli, dette \"musseques\", che si espandono per chilometri attorno alla citt\u00e0.\nUna volta terminata la quasi trentennale guerra civile angolana (1975-2002) il governo nazionale ha provveduto a distribuire fondi in tutte le regioni del Paese per finanziare la crescita. Fondi pi\u00f9 cospicui sono stati riservati a Luanda, le cui infrastrutture, reti elettriche e idrauliche erano diventate ormai obsolete per l'enorme massa di popolazione che nel corso della guerra si era riversata in citt\u00e0.\nSociet\u00e0.\nEtnie e minoranze straniere.\nGli abitanti di Luanda appartengono principalmente a gruppi etnici africani, tra cui le trib\u00f9 Ovimbundu, Kimbundu e Bakongo. Esiste anche una piccola popolazione di origine europea. \nEvoluzione demografica.\nUltimamente la popolazione ha avuto un aumento vertiginoso dovuto ad una forte immigrazione dall'interno del Paese, dove le condizioni di vita sono ancora molto difficili.\nPer risolvere il grave problema di sovraffollamento che attanaglia la citt\u00e0, grande importanza \u00e8 stata data all'edilizia residenziale pubblica: infatti il governo ha varato un imponente piano immobiliare, affidato a una grande azienda cinese, volto ad assegnare alloggi a tutti i cittadini.\nCriminalit\u00e0.\nIl grave problema del sovraffollamento ha comportato un aumento della criminalit\u00e0, soprattutto nelle zone periferiche della citt\u00e0.\nLingue e dialetti.\nLa lingua pi\u00f9 utilizzata \u00e8 il portoghese, anche se vengono parlate molte lingue indigene imparentate con il bantu.\nReligione.\nLuanda \u00e8 sede di un arcivescovado cattolico.\nGeografia antropica.\nSuddivisioni amministrative.\nLa provincia \u00e8 formata da 7 municipalit\u00e0: Cacuaco, Cazenga, Belas, Viana e la citt\u00e0 di Luanda a cui si sono aggiunte Kilamba-Kiaxi e Talatona nel 2017.\nEconomia.\nLuanda \u00e8 il principale centro finanziario, commerciale ed economico dell'Angola. Quello che meglio illustra questa posizione della citt\u00e0 \u00e8 la presenza delle sedi delle principali aziende del paese come la Telecom Angolana, Unitel, Endiama, Sonangol, Linhas A\u00e9reas de Angola e Odebrecht Angola. Una delle conseguenze di questa folta concentrazione di aziende, \u00e8 che nel 2011 \u00e8 stata eletta citt\u00e0 pi\u00f9 cara del mondo. Nel 2007 fu inaugurato il primo centro commerciale dell'Angola, il Belas Shopping, totalmente climatizzato, con 8 sale cinema, ristorante, ed un centinaio di negozi.\nL'industria comprende la produzione di cibi, bevande, tessuti, cemento e altri materiali da costruzione, prodotti in plastica e in metallo, sigarette e scarpe. Il petrolio, estratto nelle vicinanze, viene raffinato in citt\u00e0, anche se gli impianti sono stati ripetutamente danneggiati durante la guerra civile. Le esportazioni principali sono caff\u00e8, cotone, zucchero, diamanti, ferro e sale.\nCultura.\nArchitettura.\nLuanda possiede diversi edifici di epoca coloniale in stile portoghese.\nInfrastrutture e trasporti.\nStrade.\nNuove superstrade connettono Viana, Cacuaco e Samba con il nuovo aeroporto della citt\u00e0.\nAeroporti.\nVicino alla citt\u00e0 \u00e8 presente l'Aeroporto Quatro de Fevereiro.\nPorti.\nLuanda dispone di un eccellente porto naturale."}
{"id": "77981", "revid": "73843", "url": "https://it.wikipedia.org/wiki?curid=77981", "title": "Saint-Denis", "text": ""}
{"id": "77988", "revid": "9", "url": "https://it.wikipedia.org/wiki?curid=77988", "title": "Dar es-Salaam", "text": ""}
{"id": "77989", "revid": "697352", "url": "https://it.wikipedia.org/wiki?curid=77989", "title": "Teodorico", "text": ""}
{"id": "77991", "revid": "1156024", "url": "https://it.wikipedia.org/wiki?curid=77991", "title": "Derivata logaritmica", "text": "In matematica, e in particolare nel calcolo infinitesimale e nell'analisi complessa, la derivata logaritmica di una funzione formula_1 derivabile \u00e8 definita come\ndove l'apice \u2032 denota l'operazione di derivazione. Se in particolare formula_1 \u00e8 una funzione di una variabile reale che assume valori reali positivi in senso stretto, la derivata logaritmica fornisce anche la derivata del logaritmo della funzione, come si ricava dalla regola di derivazione della funzione composta.\nFormule utilizzabili per il calcolo infinitesimale di base.\nProdotto di funzioni:\nQuoziente di funzioni:\nPotenze di funzioni:\nFattori integranti.\nL'attenzione posta alla derivata logaritmica \u00e8 iniziata con la precisazione del metodo del fattore integrante per la soluzione delle equazioni differenziali del primo ordine. Con notazione operatoriale scriviamo\ne denotiamo \"M\" l'operatore di moltiplicazione per una data funzione \"G\"(\"x\"). L'operatore\nper la regola del prodotto si pu\u00f2 scrivere\ndove formula_24 denota l'operatore di moltiplicazione per la derivata logaritmica della funzione\nIn pratica, avendo un operatore della forma\ne dovendo risolvere un'equazione della forma \nnella funzione incognita formula_28, nota la formula_29. Questo problema si riconduce alla soluzione della \nche ha soluzioni della forma\ncostruita con un qualsiasi integrale indefinito della formula_32.\nAnalisi complessa.\nLa formula data si pu\u00f2 applicare pi\u00f9 estesamente. Per esempio, se \"f(z)\" \u00e8 una funzione meromorfa, \u00e8 sensato applicarla per tutti i valori \"z\" del campo complesso che non siano zeri o poli per la \"f\". Inoltre il comportamento della derivata logaritmica in uno zero o in un polo si ricava facilmente dalle caratteristiche particolari della funzione. \nConsideriamo la funzione \nLa sua derivata logaritmica \u00e8\ne si pu\u00f2 arrivare alla conclusione generale che per una generica funzione meromorfa tutte le singolarit\u00e0 della derivata logaritmica sono semplici poli con residuo \"n\" corrispondenti agli zeri di ordine \"n\" della \"f\" e con residuo \u2212\"n\" in corrispondenza ad ogni polo di ordine \"n\" (vedi principio dell'argomento). Queste considerazioni sono utilizzate spesso per valutare gli integrali di contorno.\nFunzioni speciali.\nLa derivata logatitmica viene utilizzata per introdurre varie funzioni spaziali interessanti. In particolare essa permette di definire la funzione digamma.\nGruppo moltiplicativo dei reali.\nL'utilit\u00e0 della derivata logaritmica si basa su due propriet\u00e0 di base di \"GL1\", il gruppo moltiplicativo dei numeri reali o di un altro campo. L'operatore differenziale\n\u00e8 invariante per la \"traslazione gruppale\", cio\u00e8 per la sostituzione di \"X\" con \"aX\" essendo \"a\" una costante. Conseguentemente \u00e8 invariante anche la forma differenziale\nPer funzioni \"F\" a valori in \"GL1\", l'applicazione\n\u00e8 quindi una trasformazione \"pull-back\" di una forma invariante."}
{"id": "77992", "revid": "547034", "url": "https://it.wikipedia.org/wiki?curid=77992", "title": "Porak", "text": "Il Porak (in azero \"Axarbaxar\") \u00e8 uno stratovulcano che si trova nella cresta vulcanica del monte Vardenis, circa 20\u00a0km a sud-est del Lago Sevan al confine tra Armenia e Azerbaigian.\nVoci correlate.\nVulcani dell'Azerbaigian"}
{"id": "77993", "revid": "481349", "url": "https://it.wikipedia.org/wiki?curid=77993", "title": "Standard TV", "text": ""}
{"id": "77994", "revid": "729019", "url": "https://it.wikipedia.org/wiki?curid=77994", "title": "Marcos P\u00e9rez Jim\u00e9nez", "text": "Studi\u00f2 all'accademia militare, laureandosi con il massimo dei voti nel 1934 e nel 1945 partecip\u00f2 ad un colpo di Stato, che mand\u00f2 al potere il partito di sinistra Azione Democratica diventando Ministro della Difesa del nuovo governo. I timori di tagli di stipendio per i militari e la riduzione degli armamenti (e dei loro costi) portarono l'esercito - guidato da P\u00e9rez Jim\u00e9nez e dal colonnello Carlos Delgado Chalbaud - ad un altro colpo di Stato nel 1948.\nDelgado Chalbaud venne assassinato nel 1952 e la giunta militare elesse come nuovo presidente del Venezuela lo stesso P\u00e9rez Jim\u00e9nez; L'economia si svilupp\u00f2 rapidamente durante il suo mandato, ma come la maggior parte dei dittatori, non fu tollerante alle critiche e il suo governo non esit\u00f2 a perseguitare spietatamente l'opposizione. Nel gennaio 1958, una sollevazione generale, con violenti disordini nelle strade, costrinsero il dittatore a lasciare il paese. Mor\u00ec a Madrid, in esilio, all'et\u00e0 di 87 anni."}
{"id": "78003", "revid": "13415", "url": "https://it.wikipedia.org/wiki?curid=78003", "title": "Scienze umane", "text": ""}
{"id": "78009", "revid": "181699", "url": "https://it.wikipedia.org/wiki?curid=78009", "title": "Porto-Novo", "text": "Porto-Novo \u00e8 la capitale ufficiale del Benin e il capoluogo del dipartimento di Ou\u00e9m\u00e9 con 255.878 abitanti (stima 2006). \u00c8 un porto affacciato sulla laguna di Porto-Novo, un braccio del golfo di Guinea. Porto-Novo \u00e8 la seconda citt\u00e0 per dimensioni del Benin, ma \u00e8 meno importante dal punto di vista commerciale e industriale di Cotonou. La citt\u00e0 \u00e8 il centro agricolo della regione, il cui prodotto principale \u00e8 l'olio di palma. Esporta inoltre cotone e kapok.\nStoria.\nPorto-Novo venne probabilmente fondata alla fine del XVI secolo dal popolo gun. Deve il suo nome ai portoghesi (Porto-Novo significa \"porto nuovo\"), che vi costruirono uno scalo commerciale nel XVII secolo allo scopo di imbarcare gli schiavi africani diretti nelle Americhe. Il regno di Porto-Novo accett\u00f2 la protezione francese nel 1863 allo scopo di difendersi dall'accerchiamento britannico. Comunque, il confinante regno di Abomey non tollerava la presenza francese e scoppi\u00f2 la guerra. Nel 1883 la marina francese sbarc\u00f2 a Porto-Novo e Cotonou, e Porto-Novo venne inclusa nella colonia francese del Dahomey, della quale nel 1900 divenne la capitale.\nTurismo.\nNella citt\u00e0 si trovano l'Istituto di Studi Superiori del Benin, il museo di etnografia di Porto-Novo e il palazzo di re Toffa."}
{"id": "78010", "revid": "889336", "url": "https://it.wikipedia.org/wiki?curid=78010", "title": "Tettonica delle placche", "text": "La tettonica delle placche \u00e8 il modello di dinamica della Terra su cui concorda la maggior parte degli scienziati che si occupano di scienze della Terra, secondo cui la Terra \u00e8 divisa in una ventina di placche principali.\nDescrizione.\nQuesta teoria \u00e8 in grado di spiegare, in maniera integrata con altre conclusioni interdisciplinari, fenomeni che interessano la crosta terrestre quali: attivit\u00e0 sismica, orogenesi, la disposizione areale dei vulcani, le variazioni di chimismo delle rocce magmatiche, la formazione di strutture come le fosse oceaniche e gli archi vulcanici, la distribuzione geografica delle faune e flore fossili durante le ere geologiche e i motivi per cui le attivit\u00e0 vulcaniche e sismiche sono concentrate su determinate zone.\nLa base da cui partire per la comprensione della tettonica \u00e8 accettare che, in origine, il mantello fosse coperto da magma il quale incominci\u00f2 a solidificarsi quando la roccia fluida raggiunse il livello di temperatura inferiore a quella di fusione a causa dell'assenza di sorgenti di calore capaci di mantenere le condizioni precedenti. E quindi due super continenti, che col progressivo raffreddamento e solidificazione del magma si sarebbero espansi ciascuno in direzione dell'Equatore, fino a unirsi/scontrarsi formando un super continente, fratturatosi poi a sua volta a causa della riduzione del volume del magma sottostante, sia per la solidificazione, sia per la sua fuoriuscita attraverso i punti pi\u00f9 sottili della crosta, i vulcani.\nSulla base di studi geofisici e petrologici si \u00e8 riconosciuto che la crosta terrestre, insieme con la parte pi\u00f9 esterna del mantello superiore sottostante, forma la cosiddetta litosfera, un involucro caratterizzato da un comportamento fragile anche alla scala del tempo geologico, con uno spessore che va da 0 a 100 km per la litosfera oceanica raggiungendo un massimo di 200\u00a0km per quella continentale (in corrispondenza della orogenesi).\nLa litosfera \u00e8 suddivisa in una decina di placche tettoniche (dette anche \"zolle tettoniche\") principali (di varia forma e dimensione) e pi\u00f9 numerose altre \"micro placche\"; queste placche si possono paragonare a zattere che \"galleggiano\" (in equilibrio isostatico) sullo strato immediatamente sottostante del mantello superiore, l'astenosfera. Per effetto combinato delle elevate temperature, pressioni e dei lunghi tempi di applicazione degli sforzi l\"astenosfera\", pur essendo allo stato solido, ha un comportamento plastico, ovvero si comporta come un fluido a elevata viscosit\u00e0, i cui movimenti sono significativi su scala geologica, ovvero per tempi dell'ordine dei milioni di anni. Le zolle tettoniche si possono muovere sopra l'astenosfera e collidere, scorrere l'una accanto all'altra o allontanarsi fra loro. Per tale motivo, nel corso della storia della terra, l'estensione e la forma di continenti ed oceani hanno subito importanti trasformazioni.\nLe placche maggiori sono:\nLe placche minori principali sono:\nFondamentale per il riconoscimento della teoria della \"tettonica a zolle\" e dei suoi meccanismi fu la scoperta dell'espansione dei fondali oceanici, confermata dallo studio delle anomalie magnetiche rilevate in prossimit\u00e0 della dorsale medio-atlantica. Tali anomalie risultano distribuite in fasce simmetriche, lungo i due lati delle dorsali oceaniche, e l'analisi della loro cronologia dimostra che l'et\u00e0 geologica dei basalti sul fondale oceanico aumenta, in ciascun lato, allontanandosi dalla cresta della dorsale.\nInoltre lo studio dei fenomeni sismici intorno al \"piano di Benioff\", individuato dalla disposizione degli ipocentri dei terremoti e da altre osservazioni geologiche, apport\u00f2 nuovi elementi per spiegare la dinamica delle placche.\nI modelli basati sulla teoria della tettonica a zolle descrivono le interazioni che avvengono tra le zolle e le conseguenze macroscopiche di queste interazioni.\nSi basano principalmente su quattro ipotesi di base:\nI confini tra le placche.\nI margini di zolla sono di tre tipi:\nSe a convergere sono una placca continentale e una oceanica, la seconda sottoscorre alla prima attraverso il cosiddetto fenomeno di \"subduzione\" e la litosfera oceanica viene trascinata in profondit\u00e0 nel mantello. In queste aree troviamo le \"fosse abissali\" e spesso sono presenti fenomeni di \"vulcanismo\" di natura andesitica, ovvero di composizione chimica intermedia (ricordiamo che le rocce magmatiche a una prima approssimazione vengono suddivise, in base al contenuto assoluto di ossido di silicio, in rocce acide, intermedie e basiche) i cui prodotti, evolvendo durante le fasi di accumulo e risalita, tendono a diventare sempre pi\u00f9 ricchi di silice (pi\u00f9 acidi, fino a granitici). Si viene cos\u00ec a creare in superficie un arco vulcanico sul continente. Tale vulcanismo ha origine dalla presenza di magma causata soprattutto dalla fusione parziale del cuneo di mantello \"sopra-Benioff\" (fusione per idratazione) e solo in minima parte dalla fusione del materiale sub-dotto. Un esempio di questo tipo \u00e8 il margine orientale della placca di Nazca che slitta sotto quello occidentale della zolla sudamericana, dando origine alla lunghissima catena montuosa e vulcanica delle Ande (da cui prende il nome il vulcanismo andesitico). Una volta che \u00e8 stato consumato tutto l'oceano si ha la collisione continentale con il conseguente innalzamento di un orogene. Se a convergere sono due litosfere oceaniche una delle due sottoscorre all'altra generando questa volta un arco vulcanico insulare.\nOccorre ricordare che i fenomeni descritti non corrispondono a una catalogazione netta di tutti i margini tra le placche; si tratta invece di end-members, ovvero dei casi limite (o \"puri\"), in quanto nei casi naturali si riscontrano tutte le gamme di casi misti possibili; si possono avere per esempio limiti con movimenti transpressivi (trascorrenti e compressivi) poich\u00e9 raramente il movimento delle placche \u00e8 perfettamente parallelo (nel caso dei limiti trascorrenti) o perpendicolare (nel caso dei limiti convergenti e divergenti).\nMargini a scorrimento laterale (conservativi).\nEsistono due tipi di margini con movimento laterale; entrambi possono essere caratterizzati da un movimento definito destro o sinistro. Per distinguerli occorre idealmente \"mettere i piedi\" su uno dei due blocchi coinvolti e vedere in che direzione va l'altro blocco.\nAl primo tipo appartengono le faglie trascorrenti, il movimento destro o sinistro di una placca contro un'altra causa effetti facilmente visibili in superficie. A causa dell'attrito e del comportamento rigido le placche possono non scivolare in modo continuo l'una sull'altra, accumulando energia elastica sui margini di zolla che, quando viene superata la soglia di rottura delle rocce interessate dal fenomeno, viene rilasciata istantaneamente provocando cos\u00ec un \"terremoto\" di magnitudo variabile. Questo fenomeno \u00e8 inquadrato nella \"teoria del rimbalzo elastico\". L'esempio pi\u00f9 famoso di questo tipo di faglia \u00e8 rappresentato dal complesso della nota \"\"faglia di Sant'Andrea\" (vedi figura), nella costa ovest del nord America, in California; in quest'area le placche del Pacifico e del nord America scorrono lateralmente fra di loro con un movimento transpressivo, in modo tale che la placca del Pacifico si sposti verso \"nord\" mentre l'altra verso \"sud\".\nAltri esempi di faglie trascorrenti sono quelli della \"faglia Alpina\"\" in Nuova Zelanda e la faglia dell'Anatolia in Turchia.\nAl secondo tipo appartengono le faglie trasformi; queste sono faglie particolari che segmentano la dorsale oceanica principale e generalmente si dispongono perpendicolarmente a essa (e quindi parallelamente alla direzione di espansione). La loro esistenza \u00e8 legata a discontinuit\u00e0 ereditate dalla struttura della crosta continentale durante la fase di rottura, ma soprattutto dalla necessit\u00e0 di accomodare la variazione delle velocit\u00e0 lineari che si hanno a distanze diverse dall'asse intorno al quale ruota una placca rigida quando si muove lungo una superficie sferica (anche se ovviamente le velocit\u00e0 angolari rimangono le stesse).\nMargini divergenti (costruttivi).\nNel caso dei margini divergenti (esempio le dorsali oceaniche, morfologicamente descrivibili come lunghe spaccature a forma di \"cresta\"), le placche interessate si muovono allontanandosi a vicenda e lo spazio che viene a crearsi fra loro viene riempito da nuovo materiale effusivo proveniente dal \"mantello\". Il materiale appena uscito solidifica, \"fondendo\" tra loro le due zolle interessate. Dato che le zolle sono in continuo movimento, superato il limite di rottura, l'energia elastica accumulata si libera, generando un terremoto. Per\u00f2, in questo caso, i terremoti sono prodotti anche dalla risalita di magma proveniente dal mantello.I margini divergenti sono caratterizzati, nella \"\"litosfera oceanica\", da lunghissime \"dorsali\" mentre, per quanto riguarda la \"litosfera continentale\", sono caratterizzati da grandi vallate a forma di spaccatura, come la gi\u00e0 menzionata \"Rift-valley\"\" in Africa orientale.\nPoich\u00e9 dalle dorsali fuoriesce nuovo materiale la crosta oceanica aumenta determinando il fenomeno dell'espansione dei fondali oceanici.\nMargini convergenti (distruttivi).\nLa natura dei margini convergenti dipende dal tipo di crosta delle placche collidenti.\nQuando una placca oceanica molto densa e quindi parecchio pesante si scontra con una continentale meno densa, e quindi pi\u00f9 leggera, quella oceanica solitamente scende in profondit\u00e0, al di sotto di quella continentale. La conseguenza di questa collisione \u00e8 una fossa oceanica dalla parte dell'oceano e una catena montuosa vulcanica sul versante continentale. Questo \u00e8 ci\u00f2 che avviene nell'area lungo la costa ovest del sud America ove la \"Placca di Nazca\" viene subdotta dalla placca del sud America. Il materiale subdotto viene notevolmente scaldato e, divenendo fluido tende a risalire in superficie formando dei vulcani oppure catene montuose vulcaniche.\nDurante la discesa nel mantello, la temperatura della crosta sale progressivamente fino alla sua fusione e con separazione e migrazione delle sue componenti pi\u00f9 volatili (tra cui in abbondanza l'acqua contenuta nei minerali e intrappolata nei sedimenti subdotti); queste componenti abbassano la temperatura di fusione delle rocce circostanti nelle immediate vicinanze generando un magma ricco di gas che sale rapidamente fino alla superficie, dando luogo a un vulcanismo di tipo \"esplosivo\", a causa dell'elevato contenuto di gas (come avvenne per esempio nell'eruzione del Monte St. Helens).\nIl magma che risale in superficie genera spesso lunghe catene vulcaniche all'interno del continente, ma anche in prossimit\u00e0 all'oceano. La cordigliera delle Ande in Sudamerica \u00e8 ricca di questo tipo di vulcani esplosivi. Diversi vulcani alternano periodi di quiete a eruzioni che incominciano con espulsione massiccia di gas. L'intero oceano Pacifico \u00e8 attraversato da lunghe file di vulcani e isole vulcaniche note con l'appellativo di \"Cintura di fuoco\".\nQuando due zolle continentali entrano in collisione, le stesse si comprimono fra loro oppure una delle due viene subdotta come nel caso precedente; in casi molto rari, una zolla sale sopra l'altra (obduzione). In ogni caso, durante questa collisione si formano catene montuose (ad es. la catena montuosa dell'Himalaya).\nQuando due croste oceaniche convergono, in genere formano un arco insulare mentre una delle due viene subdotta sotto l'altra. L'arcipelago formatosi \u00e8 costituito da isole vulcaniche che eruttano il magma proveniente dalla distruzione della crosta oceanica subdotta che, dopo la fusione nel mantello, risale attraverso la crosta oceanica sovrastante. Un esempio di questo genere di collisioni fra croste oceaniche pu\u00f2 essere riscontrato osservando la conformazione del lunghissimo arco insulare compreso fra la Kam\u010datka (Russia) e l'Alaska.\nCause dei movimenti tettonici.\nOccorre comprendere perch\u00e9 le placche possono muoversi dando origine a tutti i fenomeni finora elencati. A tal proposito \u00e8 importante ricordare che la terra emette continuamente calore, a riprova dell'esistenza di un nucleo interno molto caldo.\nL'origine di questo flusso termico va ricercata nel fenomeno della radioattivit\u00e0; si presume che nel mantello e nel nucleo terrestre abbondino elementi radioattivi come l'uranio 238 e/o il torio 232 che decadono emettendo particelle la cui energia cinetica si tramuta in calore. Quindi dall'interno del pianeta si diparte il calore generato che si trasmette agli strati superiori per convezione.\nLa cella convettiva.\nI movimenti tettonici traggono energia da \"moti convettivi\" che avvengono al di sotto della litosfera, nel mantello terrestre.\nLe rocce fluide che costituiscono il mantello sono continuamente rimescolate da correnti convettive, come quelle che si formano portando a ebollizione una pentola d'acqua; le rocce fluide e calde che costituiscono il magma, tendono a salire in superficie, quelle pi\u00f9 dense e fredde della crosta sprofondano nell'astenosfera dove le alte temperature le fondono trasformandole in magma; questo tende poi a risalire in superficie.\nIl processo ciclico appena descritto \u00e8 un esempio di processo convettivo. Il magma che risale in superficie produce nuova litosfera, lungo i margini delle zolle, formando quindi nuova crosta terrestre. Il movimento circolare di queste celle convettive innesca in superficie i movimenti tettonici, generando un \"margine divergente\" quando due masse si allontanano fra loro e un \"margine convergente\" quando si avvicinano fronteggiandosi.\nLa roccia che costituisce il mantello, pur comportandosi come un fluido, di fatto \u00e8 solida: nonostante le temperature siano altissime, la pressione mantiene solida la roccia. Per quanto il mantello superiore sia molto fluido e plastico, i fenomeni di magmatismo sono soltanto superficiali: la calda roccia astenosferica risale in quei punti in cui vi \u00e8 un calo di pressione - per esempio le dorsali- e quindi la roccia si fluidifica e d\u00e0 luogo al vulcanismo e a fenomeni associati. L'idea delle placche \"galleggianti\" su un oceano di magma presente, talvolta usata per divulgazione popolare semplicistica non \u00e8 corretta.\nAlcuni geofisici preferiscono considerare la struttura delle celle a due livelli, uno per il mantello superiore e uno per il mantello inferiore. Le celle del mantello inferiore, operanti in condizioni di maggior densit\u00e0, si muovono pi\u00f9 lentamente, trasmettendo direttamente il calore che permette il movimento delle celle convettive superiori, le quali provocano i movimenti tettonici.\nSebbene i due modelli siano ancora oggetto di dibattito, si tende a considerarli come integranti tra loro: infatti, sebbene il moto convettivo possa essere considerato a due livelli, si pensa che alcune masse rocciose passino dall'uno all'altro. In ogni caso, il modello pi\u00f9 probabile \u00e8 quello con un'unica cella sia per il mantello superiore sia inferiore: infatti i freddi lembi di litosfera oceanica subdotta presso le fosse fanno sentire i loro effetti ben oltre la discontinuit\u00e0 fra mantello superiore e inferiore.\nI pennacchi e i punti caldi.\nSulla crosta terrestre si hanno aree soggette a magmatismo intraplacca, cio\u00e8 \u00e8 possibile che vi sia attivit\u00e0 vulcanica anche al di fuori dei limiti tra le placche. Il caso pi\u00f9 comune \u00e8 rappresentato dai \"punti caldi\" (), ad esempio nell'arcipelago delle Hawaii, che sono generati da una risalita di materiale fuso dal mantello, che prende nome di \"pennacchio\" (). Non \u00e8 ancora chiara la profondit\u00e0 della sorgente: alcuni ricercatori sostengono una provenienza profonda direttamente dalla superficie nel \"nucleo esterno\" (Discontinuit\u00e0 di Gutenberg, circa 2900\u00a0km di profondit\u00e0); altri sostengono invece un'origine pi\u00f9 superficiale, dal limite con il \"mantello inferiore\" (discontinuit\u00e0 a 670\u00a0km di profondit\u00e0), o dal mantello superiore, nell'astenosfera (100\u2013200\u00a0km). I pennacchi si manifestano sulla crosta terrestre nei \"punti caldi\" che risultano essere indipendenti dal movimento tettonico e relativamente fissi.\nL'effetto \"slab pull\".\nUno dei motori proposti per spiegare la tettonica delle placche \u00e8 il cosiddetto effetto \"slab pull\" che ha luogo quando la placca inferiore entra nel mantello e per la sua minore temperatura si presume che sia pi\u00f9 pesante dell'astenosfera in cui penetra, generando un'ipotetica forza trattiva verso il basso. Vi sono varie prove scientifiche che questa forza da sola, se esiste, non sia in grado di muovere le placche. Ad esempio il tiro necessario a muovere verso il basso dello \"slab pull\" \u00e8 maggiore di quanto la litosfera sia in grado di sostenere a trazione, il che significa che lo slab dovrebbe rompere la litosfera che trascina.\nIl modello dello slab pull parte dall'assunto, molto speculativo, che la composizione del mantello superiore sia omogenea, e che la pressione e temperatura determinino solamente delle transizioni di fase. Lo slab, essendo pi\u00f9 freddo, tenderebbe a scendere verso il basso. Tuttavia non c'\u00e8 prova di questa omogeneit\u00e0 chimica anche perch\u00e9 in superficie arriva solo magmatismo che viene alimentato dall'astenosfera (100\u2013200\u00a0km), e non abbiamo evidenze certe della composizione mantellica fino a 670\u00a0km. Inoltre la pendenza degli slab non ha relazione con l'et\u00e0 della litosfera, dove pi\u00f9 \u00e8 vecchia e pi\u00f9 \u00e8 spessa e fredda, quindi in teoria pi\u00f9 densa.\nIl ciclo di Wilson.\nFosse e dorsali non sono strutture stabili; c'\u00e8 una continua evoluzione che si spiega nella seguente maniera. Una \"fossa\" pu\u00f2 essere sostituita e distrutta da un'altra, mentre la risalita del magma attraverso una \"dorsale\" pu\u00f2 arrestarsi e condurla all'arresto completo. Una nuova \"dorsale\" pu\u00f2 nascere nel bel mezzo di un continente oppure in un mare di piccole dimensioni: quando grandi masse di materiale caldo in risalita giungono in prossimit\u00e0 della litosfera, la stessa pu\u00f2 fratturarsi dando origine a un embrione di dorsale, ad esempio la gi\u00e0 citata Rift Valley (in Africa), testimoniata da una lunga spaccatura con i bordi molto scoscesi e strutturati a \"gradinate\".\nIn seguito la lava incomincia a fuoriuscire formando nuova crosta oceanica, mentre i margini dei due nuovi continenti si allontanano fra loro. Le acque invadono rapidamente la depressione: questo \u00e8 il cosiddetto stadio giovanile di un \"oceano\".\nIn ultimo vi \u00e8 lo stadio di maturit\u00e0: lungo i margini dell'ormai ampio bacino oceanico si accumulano i detriti che vanno a formare la scarpata oceanica, confine fra \"crosta oceanica\" e \"crosta continentale\". Il processo si pu\u00f2 anche invertire: i continenti possono riavvicinarsi e, scontrandosi, dar luogo al fenomeno dell'orogenesi.\nQuesto fenomeno \u00e8 noto come \"ciclo di Wilson\", grazie a cui si \u00e8 potuti risalire ad antiche disposizioni continentali, come i supercontinenti \"Pangea\" (250 milioni di anni fa) e \"Rodinia\" (750 milioni di anni fa). Secondo questa teoria ci sarebbe la ciclica formazione di un supercontinente che poi tende a smembrarsi e ricomporsi in seguito, in un lasso di tempo stimato in circa 500 milioni di anni.\nL'orogenesi.\nPer orogenesi s'intende la creazione di nuova litosfera oceanica che non \u00e8 compensata solo dalla sua distruzione nelle zone di subduzione.\nQuando l'oceano coinvolto \u00e8 stato completamente consumato \u00e8 possibile arrivare a un\"interazione continente-continente\" chiamata collisione continentale che porta al processo di orogenesi, ossia alla creazione di una catena montuosa.\nLa cordigliera, associata all'arco vulcanico, che sorge parallelamente alla fossa oceanica (il pi\u00f9 importante caso naturale \u00e8 rappresentato dalle Ande) \u00e8 un bell'esempio di come il processo di orogenesi pu\u00f2 avere inizio gi\u00e0 prima della collisione continentale.\nUna volta che questa \u00e8 avvenuta, non essendoci sufficienti differenze di densit\u00e0 fra i due tipi di litosfere coinvolte e dato che entrambe sono troppo leggere per essere trascinate in profondit\u00e0 nel mantello, si ha che il moto convergente viene compensato prevalentemente da un ispessimento crostale che si manifesta in superficie con la formazione di una catena montuosa.\nLa placca che conteneva l'oceano comunque, per forza di cose, tender\u00e0 a scorrere sotto a quell'altra (contribuendo ampiamente all'ispessimento crostale). Inoltre se \u00e8 pur vero che la litosfera continentale non pu\u00f2 essere trascinata in profondit\u00e0 nel mantello in modo cos\u00ec massiccio come avviene per quella oceanica, \u00e8 anche vero che porzioni di rocce crostali, attraverso vari processi tettonici possono essere trascinate ad alte profondit\u00e0. Ormai da tempo \u00e8 assodato il fatto che anche porzioni di crosta continentale possono subdurre (come, ad esempio, i graniti eclogitici del monte Mucrone).\nL'oceano viene quindi quasi completamente trascinato in profondit\u00e0 nel mantello e di esso rimangono soltanto dei \"relitti\" sotto forma di porzioni di crosta oceanica (pi\u00f9 o meno deformate) intrappolate nella catena montuosa (sono chiamate ofioliti e il processo che le \"mette in posto\" \u00e8 chiamato obduzione), associate a successioni sedimentarie marine.\nL'esempio pi\u00f9 noto di questo tipo di orogenesi \u00e8 la formazione della catena montuosa dell'Himalaya, che si \u00e8 generata grazie alla spinta esercitata dal subcontinente indiano sul continente eurasiatico.\nSi pu\u00f2 pertanto comprendere per quale motivo rocce tipiche dei fondali marini sono riscontrabili anche in alta quota. Il fenomeno \u00e8 ancor pi\u00f9 evidente quando vengono reperiti, in zone montuose, fossili di esseri viventi, anche estinti, che provengono da antichi fondali marini oramai scomparsi."}
{"id": "78011", "revid": "1494169", "url": "https://it.wikipedia.org/wiki?curid=78011", "title": "Egina", "text": ""}
{"id": "78015", "revid": "2173259", "url": "https://it.wikipedia.org/wiki?curid=78015", "title": "Codifica Manchester", "text": "Nelle telecomunicazioni la codifica Manchester \u00e8 una forma di comunicazione dati nella quale ogni punto viene segnalato da una transizione. La codifica Manchester \u00e8 considerata una codifica auto-sincronizzante (non necessita di un segnale di sincronia esterno), il che significa che permette un'accurata sincronizzazione del flusso dati. Ogni bit viene trasmesso in un intervallo di tempo di bit predefinito. La codifica Manchester deve il suo nome al fatto che fu sviluppata come sistema per la memorizzazione sulle memorie a tamburo del Manchester Mark 1, sviluppato dall'Universit\u00e0 di Manchester.\nDescrizione.\nLa codifica Manchester fornisce un modo semplice per codificare sequenze binarie arbitrarie senza mai aver lunghi periodi di tempo privi di transizioni di clock, il che permette di prevenire la perdita della sincronizzazione del clock, oppure errori di bit causati da derive in bassa frequenza su collegamenti analogici poco equalizzati (vedi ones-density). Se trasmesso come segnale AC assicura che la componente DC del segnale codificato sia zero, prevenendo derive del livello di base del segnale ripetuto, e rendendolo facile da rigenerare. Comunque oggi esistono molte codifiche pi\u00f9 sofisticate che ottengono lo stesso risultato con minore sovraccarico di banda, e meno ambiguit\u00e0 di sincronizzazione nei casi patologici (vedi sotto).\nUno degli utilizzi pi\u00f9 noti della codifica Manchester \u00e8 sui segnali elettrici nelle reti locali Ethernet.\nLa codifica Manchester viene impiegata per la trasmissione dati su reti DALI (Digital Addressable Lighting Interface).\nCodifica Manchester come caso di Phase Shift Keying Binaria (BPSK).\nLa codifica Manchester si pu\u00f2 considerare come un caso speciale della Phase Shift Keying Binaria (BPSK), in cui il dato da trasmettere controlla la fase di un'onda quadra portante alla frequenza della velocit\u00e0 di trasmissione dati. Perci\u00f2 \u00e8 estremamente facile generare tale segnale in modo digitale.\nPer controllare la quantit\u00e0 di banda consumata, si pu\u00f2 impiegare un filtro per ridurre la banda fino ad 1 Hz per bit/secondo, senza perdere informazione durante la trasmissione. Comunque, per praticit\u00e0 (e per controllare al meglio la banda passante, specialmente su spettri radio affollati), la maggior parte dei modulatori BPSK scelgono una frequenza di portante molto superiore alla frequenza di trasmissione dati, ottenendo larghezze di banda pi\u00f9 strette e facili da filtrare. La propriet\u00e0 dell'1 Hz/(bit/secondo) \u00e8 comunque mantenuta.\nConvenzioni per la rappresentazione dei dati.\nCi sono due convenzioni opposte per la rappresentazione dei dati.\nLa prima fu inizialmente pubblicata da G. E. Thomas nel 1949 ed \u00e8 seguita da numerosi autori (ad es. Tanenbaum). Specifica che per un bit 0 i livelli di segnale saranno Basso-Alto (assumendo una codifica dei dati con l'ampiezza) - con un livello basso nella prima parte del periodo di bit, ed un livello alto nella seconda parte.\nPer un bit 1 i livelli di segnale saranno Alto-Basso.\nAnche la seconda convenzione \u00e8 seguita da molti autori (ad es. Stallings) come pure dallo standard IEEE 802.4.\nStabilisce che uno 0 logico sia rappresentato da una sequenza di segnale Alto-Basso ed un 1 logico da una sequenza di segnale Basso-Alto.\nUna conseguenza della transizione per ciascun bit \u00e8 che la necessit\u00e0 di larghezza di banda per segnali codificati Manchester \u00e8 doppia in confronto ad una comunicazione asincrona, e che lo spettro del segnale \u00e8 considerevolmente pi\u00f9 ampio. Nonostante la codifica Manchester sia una forma di comunicazione altamente affidabile, il requisito della larghezza di banda \u00e8 visto come uno svantaggio, e le comunicazioni pi\u00f9 moderne avvengono con protocolli con codici pi\u00f9 moderni che ottengono gli stessi risultati con una codifica pi\u00f9 rapida ed una richiesta di larghezza di banda minore.\nUna peculiarit\u00e0 della codifica Manchester \u00e8 la sincronizzazione del ricevitore col trasmettitore. A prima vista potrebbe sembrare che un errore di mezzo periodo di bit porterebbe ad una decodifica invertita dal lato del ricevitore, ma considerazioni ulteriori evidenziano che con alcune sequenze di dati specifiche questo causerebbe la violazione della codifica. L'hardware pu\u00f2 rilevare queste violazioni di codifica e di conseguenza sincronizzarsi accuratamente sulla corretta interpretazione dei dati.\nUna tecnica correlata \u00e8 la codifica Manchester differenziale.\nRiassumendo:\nAltri dati da Federal Standard 1037C, MIL-STD-188"}
{"id": "78017", "revid": "466539", "url": "https://it.wikipedia.org/wiki?curid=78017", "title": "Gaborone", "text": "Gaborone (inglese britannico: , inglese americano: , tswana: ) \u00e8 la capitale del Botswana. Ha una popolazione di abitanti (censimento 2011), circa il 10% della popolazione totale del Botswana, mentre la sua agglomerazione ospita 421.907 abitanti al censimento del 2011.\nQuasi la met\u00e0 dei cittadini del Botswana vive entro 100 chilometri da Gaborone.\nIl tasso di crescita della popolazione di Gaborone \u00e8 del 3,4%, il pi\u00f9 alto del paese.\nGaborone si trova tra le colline di Kgale e Oodi, vicino alla confluenza del fiume Notwane nel fiume Seshane nell'angolo sud-orientale del Botswana, e a 15\u00a0km dal confine sudafricano. La citt\u00e0 \u00e8 servita dall'Aeroporto Internazionale Sir Seretse Khama. \u00c8 un distretto amministrativo a s\u00e9 stante, ma \u00e8 la capitale del distretto sud-orientale circostante. La gente del posto spesso si riferisce alla citt\u00e0 come Gabs.\nLa citt\u00e0 di Gaborone prende il nome dal capo Gaborone della trib\u00f9 Tlokwa, che un tempo controllava la terra nelle vicinanze. Poich\u00e9 non aveva alcuna affiliazione tribale ed era vicino all'acqua dolce, la citt\u00e0 era stata progettata per essere la capitale a met\u00e0 degli anni '60, quando il protettorato del Bechuanaland divenne una nazione indipendente.\nIl centro della citt\u00e0 \u00e8 una lunga striscia di attivit\u00e0 commerciali, chiamata \"Main Mall\" con un'area a forma di semicerchio di uffici governativi a est. Gaborone \u00e8 una delle citt\u00e0 in pi\u00f9 rapida crescita al mondo, e questo ha creato problemi con l'edilizia abitativa e gli insediamenti illegali. Nel corso degli anni '80, la citt\u00e0 si \u00e8 anche occupata di scontrarsi dei conflitti che si riversano nel paese dal paese e dal Sudafrica.\n\u00c8 la capitale economica, oltrech\u00e9 sede del governo, di numerose societ\u00e0 e della Borsa di Botswana. \u00c8 anche sede della Southern African Development Community (SADC), una comunit\u00e0 economica regionale fondata nel 1980.\nSi parlano la Setswana (Tswana), l'inglese, il Kalanga ed il Kgalagadi.\nStoria.\nCi sono stati vari insediamenti lungo il fiume Notwane nel corso dei secoli. Nell'epoca storica pi\u00f9 recente i Tlokwa lasciarono le catene del Magaliesberg per stabilirsi nella zona intorno al 1880, e chiamarono l'insediamento Moshaweng.\nLa parola \"Gaborone\" significa letteralmente \"non si adatta male\" o \"non \u00e8 sconveniente\". La citt\u00e0 fu poi chiamata \"Gaberones\" dai primi coloni europei. Gaberones, un accorciamento di \"Gaborone's Village\", prese il nome dal capo Gaborone dei Tlokwa, secondo l'usanza di indicare le capitali tribali africane con il nome del capo trib\u00f9, il cui villaggio, oggi chiamato Tlokweng, era sull'altra sponda del fiume rispetto al quartier generale del governo coloniale. Nel 1890, Cecil John Rhodes scelse Gaberones per ospitare un fortino coloniale. Il forte fu il luogo in cui Rhodes pianific\u00f2 il Jameson Raid. La citt\u00e0 cambi\u00f2 il suo nome da Gaberones a Gaborone nel 1969.\nLa citt\u00e0 moderna \u00e8 stata fondata solo nel 1964, dopo la decisione di stabilire una capitale per il Botswana, che divenne un territorio autogovernato nel 1965, prima di diventare una repubblica indipendente nel settembre 1966.\nGaborone prese il posto di Mafeking come capitale del Protettorato del Bechuanaland nel 1965. Mafeking (oggi Mafikeng) era al di fuori del Protettorato del Bechuanaland, nella Provincia del Nordovest del Sudafrica, una strana sistemazione che risaliva all'inizio del periodo coloniale. Quando il protettorato divenne indipendente col nome di Botswana, necessitava di una capitale all'interno del suo territorio; inizialmente si era pensato che Lobatse potesse fungere da capitale, ma venne deciso che sarebbe stata troppo limitata. Allo scopo invece, sarebbe stata costruita una nuova citt\u00e0 capitale, adiacente a Gaberones, allora un piccolo insediamento amministrativo coloniale.\nLa citt\u00e0 \u00e8 stata scelta per la sua vicinanza a una fonte di acqua dolce, alla ferrovia per Pretoria, per la sua posizione centrale tra le trib\u00f9 locali, e perch\u00e9 non apparteneva a una delle popolazioni circostanti. La vecchia Gaberones divenne un sobborgo della nuova Gaborone, ed \u00e8 oggi nota come \"il Villaggio\". Il termine \"Gabs\" \u00e8 sopravvissuto come abbreviazione di Gaborone ed \u00e8 talvolta usato colloquialmente.\nLa citt\u00e0 \u00e8 stata progettata secondo gli schemi delle citt\u00e0 giardino, con numerose passerelle pedonali e spazi aperti. La costruzione di Gaborone inizi\u00f2 a met\u00e0 del 1964. Durante la costruzione della citt\u00e0, il presidente della Gaberones Township Authority, Geoffrey Cornish, ha paragonato la disposizione della citt\u00e0 ad un \"bicchiere di brandy\" con gli uffici governativi alla base del bicchiere e le imprese nel \"centro commerciale\", una striscia di terra che si estende dalla base. Il 30 settembre 1966, il Bechuanaland divenne l'undicesima dipendenza britannica in Africa a diventare indipendente. Il primo sindaco di Gaborone fu il reverendo Derek Jones.\nLa maggior parte della citt\u00e0 \u00e8 stata costruita in tre anni, come una piccola citt\u00e0 progettata per ospitare 20.000 persone, per poi svilupparsi - dopo l'indipendenza - in una citt\u00e0 moderna. Gli edifici nei primi anni di Gaborone includono industrie di assemblaggio, uffici governativi, una centrale elettrica, un ospedale, scuole, una stazione radio, una centrale telefonica, stazioni di polizia, un ufficio postale e pi\u00f9 di 1.000 case. Dato che la citt\u00e0 fu costruita cos\u00ec rapidamente ci fu un massiccio afflusso di lavoratori che costruirono quartieri illegali nella zona di sviluppo industriale, a sud della nuova citt\u00e0. Questi insediamenti sono stati chiamati Naledi, termine che significa letteralmente \"la stella\", ma pu\u00f2 anche voler dire \"sotto il cielo aperto\" o \"una comunit\u00e0 che si distingue da tutti gli altri\".\nNel 1971, a causa della crescita degli insediamenti illegali, il Consiglio comunale del Gaborone e il Ministero delle amministrazioni e delle terre locali esaminarono un'area chiamata Bontleng, che ospitava abitazioni a basso reddito. Tuttavia Naledi crebbe ancora, e la domanda di alloggi fu pi\u00f9 grande che mai. Nel 1973, la Botswana Housing Corporation (BHC) costru\u00ec una \"New Naledi\" dall'altra parte della strada rispetto alla \"Old Naledi\". I residenti della vecchia Naledi sarebbero stati trasferiti a New Naledi. Tuttavia, la domanda di alloggi \u00e8 aumentata ancora; inoltre, i residenti che si trasferirono a New Naledi non furono contenti delle nuove case. Il problema fu risolto nel 1975 quando Sir Seretse Khama, presidente del Botswana, riorganizz\u00f2 Naledi, trasformandola da zona industriale ad area abitativa per famiglie a basso reddito.\nDopo le elezioni generali del 1994 a Gaborone scoppiarono delle rivolte, a causa dell'elevata disoccupazione e di altre questioni. Oggi Gaborone sta crescendo molto rapidamente. Nel 1964, Gaborone aveva solo 3.855 residenti; sette anni dopo, la citt\u00e0 ne aveva quasi 18.000. La citt\u00e0 originariamente aveva pianificato 20.000 cittadini, ma nel 1992 aveva 138.000 abitanti. Questo ha portato a molti insediamenti abusivi su terreni non sviluppati. L'ex sindaco Veronica Lesole ha dichiarato che i problemi di sviluppo di Gaborone sono stati causati dagli errori degli urbanisti che l'hanno progettata.\nReligioni.\nI luoghi di culto sono prevalentemente cristiani: Chiesa evangelica luterana in Botswana (Federazione Luterana Mondiale), Assemblee di Dio, Chiesa Internazionale di Santit\u00e0 Pentecostale, Ambasciata di Cristo, Diocesi Cattolica Romana di Gaborone (Chiesa cattolica).\nGeografia fisica.\nGaborone si trova a 24\u00b038'47\"S e 25\u00b054'44\"E, ed \u00e8 situata tra Kgale e Oodi Hills, sulle sponde del fiume Notwane, nell'angolo sud-est del Botswana a 15 chilometri dal confine con il Sudafrica, ad un'altezza di 1,010 metri sul livello del mare.\nLa periferia di Gaborone include Broadhurst, Gaborone West, The Village, Naledi, e New Canada. Il benestante sobborgo di Phakalane, si trova 25\u00a0km a nord dei confini cittadini.\n\u00c8 circondata dalle seguenti citt\u00e0: Ramotswa a sud-est, Mogoditshane a nord-est, Mochudi ad est e Tlokweng dall'altra parte del fiume; queste sono, prevalentemente, citt\u00e0 dove risiedono lavoratori pendolari.\nClima.\nGaborone ha un clima caldo semi-arido, e la maggior parte dell'anno, \u00e8 molto soleggiato. Le estati sono solitamente calde. Le notti sono fresche. Le temperature pi\u00f9 calde sono di solito nel mese di ottobre, proprio prima che inizi la pioggia. \nCi sono in media settantaquattro giorni all'anno con temperature superiori a 32 gradi centigradi, 196 giorni all'anno con temperature superiori a 26 gradi centigradi, 51 giorni all'anno con temperature al di sotto dei 7 gradi centigradi.\nIl picco medio del punto di rugiada si raggiunge intorno a gennaio e febbraio, a 16 gradi centigradi, e raggiunge i livelli pi\u00f9 bassi nel mese di luglio, con 2 gradi centigradi. Il punto medio di rugiada in un dato anno \u00e8 di 10 gradi centigradi.\nLe precipitazioni a Gaborone sono scarse e irregolari. La maggior parte delle precipitazioni nel Gaborone cade durante i mesi estivi, tra ottobre e aprile. Ci sono in media quaranta giorni di temporali all'anno, la maggior parte dei quali si verificano durante i mesi estivi, e quattro giorni di nebbia, di solito accadendo durante i mesi invernali.\nGaborone \u00e8 stata colpita da tre inondazioni, nel 2000, nel 2001, e nel 2006.\nL'umidit\u00e0 pi\u00f9 alta si verifica nel mese di giugno al 90%, mentre l'umidit\u00e0 pi\u00f9 bassa \u00e8 nel mese di settembre al 28%.\nL'irradiazione solare va da 4,1 kWh/m2/giorno di giugno a 7,3 kWh/m2/giorno di dicembre.\n\u00c8 pi\u00f9 ventoso da settembre a novembre a 14 chilometri all'ora (8,7\u00a0mph), ed \u00e8 pi\u00f9 calmo da maggio ad agosto a 8 chilometri all'ora (5,0\u00a0mph). La velocit\u00e0 media del vento in un dato anno \u00e8 di 12 chilometri all'ora (7,5\u00a0mph).\nEconomia.\nGaborone \u00e8 il centro economico nazionale. Importanti istituzioni finanziarie come Bank of Botswana, Bank Gaborone, BancABC, e il Botswana Stock Exchange hanno sede nel centro cittadino, cos\u00ec come i vari quartier generale di aziende come Air Botswana, Consumer Watchdog, Botswana Telecommunications Corporation (BTC) e Debswana, azienda attiva nel settore minerario e di estrazione dei diamanti, la cui propriet\u00e0 \u00e8 suddivisa tra il governo del Botswana e la De Beers. L'espansione industriale \u00e8 stata guidata dalle vicine miniere di manganese e amianto.\nNumerose societ\u00e0 internazionali hanno investito in citt\u00e0: Hyundai, IBM, Daewoo, Owens-Corning, Siemens.\nOrapa House, di propriet\u00e0 della Debswana, \u00e8 il luogo dove i diamanti, estratti dalla stessa societ\u00e0, sono ordinati e valutati. La Southern African Development Community (SADC) ha stabilito la sua sede a Gaborone; l'organizzazione venne costituita nel 1980 per aumentare la cooperazione economica tra i suoi membri e ridurre la dipendenza dal Sudafrica. Gaborone \u00e8 anche la sede dell'Universit\u00e0 del Botswana.\nNel centro della citt\u00e0 si trova il centro commerciale, il centro finanziario e turistico di Gaborone. Il centro commerciale ospita numerose banche e centri commerciali. All'estremit\u00e0 orientale del centro commerciale, si pu\u00f2 trovare il Centro Civico insieme all'Arco di Pula che commemora l'indipendenza del Botswana. La Borsa di Botswana, il Museo Nazionale e la Galleria d'Arte e il campus principale dell'Universit\u00e0 del Botswana si trovano anche vicino al centro commerciale. A ovest del centro commerciale si trova l'enclave del governo. In questa zona ci sono gli edifici governativi, l'Assemblea Nazionale del Botswana e gli Archivi Nazionali.\nOrapa House, di propriet\u00e0 di Debswana, \u00e8 il luogo dove i diamanti estratti da Debswana sono ordinati e valorizzati. Ha uno stile di architettura unico che permette la quantit\u00e0 ottimale di luce solare indiretta per brillare attraverso le finestre al fine di ordinare con precisione i diamanti.\nUn Diamond Technology Park \u00e8 stato recentemente aperto, questo \u00e8 come parte della visione del governo del Botswana per la creazione di un'industria dei diamanti a valle. Le aziende che si occupano di diamanti hanno stabilito le loro attivit\u00e0 locali nel parco.\nLa Conferenza sulle risorse del Botswana si tiene ogni anno presso il Centro internazionale per conferenze Gaborone.\nGran parte del cibo per Gaborone proviene dal nord della citt\u00e0, con alcune fattorie su scala pi\u00f9 piccola all'estremit\u00e0 meridionale.\nIl tasso di disoccupazione nel Gaborone \u00e8 dell'11,7% a partire dal 2008.\nSanit\u00e0.\nLa Croce Rossa del Botswana, fondata nel 1968, ha sede a Gaborone. Il Princess Marina Hospital \u00e8 il principale ospedale di riferimento di Gaborone e attualmente ospita 500 posti letto.\nL'Associazione cancro del Botswana \u00e8 un'organizzazione non governativa volontaria istituita come trust nel 1998. L'associazione \u00e8 un fornitore leader di servizi nell'integrazione dei servizi esistenti attraverso la fornitura di programmi di prevenzione del cancro e di promozione della salute, facilitando l'accesso ai servizi sanitari per i pazienti oncologici e offrendo supporto e consulenza a coloro che Interessati.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Sir Seretse Khama, che si trova 25 chilometri a nord della citt\u00e0. Dal 2018 ha voli per Citt\u00e0 del Capo, Johannesburg, Durban, Addis Abeba e varie destinazioni nazionali. \u00c8 la sede dell'Air Botswana, la compagnia aerea nazionale del Botswana.\nNel 2008, l'Aeroporto Internazionale di Sir Seretse Khama ha gestito 15.844 movimenti aerei. Il traffico aereo in Gaborone \u00e8 diminuito dal 2006. Tuttavia, Gaborone ha il maggior traffico di passeggeri aerei, rappresentando il 51,6% di tutti i movimenti passeggeri in Botswana. Il terminal dell'aeroporto internazionale di Gaborone \u00e8 stato ricostruito nel 2010.\nLa Botswana Railways gestisce una linea che va da Citt\u00e0 del Capo ad Harare via Bulawayo. La stazione ferroviaria di Gaborone si trova a sud della Parliament House nel centro della citt\u00e0. La linea si ferma nelle seguenti citt\u00e0 del Botswana e nei pressi di Ramatlabama: Ramatlabama al confine con il Sudafrica, Lobatse, Gaborone, Palapye, Serule, Francistown, Ramokgwebana e Plumtree. La linea divenne una linea cargo solo il 1\u00ba aprile 2009, ma i servizi passeggeri ripresero all'inizio del 2016.\nAutostrade dentro e intorno a Gaborone includono la Trans-Kalahari Highway, A1 Highway, e la Cairo-Cape Town Highway. Ci sono cinque strade principali in Gaborone che vanno a Lobatse, Kanye, Molepolole, Francistown via Mochudi, e Tlokweng.\nIl trasporto pubblico in citt\u00e0 \u00e8 generalmente affidabile, rispetto alle principali citt\u00e0 africane. Vi sono Kombis (piccoli furgoni) e taxi. Gli autobus servono villaggi circostanti e altre citt\u00e0 del Botswana.\nGaborone rappresenta il 46,5% del totale dei veicoli privati del Botswana.\nParchi ed infrastrutture del verde.\nLa diga di Gaborone si trova a sud del Gaborone lungo la strada Gaborone-Lobatse, e fornisce acqua sia per Gaborone che per Lobatse.\nSta anche iniziando ad essere commercializzato come area ricreativa. L'estremit\u00e0 settentrionale del serbatoio \u00e8 prevista per diventare un luogo di intrattenimento chiamato The Waterfront. C'\u00e8 uno yacht club, chiamato Gaborone Yacht Club, anche sul lato nord del lago. L'estremit\u00e0 meridionale ospita il Kalahari Fishing Club e una nuova struttura pubblica chiamata City Scapes. City Scapes contiene parchi, parchi giochi e strutture per la nautica. La diga \u00e8 popolare tra i birdwatcher, i windsurfisti e i pescatori. Tuttavia, non c'\u00e8 nuoto a causa della presenza di coccodrilli e bilharzias parassiti.\nIl Gaborone Game Reserve \u00e8 un parco di 600 ettari (1.500 acri) a est della citt\u00e0 su Limpopo Drive. La riserva \u00e8 stata costruita nel 1988 ed \u00e8 ora la terza pi\u00f9 trafficata del Botswana. Nel parco CI sono impala, kudu, struzzi, gnu, zebre, gemsbok, bushbuck, springbok, duiker, eland comune e facoceri comuni. Il parco \u00e8 una destinazione per il birdwatching. Gli uccelli nella sezione paludosa del parco includono aquile di serpente, boubou, gallinuole, martin pescatori e calabroni.\nParco giochi della comunit\u00e0 Somarelang Tikologo\nIl kgale Hill si trova a poche centinaia di metri dalla citt\u00e0. La collina \u00e8 soprannominata il Gigante Addormentato ed \u00e8 di 1.287 metri. Ci sono tre diversi percorsi per raggiungere la cima, di solito prendendo due ore.\nLa Riserva Naturale di Mokolodi \u00e8 una riserva di 30 chilometri quadrati creata nel 1994. Si trova 12 chilometri a sud del Gaborone. Nel parco si trovano molte specie diverse di animali come facoceri comuni, steenbok, kudu, zebre, giraffe, eland comuni, struzzi, ippopotami e rinoceronti. Il parco aiuta con progetti di fauna selvatica in Botswana che includono: la reintroduzione del rinoceronte bianco e il trasferimento di ghepardi \"problematici\". Mokolodi possiede anche il Centro Educativo, che insegna ai bambini i progetti di conservazione.\nSomarelang Tikologo (Environment Watch Botswana) \u00e8 una ONG ambientale con sede a membri ospitata all'interno di un parco ecologico nel cuore del Gaborone. L'obiettivo dell'organizzazione \u00e8 promuovere una protezione ambientale sostenibile educando, dimostrando e incoraggiando le migliori pratiche nella pianificazione ambientale, nella conservazione delle risorse e nella gestione dei rifiuti in Botswana. Il parco \u00e8 stato inaugurato ufficialmente dal Ministro dell'Ambiente, della Fauna selvatica e del Turismo del Botswana, Onkokame kitso Mokaila il 27 febbraio 2009. Il parco contiene un parco giochi per i bambini su cui giocare per tutto il giorno, un giardino biologico comunitario, un centro di riconsegna del riciclaggio e un negozio dove i visitatori possono acquistare prodotti realizzati con materiale riciclato.\nIstruzione.\nIl 70,9% della popolazione di Gaborone ha ottenuto almeno un'istruzione di livello secondario, mentre il 2,6% della popolazione di Gaborone non ha mai frequentato la scuola.\nGaborone ha molte scuole primarie e secondarie, sia pubbliche che private. Questi includono la Westwood International School, la Maru-a-Pula School, il St. Joseph's College, Kgale,[68] la Legae Academy, la Northside Primary School, la Thornhill Primary School e la Hillcrest International School. Diciassette delle sessanta scuole private in Botswana si trovano a Gaborone.\nAdministration Building, Universit\u00e0 del Botswana\nIl campus principale dell'Universit\u00e0 del Botswana (che \u00e8 stata fondata nel 1982)si trova nella parte orientale della citt\u00e0.\nInoltre ci sono altre universit\u00e0 o istituti di istruzione superiore che si rivolgono a studi e istruzioni specializzati: Limkokwing University of Creative Technology (che ha anche un campus a Gaborone); il Botswana Accountancy College (che si rivolge sia agli studenti di contabilit\u00e0 che a quelli IT); Collegio Tecnico Gaborone; Boitekanelo College; Botho University (che offre corsi che vanno dall'informatica, contabilit\u00e0 e finanza, business, ingegneria e gestione delle informazioni sanitarie); e l'Universit\u00e0 di Aquisina dell'Agricoltura e delle Risorse Naturali, situata a circa 15 chilometri dal centro della citt\u00e0. [71]\nInoltre, nel 2006, il Gaborone Universal College of Law, ha aperto il suo campus principale a Gaborone, con il suo primo gruppo di studenti laureati nel 2010.\nVita culturale.\nIl National Museum and Art Gallery si trova a nord-ovest del Mall lungo Independence Road. Il museo \u00e8 stato inaugurato nel 1968. Sono esposte opere di artigianato tradizionale ed opere d'arte di artisti locali. Il museo ospita dipinti originali di Thomas Baines e Lucas Sithole. Le mostre includono Artisti in Botswana, Concorso d'Arte per bambini e Thapong International. All'esterno del museo, ci sono varie forme di trasporto come carri, slitte e bakkies (pickup camion). C'\u00e8 anche una mostra sulla San, i primi abitanti dell'Africa meridionale. Il museo ha aperto un giardino botanico di 3,6 ettari il 2 novembre 2007. Il giardino \u00e8 stato costruito per proteggere la vita vegetale indigena del Botswana, e il 90% delle sue specie vegetali totali sono piante autoctone del Botswana.\nL'introduzione del ministero dello sport giovanile e della cultura ha immensamente contribuito alla crescita delle arti e della cultura, con pochi elementi di cultura utilizzati per creare una vita per i giovani, il ministero acquista gli ornamenti e i manufatti progettati localmente.\nIl Maitisong Festival \u00e8 stato avviato nel 1987 e si svolge ogni anno per sette giorni l'ultima settimana di marzo o la prima settimana di aprile. Il festival ospita concerti all'aperto, spettacoli teatrali e film in vari luoghi della citt\u00e0.\n\"My African Dream\" \u00e8 un concorso di arti performative che si tiene ogni anno presso il Gaborone International Convention Center. Lo spettacolo presenta molti ballerini e musicisti kwaito.\nLa serie di libri The No.1 Ladies' Detective Agency, scritta dallo scrittore scozzese Alexander McCall Smith, \u00e8 ambientata a Gaborone. I libri seguono Precious Ramotswe, la prima detective privata donna in Botswana, e i misteri che lei risolve.\nMedia.\nI giornali pubblicati sono il Mmegi, The Botswana Gazette e The Voice.\nLa stazione radio Yarona FM trasmette da Gaborone; la sua frequenza in Gaborone \u00e8 106.6 FM. Un'altra piccola stazione radio locale a Gaborone \u00e8 Gabz FM. [49]\nPrima del 2000, i residenti di Gaborone hanno ricevuto programmi televisivi dalla BOP TV di Mahikeng tramite un trasmettitore ripetuto sulla cima di Kgale Hill. Oggi, la Gaborone Broadcasting Company e il Botswana TV forniscono programmi televisivi per Gaborone. Il 78,7% delle famiglie di Gaborone dispone di una televisione funzionante.\nIl 93,7% delle famiglie di Gaborone ha un cellulare.\nSport.\nCi sono diversi stadi di calcio (SSKB Stadium, Mochudi Stadium, e Botswana National Stadium) situati dentro e intorno al Gaborone, che ospitano squadre di calcio: Botswana Defence Force XI, Gaborone United, Police XI, Township Rollers e Uniao Flamengo Santos FC, che ha sede nella vicina Gabane; tutti giocano nella Botswana Premier League.\nLa squadra nazionale di calcio del Botswana gioca nello Stadio Nazionale, ma non si \u00e8 mai qualificata per la Coppa del Mondo FIFA, anche se si \u00e8 qualificata per la Coppa d'Africa, tenutasi in Gabon nel gennaio 2012.\nLa Botswana Cricket Association, l'organo che governa il cricket in Botswana, ha sede a Gaborone.\nLa Maratona Steinmetz Gaborone, la seconda maratona in Botswana, si \u00e8 svolta per la prima volta il 18 aprile 2010. Il percorso \u00e8 iniziato presso la Phakalane Golf Estate a Phakalane, a nord della citt\u00e0, e ha attraversato Gaborone, passando per il National Assembly Building. La maratona, che \u00e8 stata cancellata nel 2011, si \u00e8 tenuta ogni anno a partire dal 2012.\nStrutture di governo.\nGaborone \u00e8 governata dal Consiglio Comunale.\nGaborone \u00e8 il centro politico del Botswana. La maggior parte degli edifici governativi si trovano ad ovest del centro commerciale principale in una zona chiamata Enclave governativa. L'Assemblea Nazionale del Botswana, il Ntlo ya Dikgosi, gli Archivi Nazionali, il Dipartimento delle tasse e del Procuratore Generale Chambers Building, e il Ministero della Salute.\nVicino all'ingresso dell'edificio del parlamento, c'\u00e8 una statua di Sir Seretse Khama, primo presidente del Botswana e un memoriale dedicato ai trecento Batswana uccisi dal 1939 al 1945."}
{"id": "78019", "revid": "181699", "url": "https://it.wikipedia.org/wiki?curid=78019", "title": "Ouagadougou", "text": "Ouagadougou (IPA: ) \u00e8 la capitale del Burkina Faso ed il centro amministrativo, culturale ed economico della nazione. \u00c8 anche la citt\u00e0 pi\u00f9 grande del Paese, con una popolazione di 2.200.000 persone nel 2015.\nLe industrie primarie di Ouagadougou sono l'industria alimentare e tessile. La citt\u00e0 \u00e8 servita da un aeroporto internazionale ed \u00e8 collegata da una ferrovia ad Abidjan in Costa d'Avorio. Non c'\u00e8 nessun servizio ferroviario per Kaya. Ci sono diverse autostrade che collegano la citt\u00e0 con Niamey, in Niger, il sud con il Ghana e il sud-ovest con la Costa d'Avorio. Ad Ouagadougou c'\u00e8 uno dei mercati pi\u00f9 grandi dell'Africa occidentale, che \u00e8 bruciato nel 2003 e da allora \u00e8 stato riaperto con strutture migliori per prevenire altri possibili incendi. Altre attrazioni includono il Museo Nazionale del Burkina Faso, il Palazzo Moro-Naba (sede della Cerimonia Moro-Naba), il Museo Nazionale della Musica e diversi mercati artigianali.\nStoria.\nFondata nell'XI secolo, il suo nome - spesso abbreviato in \"Ouaga\" - risale al XV secolo: all'epoca, l'area era popolata da due etnie differenti, gli Yonyonse ed i Ninsi, costantemente in lotta tra loro. Nel 1441 Wubri, condottiero Yonyonse e una delle principali figure della storia del Burkina Faso, condusse la sua etnia alla vittoria e mut\u00f2 il nome del luogo da \u201cKumbee-Tenga\u201d (nome attribuito dai Ninsi) a \u201cWogodogo\u201d, che significava \"il luogo dove le persone ottengono onore e rispetto\".\nCapitale dell'Impero Mossi, a seguito della conquista francese dell'area nel 1896 entr\u00f2 a far parte della colonia dell'Alto Volta e ne divenne capitale nel 1919; in quest'occasione si mut\u00f2 il nome della citt\u00e0 da Kombemtinga a Ouagadougou, che deriva da una deformazione di \"Wogodogo\" e rispetta l'ortografia e la pronuncia francese. Ouagadougou divenne nel 1960 la capitale dell'indipendente Alto Volta, ribattezzato Burkina Faso nel 1984.\nAttacco di AQIM e Al-Mourabitoun nel 2016.\nIl 15 gennaio 2016, uomini armati di armi pesanti hanno attaccato il ristorante Cappuccino e lo Splendid Hotel nel cuore di Ouagadougou. 28 persone furono uccise, mentre almeno 56 furono feriti; dopo un contrattacco governativo, sono stati liberati in totale 176 ostaggi la mattina successiva all'attacco iniziale. Sono stati anche uccisi tre terroristi.\nPosizione e clima.\nLa citt\u00e0 \u00e8 collocata approssimativamente nel centro del paese (12,4\u00b0 N 1,5\u00b0 O). Il clima \u00e8 piuttosto caldo, come nel resto dell'area sudanese-sahariana: le precipitazioni annuali sono di 788\u00a0mm annui, si distinguono la stagione delle piogge (da maggio ad ottobre) con una temperatura media di 30\u00a0\u00b0C, la stagione fredda (dicembre e gennaio) con una temperatura media di 19\u00a0\u00b0C e la stagione calda (aprile e maggio), in cui si raggiungono anche i 40\u00a0\u00b0C. I venti principali che interessano Ouagadougou sono l'\"harmattan, \"un vento secco di origine desertica, ed il monsone.\nOrdinamento e popolazione.\nSi \u00e8 sviluppata attorno al palazzo imperiale di Mogho Naaba ed \u00e8 diventata un centro urbano rilevante proprio grazie alla presenza coloniale.\nL'organizzazione amministrativa del dipartimento di Ouagadougou \u00e8 diversa da quella di tutti gli altri, ad esclusione del distretto di Bobo-Dioulasso, secondo del Paese per popolazione: esiste infatti un'ulteriore suddivisione amministrativa in 5 distretti (in francese \"arrondissement\"), ognuno dei quali ha un proprio sindaco ed un proprio consiglio che lo amministra.\nEconomia.\nLa moneta ufficiale del Burkina Faso \u00e8 il Franco CFA. Dispone di un aeroporto internazionale, una tratta ferroviaria la collega ad Abidjan nella Costa d'Avorio e un'altra a Kaya nel nord del paese. Infine una strada la collega a Niamey, nel Niger. I mezzi di trasporto pi\u00f9 diffusi in citt\u00e0 sono le motociclette e le biciclette, anche se negli ultimi anni \u00e8 cresciuto il numero delle automobili; nelle ore di punta il traffico \u00e8 molto intenso. Ouagadougou possiede un'industria limitata, principalmente nel settore alimentare e tessile, e vi si svolgono il Gran mercato di Ouagadougou, uno dei pi\u00f9 grandi dell'Africa occidentale, ed un festival biennale dell'artigianato, che sostiene di essere il pi\u00f9 importante dell'Africa. Il settore alberghiero e della ristorazione \u00e8 stato recentemente sviluppato ed ora sono presenti anche alberghi di lusso. In citt\u00e0 ci sono due ospedali nazionali, il Centro ospedaliero nazionale Yalgado Ouedraogo (CHNYO) e il Centro ospedaliero nazionale pediatrico Charles De Gaulle (CHNP-CDG), e numerose altre infrastrutture sanitarie. Nella popolazione la medicina tradizionale gode ancora di notevole fiducia.\nStrutture.\nLa citt\u00e0 possiede pochi edifici moderni importanti, ad eccezione della sede della West African Central Bank, e la vecchia Moschea centrale resta uno degli edifici pi\u00f9 alti e significativi. Altre attrazioni comprendono il Museo nazionale del Burkina Faso, il Palazzo Moro-Naba e diversi mercatini di artigianato, oltre alla Cattedrale di Ouagadougou ed alla Maison du Peuple.\nNella citt\u00e0 si trovano alcuni parchi. Il principale \u00e8 il parco Bangr-Weoogo, bosco un tempo considerato sacro e sede di riti iniziatici; con l'arrivo dei colonizzatori ha perso tali valenze ed \u00e8 stato riconosciuto e tutelato come parco urbano (1932-1936), nel 1985 sono state rinnovate la sua conformazione e le sue finalit\u00e0 e nel 2001 il bosco ha assunto la denominazione di \"Parco urbano Brang-Weoogo\u201d, che significa \"bosco della conoscenza\". Il parco si estende per circa 263 ettari. Il parco denominato \"L'Unit\u00e9 Pedagogique\u201d \u00e8 un giardino botanico di 8 ettari popolato da animali in semilibert\u00e0; un museo al suo interno illustra la storia nazionale. Il Giardino dell'amicizia Ouaga-Loudun \u00e8 un altro spazio verde, rinnovato nel 1996 e legato al gemellaggio tra Ouagadougou and Loudun (Francia), collocato nel centro della citt\u00e0 vicino alla Piazza delle Nazioni Unite.\nLa Piazza della grande Lione e la statua di un leone rampante collocatavi testimoniano i legami con Lione. Di fronte alla stazione ferroviaria si trova il monumento chiamato \u201cNaba Koom\u201d, una statua alta 6\u00a0m raffigurante una donna. A 30\u00a0km dalla citt\u00e0 in direzione orientale si trovano il Parco di Ziniare e \u201cLaongo\u201d, dove blocchi di granito lavorati da numerosi scultori testimoniano i legami che legano artisti internazionali a Ouagadougou. A 55\u00a0km a Nord-Ovest dal centro cittadino il Museo Manega espone tutti gli strumenti musicali del Burkina Faso.\nLingua e cultura.\nLa lingua ufficiale \u00e8 il francese e le principali lingue locali sono More, Djula e Fulfulde; dal 1994 l'insegnamento del francese si affianca a quello di una lingua locale. Il tasso di scolarizzazione e di alfabetizzazione non \u00e8 molto alto. L'Universit\u00e0 di Ouagadougou, fondata nel 1974 e a carattere pubblico, \u00e8 stata la prima istituzione di istruzione superiore del Burkina Faso.\nNegli ultimi anni le autorit\u00e0 hanno investito sulle comunicazioni ed i media per favorire lo sviluppo e sensibilizzare la popolazione per favorire il rispetto di norme igieniche e sradicare criminalit\u00e0, prostituzione e analfabetismo. Ouagadougou costituisce un centro culturale grazie al SIAO (fiera internazionale di arte ed artigianato), al FESPACO, festival panafricano di cinema e televisione, e ad alcune altre rassegne organizzate dalla municipalit\u00e0 (FESPAM, FITMO e FESTIVO). Sono presenti molti cinema, oltre a night club e centri culturali francesi, americani e Zaka."}
{"id": "78022", "revid": "1543377", "url": "https://it.wikipedia.org/wiki?curid=78022", "title": "Bujumbura", "text": "Bujumbura \u00e8 una citt\u00e0 del Burundi, capitale della Provincia di Bujumbura Mairie. La citt\u00e0 \u00e8 situata sul Lago Tanganica ed \u00e8 la pi\u00f9 grande citt\u00e0 del paese, nonch\u00e9 il suo centro economico e delle comunicazioni; la popolazione ammonta a circa un milione di abitanti. L'industria produce cemento, tessuti e sapone. Bujumbura \u00e8 il porto principale del Burundi e imbarca la maggior parte del principale prodotto da esportazione della nazione, il caff\u00e8, oltre a cotone, pelli e minerale di stagno.\n\u00c8 stata la capitale del paese fino al 24 dicembre 2018, quando \u00e8 stata spostata a Gitega.\nStoria.\nBujumbura crebbe dalla dimensione di piccolo villaggio, dopo di che divenne un insediamento militare dell'Africa Orientale Tedesca nel 1889. Dopo la prima guerra mondiale divenne il centro amministrativo del mandato belga della Societ\u00e0 delle Nazioni del Ruanda-Urundi. Il nome della citt\u00e0 venne cambiato da Usumbura a Bujumbura quando il Burundi divenne indipendente nel 1962. Dall'indipendenza, Bujumbura \u00e8 stata scena di frequenti combattimenti tra i due principali gruppi etnici del paese, con le milizie hutu che si oppongono all'esercito del Burundi dominato dai tutsi.\nInfrastrutture e trasporti.\nAir Burundi, la compagnia aerea nazionale del Burundi attiva dal 1971 al 2009, aveva la sua sede a Bujumbura.\nEducazione.\nLa citt\u00e0 \u00e8 sede dell'Universit\u00e0 del Burundi."}
{"id": "78023", "revid": "1632387", "url": "https://it.wikipedia.org/wiki?curid=78023", "title": "Yaound\u00e9", "text": "Yaound\u00e9 (pron. \"ia-un-d\u00e9\"; \"Jaunde\" in tedesco; nome italiano Iaund\u00e8; spesso chiamata in dialetto Beti \"\u00abla citt\u00e0 dei sette colli\u00bb\") \u00e8 la capitale del Camerun e, con una popolazione stimata di 1.676.588 abitanti (2008), la seconda citt\u00e0 pi\u00f9 importante del paese sia sotto il profilo demografico che economico (dopo Douala). L'area metropolitana di Yaound\u00e9 fa 4 164 000 abitanti al 2021.\nGeografia fisica.\nTerritorio.\nYaound\u00e9 \u00e8 situata su un altopiano nella parte meridionale del paese, ad una quota variabile tra 720 e 800 metri sul livello del mare. Non lontano, a settentrione della citt\u00e0, si ergono i monti \"Mbam Minkom\" (1.295 m) e il monte \"Nkolodom\" (1.221 m), mentre a sudest si eleva il monte \"Eloumden\" (1.159 m). Numerosi torrenti e fiumi di mediocre portata (fra cui il \"Mfoundi\", il \"Biem\u00e9\" e il \"Mefou\") attraversano la citt\u00e0 o passano nelle sue immediate vicinanze. Non lontano dal centro di Yaound\u00e9 si estende anche un lago di modeste dimensioni (\"Lac central\"). Come accade in altre metropoli africane, i quartieri pi\u00f9 periferici, costruiti senza seguire un preciso piano regolatore, penetrano nelle savane e nelle boscaglie che circondano la citt\u00e0.\nClima.\nIl clima di Yaound\u00e9 \u00e8 di tipo tropicale della savana (Aw secondo la classificazione dei climi di K\u00f6ppen), mitigato dall'altezza della citt\u00e0 (oltre 700 m s.l.m.) e contraddistinto da temperature elevate ma non tanto quanto quelle che si registrano nei bassopiani.\nLa temperatura media annua si aggira attorno ai 23\u00a0\u00b0C e presenta delle variazioni termiche stagionali modeste (la temperatura media del mese pi\u00f9 caldo, febbraio, \u00e8 di 24,4\u00a0\u00b0C, mentre quella dei mesi pi\u00f9 freddi, luglio e agosto, \u00e8 di 22,1\u00a0\u00b0C).\nLe precipitazioni sono discretamente abbondanti (circa 1.600\u00a0mm su base annua), con un regime pluviometrico che vede massimi precipitativi nei periodi marzo-giugno e settembre-novembre (in corrispondenza del passaggio della ITCZ). e due minimi annui, uno piuttosto marcato nei tre mesi invernali (dicembre-febbraio) e un secondo, meno marcato, in luglio e agosto.\nStoria.\nYaound\u00e9 venne fondata il 30 novembre 1889 da alcuni colonizzatori tedeschi e si svilupp\u00f2 negli anni successivi grazie alla presenza in zona di un gruppo di commercianti provenienti dalla Germania e attratti dai lauti guadagni legati all'esportazione dell'avorio.\nLa cittadina, alla vigilia della prima guerra mondiale, aveva tuttavia dimensioni molto modeste, non raggiungendo neppure i 10.000 abitanti. A seguito degli accordi di pace di Parigi Yaond\u00e9 pass\u00f2, con la maggior parte del Camerun, dalla Germania alla Francia sotto forma di Mandato (la parte sud occidentale della colonia fu assegnata invece alla Gran Bretagna).\nNel 1922 divenne capitale del Camerun francese, rango che conserv\u00f2 dopo l'indipendenza del paese (1960) e dopo l'unione, in un solo Stato, di questo con la parte meridionale dell'ex Camerun britannico (1961).\nSociet\u00e0.\nEvoluzione demografica.\nModesto centro coloniale di poche migliaia di abitanti durante la dominazione tedesca, conclusasi formalmente nel 1920, Yaound\u00e9 inizi\u00f2 ad acquistare connotazioni propriamente urbane solo dopo essere divenuta, nel 1922, capitale del Mandato francese del Camerun. Fra gli anni venti e trenta del Novecento la citt\u00e0 conobbe un tasso di sviluppo moderato che la port\u00f2 a raggiungere, nel 1938, alla vigilia della II guerra mondiale, i 25.000 abitanti. Nella seconda met\u00e0 degli anni cinquanta del Novecento, con la crisi della produzione del cacao e del porto di Douala, Yaound\u00e9 inizi\u00f2 ad espandersi con maggiore rapidit\u00e0, raggiungendo nel 1961, un anno dopo l'indipendenza del Camerun, i 58.000 abitanti. Secondo i dati del censimento del 1976 la citt\u00e0 aveva superato i 313.000 abitanti che si raddoppiarono una decina di anni pi\u00f9 tardi (649.000 circa al censimento del 1987). Secondo le ultime stime (2008) la popolazione di Yaound\u00e9 ascende attualmente a 1.676.588 unit\u00e0.\nEconomia.\nLe industrie comprendono sigarette, prodotti caseari, manufatti in argilla e in vetro e legname. Yaound\u00e9 \u00e8 un centro regionale per caff\u00e8, cacao, copra, canna da zucchero e gomma.\nIl 20 luglio 1963 vi \u00e8 stata firmata la Convenzione di Yaound\u00e9 tra i Paesi della CEE e quelli della SAMA.\nCultura.\nLa citt\u00e0 \u00e8 sede dell'Universit\u00e0 di Yaound\u00e9. Le lingue ufficiali del Cameron sono l'inglese, il francese ed almeno 24 gruppi linguistici africani parlati regolarmente. La religione pi\u00f9 diffusa \u00e8 il Cristianesimo (70%), seguita dall'Islam (21%) e da un sistema di credenze arcaiche autoctone e millenarie (6%).\nAmministrazione.\nLa citt\u00e0 \u00e8 anche il capoluogo del dipartimento di Mfoundi e della regione del Centro; \u00e8 suddivisa in 6 \"arrondissment\", contraddistinti da un numero progressivo."}
{"id": "78025", "revid": "767487", "url": "https://it.wikipedia.org/wiki?curid=78025", "title": "Andr\u00e9 Watts", "text": "Di madre ungherese e padre afro-statunitense, dopo gli studi di musica compiuti a Filadelfia e l'esperienza avuta suonando nella Philadelphia Orchestra, ha ricevuto un pi\u00f9 vasto pubblico debuttando nel 1963 in un concerto teletrasmesso sulle reti nazionali statunitensi con la New York Philharmonic.\nIl suo primo \"tour\" mondiale \u00e8 avvenuto nel 1967.\nA Salisburgo esegue nel 1976, 1980 e 1985 un recital, nel 1986 il Concerto per pianoforte e orchestra n. 2 (Liszt) con i Wiener Philharmoniker diretto da Riccardo Chailly e nel 1987 un recital.\nNel 1976 suona nel primo concerto televisivo nell'Opera Television Theater della NBC di New York.\nAl Teatro alla Scala di Milano nel 1985 esegue un concerto con musiche di Franz Liszt.\nWatts esegue soprattutto musica Ottocentesca ed ha ricevuto importanti riconoscimenti tra cui - nel 1964 - il Premio Grammy come miglior nuova artista di musica classica."}
{"id": "78026", "revid": "181699", "url": "https://it.wikipedia.org/wiki?curid=78026", "title": "Praia", "text": "Praia \u00e8 la capitale di Capo Verde, nonch\u00e9 capoluogo della contea omonima. Si trova sull'isola di Santiago, nell'arcipelago di Sotavento. Il nome \"Praia\" in lingua portoghese significa \"spiaggia\", come in diverse lingue creole di Capo Verde.\nCon una popolazione di 159.050 abitanti (dato del 2017), Praia \u00e8 la pi\u00f9 grande citt\u00e0 di Capo Verde. Rappresenta anche il principale polo commerciale, portuale e turistico e ospita l'aeroporto internazionale Nelson Mandela.\nIl centro della citt\u00e0 \u00e8 situato su un piccolo altopiano e per questo motivo prende il nome di \"Plat\u00f4\". Le principali localit\u00e0 nella zona circostante sono Cidade Velha, Porto Gouveia, Porto Mosquito e Santa Ana.\nA Praia si parla una lingua creola chiamata \"crioulo de Santiago\" (\"creolo di Santiago\").\nLa citt\u00e0 \u00e8 sede della Diocesi di Santiago di Capo Verde.\nEconomia.\nIl porto di Praia rappresenta uno snodo fondamentale per l'economia di Capo Verde. Viene usato per l'esportazione di caff\u00e8, canna da zucchero, e frutta tropicale. L'economia dell'isola \u00e8 anche legata all'industria del pesce e al turismo. A Praia hanno sede anche le principali emittenti radiofoniche e televisive del paese.\nIstruzione.\nA Praia hanno sede diverse scuole e una universit\u00e0 intitolata a Jean Piaget, l'unica di Capo Verde.\nMonumenti e luoghi d'interesse.\nI luoghi pi\u00f9 caratteristici di Praia sono la piazza di Albuquerque, il vecchio municipio, il palazzo presidenziale del XIX secolo. Nella citt\u00e0 si trovano anche due musei: il Museu Etnogr\u00e1fico (museo etnografico) e il Monumento de Diogo Gomes, dedicato all'esploratore portoghese Diogo Gomes, che nel 1460 fond\u00f2 il primo insediamento sull'isola di Santiago."}
{"id": "78027", "revid": "466539", "url": "https://it.wikipedia.org/wiki?curid=78027", "title": "N'Djamena", "text": "N'Djamena (IPA: , in arabo Ni\u01e7\u0101m\u012bn\u0101 \u0646\u062c\u0627\u0645\u064a\u0646\u0627) \u00e8 la capitale e la citt\u00e0 pi\u00f9 popolata (1.605.696 abitanti nel 2012) del Ciad. Da un punto di vista amministrativo, il suo territorio costituisce anche una regione a statuto speciale, suddivisa in 10 \"arrondissement\". Si trova sulle rive del fiume Chari, poco distante dalla confluenza di questo nel Logone, di fronte alla citt\u00e0 di Kouss\u00e9ri (Camerun) alla quale \u00e8 collegata da un ponte.\nNella citt\u00e0 hanno sede scuole di amministrazione e di medicina veterinaria, e uno scalo aeroportuale, l'Aeroporto di N'Djamena-Hassan Djamous, l'unico del paese indicato come internazionale.\nStoria.\nN'Djamena venne fondata come Fort-Lamy dai francesi nel 1900. Il suo nome venne cambiato in \"N'Djamena\" nel 1973.\nEconomia.\nL'economia della citt\u00e0 \u00e8 basata sul commercio; oltre al porto fluviale, ospita un importante mercato regionale in cui si vendono bestiame, sale, datteri, e cereali. La lavorazione della carne \u00e8 l'industria principale.\nGalleria d'immagini.\nVecchie fotografie della citt\u00e0."}
{"id": "78030", "revid": "1272592", "url": "https://it.wikipedia.org/wiki?curid=78030", "title": "Succulente", "text": ""}
{"id": "78033", "revid": "93556", "url": "https://it.wikipedia.org/wiki?curid=78033", "title": "Yamoussoukro", "text": "Yamoussoukro () \u00e8 la capitale amministrativa della Costa d'Avorio, di cui costituisce un distretto autonomo. \u00c8 situata 240 km a nord di Abidjan.\nStoria.\nPreistoria.\nI numerosi utensili di pietra trovati nel paese, specialmente nel nord ed al centro, datanti dal Paleolitico, alcune centinaia di migliaia di anni fa, attestano che la Costa d'Avorio \u00e8 stata occupata fin dai tempi antichi.\nIn epoca pi\u00f9 recente del Neolitico, il Sahara ha cominciato a desertificarsi. Di fronte all'essiccamento delle loro terre arabili e dei loro pascoli, gli africani del nord sono discesi verso il sud per ritrovarvi migliori condizioni climatiche, in particolare un tasso d'igrometria pi\u00f9 elevato, che permettesse loro di continuare a dedicarsi all'allevamento o alle colture.\nQuesta migrazione verso il sud ha sconvolto la geografia umana dei paesi sub-sahariani, dove popoli antichissimi vivevano gi\u00e0 e dovettero ripiegare per lasciar il posto ai nuovi arrivati.\nTra tali popoli, c'erano i Pigmei, oggi rifugiati nella grande foresta dell'Africa centrale, ed il cui inserimento nella regione nei tempi preistorici era gi\u00e0 segnalata dagli Egiziani e dallo storico greco Erodoto fino nell'alta valle del Nilo.\nPeriodo precoloniale.\nFino al XV secolo, non si conoscono testimonianze scritte del popolamento della Costa d'Avorio, contrariamente ai reami situati pi\u00f9 a nord.\nGli specialisti stimano tuttavia che il popolamento Baul\u00e9 della regione di Yamoussoukro, come quello della regione di Bouak\u00e9, pi\u00f9 a nord, risulta dall'epopea, nel XVIII secolo, della Regina Pokou e di sua sorella Akwa Boni nella loro migrazione, attraverso la savana, a partire dal Ghana.\nTale epopea \u00e8 sostanzialmente raccontata di generazione in generazione sino ai nostri giorni dai griot, che hanno una funzione sociale essenziale nelle societ\u00e0 africane.\nPeriodo coloniale.\nLa Regina Yamousso, nipote di Kouassi N'Go, governava il villaggio di \"N'Gokro\" all'epoca della colonizzazione francese. Il villaggio contava 475 abitanti ed era uno dei 129 villaggi Akou\u00e9.\nVennero stabilite delle relazioni commerciali e diplomatiche, ma nel 1909, su ordini del capo di Djamlabo, gli Akou\u00e9 si rivoltarono contro l'amministrazione. La stazione di Bonzi, a sette chilometri da Yamoussoukro sulla strada Bouafl\u00e9, venne messa a fuoco, e l'amministratore francese, Simon Maurice, fu risparmiato solo grazie all'intervento di Kouassi N'Go. Questo rispettato ex-capo persuase gli Akou\u00e9 a non scatenare una guerra che sarebbe potuta finire solo con un disastro.\nCon il ritorno alla normalit\u00e0 della situazione, Simon Maurice, giudicando che Bonzi era diventata insicura, decise di trasferire la stazione militare francese a N'Gokro, dove l'amministrazione francese fece costruire una piramide in memoria di Kouassi N'Go, capo degli Akou\u00e9, e in omaggio a Yamousso, N'Gokro venne ribattezzata Yamoussoukro.\nNel 1919, la stazione civile di Yamoussoukro venne rimossa, e F\u00e9lix Houphou\u00ebt-Boigny divenne capo del villaggio nel 1939. Pass\u00f2 un lungo periodo in cui Yamoussoukro, piccola cittadina agricola, rimase nell'ombra, fino a dopo la guerra, quando vide la creazione dell'African Agricultural Trade Union, e le prime conferenze dei suoi dirigenti. Ma fu solo con l'indipendenza che Yamoussoukro inizi\u00f2 finalmente a crescere.\nDall'indipendenza.\nDopo il 1964, il presidente F\u00e9lix Houphou\u00ebt-Boigny fece dei piani ambiziosi per la citt\u00e0 ed inizi\u00f2 a costruire. In un giorno del 1965, successivamente chiamato la \"Grande Lezione di Yamoussoukro\", egli visit\u00f2 le piantagioni con i leader del paese, invitandoli a riportare nei loro villaggi gli sforzi e i conseguimenti agricoli della regione. Il 21 luglio 1977, Houphou\u00ebt-Boigny offr\u00ec le sue piantagioni allo Stato.\nNel marzo 1983, Yamoussoukro divenne la capitale politica ed amministrativa della Costa d'Avorio, dopo che, nel giro di un secolo, lo erano state Grand-Bassam (1893), Bingerville (1900) e Abidjan (1933). La maggior parte delle attivit\u00e0 economiche si svolgono comunque tuttora ad Abidjan.\nIl 6 novembre 2004, l'Aeroporto di Yamoussoukro venne attaccato dalla fanteria francese, dopo che un aereo militare proveniente dall'aeroporto aveva bombardato i soldati dell'ONU, oltre a degli obiettivi dei ribelli, e nove militari francesi e un civile statunitense erano rimasti uccisi. Due Sukhoi Su-25 della Costa d'Avorio e diversi elicotteri Mil Mi-24 vennero distrutti, vale a dire la maggior parte delle forze aeree della nazione. La folla cerc\u00f2 di attaccare le truppe francesi in seguito all'incursione nell'aeroporto.\nMonumenti e luoghi d'interesse.\nYamoussoukro \u00e8 sede del luogo di culto cristiano pi\u00f9 alto e pi\u00f9 grande del pianeta: la basilica di Nostra Signora della Pace di Yamoussoukro, consacrata da papa Giovanni Paolo II il 10 settembre 1990.\nLuoghi degni di interesse sono la diga di Kossou, la Fondazione F\u00e9lix Houphou\u00ebt-Boigny, la Casa del PDCI-GDR, le varie scuole dell'Istituto politecnico F\u00e9lix Houphou\u00ebt-Boigny, l'aeroporto internazionale (con una media di 600 passeggeri e 36 voli nel 1995, era uno dei due soli aeroporti in Africa che potevano ospitare il Concorde), il municipio, il tempio protestante, la moschea e il palazzo degli Ospiti."}
{"id": "78035", "revid": "1442080", "url": "https://it.wikipedia.org/wiki?curid=78035", "title": "Citoplasma", "text": "Con il termine citoplasma si intende tutta la porzione di una cellula contenuta all'interno della membrana cellulare presente sia nelle cellule eucariote sia in quelle procariote. \u00c8 costituito da organuli cellulari dispersi in una matrice fluida detta citosol. \u00c8 di conseguenza fluida.\nNe sono sinonimi i termini \"sarcoplasma\", riferito al citoplasma dei miociti, ed \"assoplasma\", riferito a quello dei neuroni.\nStruttura.\nIl citoplasma occupa circa la met\u00e0 del volume totale della cellula e vi si trovano all'interno tutte le sostanze chimiche vitali tra cui sali, ioni, zuccheri, una grande quantit\u00e0 di enzimi e proteine e la maggior parte dell'RNA. Il liquido (sostanza) costituisce circa il 75-85 per cento delle sostanze contenute nel citoplasma, ed \u00e8 formato inoltre da sali minerali, sostanze organiche e inorganiche. La matrice citoplasmatica pu\u00f2 essere definita plasmagel o plasmasol a seconda dello stato di aggregazione delle proteine.\nSia nelle cellule eucariote che in quelle procariote, il citoplasma contiene un'intelaiatura formata da una complessa rete di filamenti costituiti da proteine fibrose e/o globulari che costituiscono il citoscheletro. Il citoscheletro conferisce alla cellula la sua forma caratteristica, rende possibili gli spostamenti degli organuli cellulari e coordina funzioni biologiche fondamentali. Il rapporto nucleo/citoplasma varia notevolmente da un tipo cellulare all\u2019altro. Per esempio, nello spermatozoo il citoplasma \u00e8 scarso ed altamente specializzato(con presenza di particolari enzimi); mentre nei linfociti \u00e8 scarso e non altamente specializzato. Invece la cellula uovo contiene molto pi\u00f9 citoplasma in rapporto con il nucleo (poich\u00e9 funziona da magazzino in quanto sono contenute tutte le sostanze nutritive per lo sviluppo dell'embrione).\nPrincipali organuli del citoplasma.\nGli organuli cellulari principali contenuti nel citoplasma sono:\nFunzioni.\n\u00c8 proprio nel citoplasma che si svolgono le principali attivit\u00e0 della vita cellulare (metabolismo, respirazione cellulare, movimenti della cellula, assorbimento, glicolisi, processi di sintesi, modificazioni della forma della cellula, fagocitosi, apoptosi)."}
{"id": "78036", "revid": "287204", "url": "https://it.wikipedia.org/wiki?curid=78036", "title": "Andr\u00e8 Watts", "text": ""}
{"id": "78038", "revid": "78273", "url": "https://it.wikipedia.org/wiki?curid=78038", "title": "Infarto cardiaco", "text": ""}
{"id": "78039", "revid": "1226", "url": "https://it.wikipedia.org/wiki?curid=78039", "title": "Genocidio Armeno", "text": ""}
{"id": "78041", "revid": "1226", "url": "https://it.wikipedia.org/wiki?curid=78041", "title": "Olocausto degli Armeni", "text": ""}
{"id": "78042", "revid": "1226", "url": "https://it.wikipedia.org/wiki?curid=78042", "title": "Massacro degli Armeni", "text": ""}
{"id": "78043", "revid": "120825302", "url": "https://it.wikipedia.org/wiki?curid=78043", "title": "Funzione poligamma", "text": "In matematica, per funzione poligamma di ordine \"m\" si intende la funzione speciale definita come derivata logaritmica \"m\"+1-esima della funzione Gamma: \nQui \ndenota la funzione digamma e formula_3 denota la funzione gamma.\nGeneralit\u00e0.\nLa funzione poligamma si denota anche formula_4. \nLa funzione formula_5 viene detta anche funzione trigamma e la \nformula_6 funzione tetragamma.\nNel semipiano complesso Re \"z\" &gt;0 la funzione poligamma si pu\u00f2 trattare mediante la seguente rappresentazione integrale. \nVale la relazione di ricorrenza \nUna poligamma ha la seguente rappresentazione mediante serie\nche vale per n&gt;0 e per ogni argomento complesso che non sia un intero negativo.\nQuesta identit\u00e0 pu\u00f2 essere scritta pi\u00f9 concisamente servendosi della funzione zeta di Hurwitz \nSi osserva quindi che la zeta di Hurwitz costituisce una famiglia di funzioni che amplia la famiglia costituita dalla poligamma: questa \u00e8 caratterizzata da un parametro che varia nell'insieme degli interi positivi e la prima famiglia la amplia consentendo al parametro di variare nel campo complesso.\nLo sviluppo di Taylor con centro in \"z0\"=1 \u00e8 \nche converge per |\"z\"|&lt;1. Qui formula_12 denota la funzione zeta di Riemann.\nValgono inoltre la formula di riflessione\ne la formula di moltiplicazione \nAlcuni valori particolari.\nSi dimostra che \ndove formula_16 \u00e8 la costante di Eulero-Mascheroni. Questa serie, per formula_17 intero positivo, si riduce ad una somma finita\nDerivando membro a membro rispetto a formula_19 si ha, ancora,\nche per formula_21 diverge, mentre per formula_22 diviene la serie armonica generalizzata di ordine 2"}
{"id": "78044", "revid": "121761574", "url": "https://it.wikipedia.org/wiki?curid=78044", "title": "Funzione digamma", "text": "In matematica, per funzione digamma si intende la funzione speciale definita come derivata logaritmica della funzione gamma: \nLa funzione digamma talora viene anche denotata con formula_2 e talora anche formula_3. Essa \u00e8 collegata ai numeri armonici dalla uguaglianza\ndove formula_5 denota l'formula_6-esimo numero armonico e formula_7 \u00e8 la ben nota costante di Eulero-Mascheroni. Tale relazione si dimostra dalla definizione alternativa di Gauss della funzione gamma\nda cui\nInvece, se l'argomento della funzione digamma non \u00e8 un numero intero positivo, ma \u00e8 un generico numero complesso formula_14, si dimostra che "}
{"id": "78045", "revid": "1652134", "url": "https://it.wikipedia.org/wiki?curid=78045", "title": "Tauti\u0161ka giesm\u0117", "text": "Tauti\u0161ka giesm\u0117 (; lituano per \"la canzone nazionale\"), conosciuto semplicemente anche come Lietuvos himnas (; \"inno lituano\") e noto anche come Lietuva, T\u0117vyne m\u016bs\u0173 () per il suo primo verso, \u00e8 l'inno nazionale della Lituania.\nStoria.\n\u00c8 stato scritto nel 1898 da Vincas Kudirka (1858-1899). Si diffuse ben presto come simbolo di libert\u00e0 dalla Russia, ed \u00e8 diventato inno ufficiale nel 1918. Soppresso durante il periodo sovietico dal 1940 al 1990 (formalmente fino al 1991) e sostituito da un inno creato appositamente per la RSS Lituana nel 1950, \u00e8 ritornato inno nazionale con l'indipendenza del 1991.\nLa musica \u00e8 calma, quasi ascetica, e si rif\u00e0, assieme al testo, alle antiche memorie del potente Granducato di Lituania dei tempi remoti."}
{"id": "78046", "revid": "77575749", "url": "https://it.wikipedia.org/wiki?curid=78046", "title": "Funzione trigamma", "text": ""}
{"id": "78047", "revid": "599", "url": "https://it.wikipedia.org/wiki?curid=78047", "title": "Funzione tetragamma", "text": ""}
{"id": "78048", "revid": "647919", "url": "https://it.wikipedia.org/wiki?curid=78048", "title": "Lietuvos himnas", "text": ""}
{"id": "78049", "revid": "6790", "url": "https://it.wikipedia.org/wiki?curid=78049", "title": "Isdn", "text": ""}
{"id": "78052", "revid": "1305772", "url": "https://it.wikipedia.org/wiki?curid=78052", "title": "Funzione zeta", "text": "Vi sono numerose funzioni matematiche che vengono chiamate \"funzione zeta\" con l'aggiunta di qualche specificazione e per le quali si usa il simbolo la lettera zeta greca \u03b6. Di queste la pi\u00f9 famosa \u00e8 la funzione zeta di Riemann.\nAltre funzioni zeta sono:\nMolte di queste funzioni zeta posseggono profondi collegamenti e sono coinvolte in numerose relazioni ricche di conseguenze. Si fa strada la convinzione che esista una loro vasta generalizzazione che le collega tutte, ma la natura di questa profonda teoria non \u00e8 nota.\nIl teorema di Taniyama-Shimura costituisce uno degli avanzamenti pi\u00f9 recenti verso questa comprensione di ampio respiro. Altre famose relazioni congetturate comprendono la congettura di Artin, la congettura di Birch e Swinnerton-Dye e l'ipotesi di Riemann generalizzata.\nLe funzioni zeta non vanno confuse con la funzione eta."}
{"id": "78059", "revid": "964734", "url": "https://it.wikipedia.org/wiki?curid=78059", "title": "UE (disambigua)", "text": ""}
{"id": "78060", "revid": "7", "url": "https://it.wikipedia.org/wiki?curid=78060", "title": "Consiglio Europeo", "text": ""}
{"id": "78064", "revid": "123527309", "url": "https://it.wikipedia.org/wiki?curid=78064", "title": "Arnoldo Mondadori", "text": "Biografia.\nPrimi anni.\nFiglio di un calzolaio ambulante e analfabeta, Arnoldo Mondadori nacque a Poggio Rusco nel 1889, terzogenito (dopo Ermete e Thea) di Domenico Secondo e di Ermenegilda Cugola. Dopo di lui nacquero i fratelli Remo, Dina e Bruno. In cerca di lavoro, la famiglia si trasfer\u00ec prima a Gazzo Veronese, poi definitivamente a Ostiglia, dove il padre apr\u00ec un'osteria.\nLe gravi ristrettezze familiari costrinsero Mondadori e i suoi fratelli ad abbandonare gli studi in tenera et\u00e0. Arnoldo riusc\u00ec a terminare la quinta elementare, e inizi\u00f2 a lavorare presso una drogheria del paese; per un periodo fece anche il venditore ambulante con carretto e asino. Nel frattempo si era accostato al movimento socialista. Tuttavia la militanza non dur\u00f2 a lungo poich\u00e9, per curare la pubblicazione del giornaletto popolare \"Luce\", inizi\u00f2, diciassettenne, a lavorare da garzone presso una piccola azienda tipografica di Ostiglia. Quest'ultimo ambiente gli piacque particolarmente, tanto che Arnoldo decise di rimanere nel settore e di realizzare nell'editoria le sue ambizioni di emancipazione.\nCon l'aiuto di un benefattore la piccola impresa \u00abLa Sociale\u00bb pass\u00f2 nelle mani di Mondadori tra il 1907 e il 1908, che ne fece sin dall'inizio un'azienda familiare, impiegando la sorella Dina per la vendita nella cartolibreria e il fratello Remo nell'officina.\nGrazie alla maggiore disponibilit\u00e0 finanziaria, Mondadori cominci\u00f2 a dedicarsi all'attivit\u00e0 editoriale vera e propria con la fondazione nel 1912 del marchio \u00abLa Scolastica\u00bb con cui realizz\u00f2 per le scuole sussidiari, grammatiche e libri di lettura. Il primo volume pubblicato da Mondadori \u00e8 considerato \"Aia Madama\", un libretto di racconti e usanze popolari raccolte dal letterato ostigliese Tomaso Monicelli, grande amico e collaboratore prezioso di Mondadori. A questa prima opera, Mondadori accost\u00f2 nello stesso anno una collana di letture per l'infanzia (\"La Lampada\"), cui collaborarono presto autori di notevole prestigio, come Antonio Beltramelli, e Guido Gozzano. Nel 1913 Arnoldo spos\u00f2 una delle sorelle di Monicelli, Andreina.\nDalla prima guerra mondiale agli anni trenta.\nMondadori mostrava chiaramente di volersi inserire sin dagli esordi nel pi\u00f9 ampio e redditizio mercato di libri per la scuola, entrando in competizione aperta con gli editori che ne detenevano le quote pi\u00f9 consistenti, come Paravia di Torino, R. Bemporad &amp; figlio di Firenze e Sandron di Palermo.\nLo scoppio della guerra rallent\u00f2 l'attivit\u00e0 editoriale anche a causa degli alti costi di produzione, ma non imped\u00ec la continuazione di lavori su committenza.\nI primi anni di attivit\u00e0 di Mondadori furono caratterizzati da un frenetico attivismo nella creazione di sempre nuovi assetti societari che consentissero, con l'ingresso di altri soci, l'acquisizione di pi\u00f9 consistenti disponibilit\u00e0 finanziarie e quindi la realizzazione di nuovi stabilimenti industriali, efficienti e moderni, in grado di rivaleggiare con le pi\u00f9 avanzate imprese del settore. In questa direzione si colloc\u00f2 nel 1917 la fusione con la Tipografia di Verona Gaetano Franchini, che comport\u00f2 l'ingresso dei fratelli Franchini nella societ\u00e0. Successivamente nacque nel 1919 la Casa editrice A. Mondadori con sede a Ostiglia, stabilimenti a Verona e amministrazione a Roma.\nContro l'ipotesi dei soci fratelli Franchini che proponevano un'intesa con il concorrente e rivale fiorentino Bemporad, Mondadori riusc\u00ec a realizzare nel 1921 un accordo con l'industriale tessile Senatore Borletti che rappresent\u00f2 quel definitivo salto di qualit\u00e0 per l'azienda, tale da garantire sia un pi\u00f9 stabile accesso al credito sia, soprattutto, un rapporto organico con le nuove classi politiche del nascente potere fascista. Di qui la scelta, attuata attraverso alcuni passaggi progressivi il 31 maggio 1921, di nominarlo presidente della nuova Arnoldo Mondadori Editore con sede a Milano, di cui lo stesso Mondadori diveniva consigliere delegato.\nRaggiunto tale obiettivo, che garantiva almeno per qualche tempo stabilit\u00e0 finanziaria e solide relazioni politiche, Mondadori pot\u00e9 dedicarsi liberamente ai progetti che pi\u00f9 lo interessavano, definendo in modo pi\u00f9 articolato il programma editoriale.\nConvinto della necessit\u00e0 di garantirsi un mercato sicuro anche nei momenti di crisi, Mondadori in primo luogo conferm\u00f2 quella vocazione allo scolastico che costitu\u00ec nel tempo l'asse portante della casa editrice, tanto da arrivare a rappresentare circa un terzo dell'intera produzione. Alla produzione per la scuola, il Mondadori affianc\u00f2 poi una ricca offerta di libri e periodici per l'infanzia; la rivista di maggior successo fu \u201cGiro Giro Tondo\u201d, che nacque nel maggio del 1921, che conflu\u00ec poi ne \"Il giornalino della Domenica\", storica testata per bambini diretta da Vamba dalle straordinarie copertine, illustrate dai migliori disegnatori dell'epoca, acquistata da Mondadori nel 1923.\nMa il vero successo di vendite venne dall'acquisizione sempre nel 1921 dei diritti dell'Enciclopedia dei ragazzi dalla Casa Editrice Cogliati di Milano. L'opera era presentata nella vasta campagna pubblicitaria come il corredo indispensabile per ogni scolaro. Non contento di pubblicare quella che di fatto era una ristampa Mondadori decise l'edizione di una traduzione interamente rinnovata nella veste tipografica e nei contenuti; la nuova opera, edita nel 1935, ebbe circa 40 tra edizioni e ristampe sino all'ultima edizione del 1979.\nContrario a confinarsi in un ambito specialistico, pur se in grande espansione come lo scolastico, Mondadori aspirava a divenire l'editore per tutti, coprendo, e in molti casi orientando, le esigenze di informazione e di \u00abdiletto\u00bb di tutte le fasce di lettrici e lettori, sottraendo quindi settori di mercato a concorrenti gi\u00e0 affermati.\nFin dai primi anni infatti Mondadori lavor\u00f2 per accaparrarsi autori gi\u00e0 affermati in grado di assicurare sin dalle prime edizioni stabili successi di vendita; a Virgilio Brocchi, celebrato romanziere per tutti, si aggiunsero presto altri nomi prestigiosi come Marino Moretti, Alfredo Panzini, Giuseppe Antonio Borgese e Ada Negri. Pi\u00f9 complessa e travagliata fu, invece, la trattativa con Gabriele D'Annunzio per la pubblicazione dell'Opera Omnia.\nPer Mondadori si trattava di un obiettivo ambizioso per onere finanziario e vastit\u00e0 di impegno che, dato il grande prestigio di cui godeva \u00abil vate d'Italia\u00bb e i suoi rapporti con le pi\u00f9 alte cariche dello Stato, costituiva anche la definitiva consacrazione tra gli editori affermati e pi\u00f9 vicini al regime. In quest'ultimo caso furono fondamentali le mediazioni di Monicelli e soprattutto di Borletti. L'accordo finale, arrivato nel giugno 1926 dopo cinque anni di trattative, comport\u00f2 la costituzione dell'Istituto nazionale per l'edizione di tutte le opere di D'Annunzio, patrocinato da Vittorio Emanuele III, con presidente onorario Benito Mussolini e presidente di fatto il ministro della Pubblica Istruzione Pietro Fedele, Borletti vicepresidente e Mondadori amministratore delegato. I primi volumi furono particolarmente apprezzati da D'Annunzio e costituirono anche un ottimo affare commerciale, destinato a concludersi solo nel 1936 con l'uscita del volume degli Indici.\nSe appare priva di riscontri l'affermazione dello stesso Mondadori che negli anni trenta, per retrodatare la sua adesione al fascismo, dichiarava di aver stampato nella propria tipografia di Verona manifestini della marcia su Roma, \u00e8 certa la data della iscrizione al Partito nazionale fascista, sezione di Verona, il 27 febbraio 1924.\nIn ogni caso, sin dai primi anni venti, Mondadori cerc\u00f2 di stringere rapporti pi\u00f9 stretti con i capi del fascismo e lo stesso Mussolini. Una delle prime occasioni fu la pubblicazione della biografia del Duce, intitolata \"Dux\", scritta da Margherita Sarfatti.\nGi\u00e0 uscita nel Regno Unito con il titolo pi\u00f9 neutro \"The life of Benito Mussolini\", l'opera, essenzialmente apologetica, dopo un'accurata e non formale revisione del protagonista, usc\u00ec nel giugno 1926 con la prefazione dello stesso Mussolini, ed ebbe uno straordinario successo. In questo quadro si colloca una scelta editoriale a prima vista rischiosa: la decisione, nel 1932, di affidare la redazione di un'ampia biografia dello statista Mussolini allo scrittore ebreo tedesco Emil Ludwig.\nL'opera, intitolata \"Colloqui con Mussolini\" (1933), sia perch\u00e9 fondata in gran parte sugli incontri dell'autore con il biografato, sia perch\u00e9 voleva dare un'immagine di assoluta veridicit\u00e0, fu contestata duramente dai fascisti pi\u00f9 intransigenti, malgrado la revisione fatta ancora una volta sulle bozze dallo stesso Mussolini che aveva provveduto a limarne i contenuti troppo scabrosi soprattutto in materia di rapporti con il Vaticano.\nDal 1923 al 1927 Mondadori fu socio dell'editrice del quotidiano milanese \"Il Secolo\". Fu portato nella societ\u00e0 per iniziativa di Borletti. L'investimento si rivel\u00f2 poco remunerativo. Quando nel 1927 l'editrice fu rivenduta, il quotidiano fu assorbito da un altro giornale milanese, mentre Angelo Rizzoli rilev\u00f2 la propriet\u00e0 delle cinque riviste che affiancavano il quotidiano (\u00abIl Secolo Illustrato\u00bb, \u00abIl Secolo XX\u00bb, \u00abNovella\u00bb, \u00abLa Donna\u00bb e \u00abComoedia\u00bb). Negli anni seguenti le riviste, specialmente \u00abNovella\u00bb incontrarono un insperato successo di mercato. Da questo smacco nacque l'odio per il rivale, che Mondadori port\u00f2 con s\u00e9 per tutta la vita.\nLe solide relazioni politiche avviate con il regime fascista consentirono a Mondadori di raggiungere una posizione di preminenza soprattutto nel settore scolastico. In verit\u00e0, l'avvento nel 1928 del libro di Stato, cio\u00e8 del libro di testo unico per le scuole elementari, sembr\u00f2 danneggiare duramente in un primo tempo l'editore milanese, come del resto tutti gli imprenditori che si erano impegnati massicciamente nella produzione scolastica per la prima infanzia. Tuttavia, in breve tempo Mondadori riusc\u00ec a ottenere di stampare e commercializzare dapprima il 30% dei testi per le elementari, poi dal 1938 con l'eliminazione di fatto del concorrente Bemporad, la quasi totalit\u00e0.\nAccanto alle opere dichiaratamente fasciste e ai libri scolastici, comparvero dagli anni trenta, anche per l'iniziativa e suggerimento del nuovo condirettore Rusca, numerose collane che mostrano un'autonomia non formale dalle direttive del regime, frutto della sperimentazione di nuovi generi editoriali di largo consumo, gi\u00e0 affermatisi in particolare negli Stati Uniti d'America.\nSi inizi\u00f2 nel 1929 con la prima serie de \"I Libri Gialli\", opere poliziesche in traduzione da scrittori stranieri che imposero sul mercato italiano un modello letterario del tutto innovativo, seguita dalla \u00abBiblioteca romantica\u00bb, sorta di contenitore per famiglie dei migliori romanzi ottocenteschi di ogni Paese, sino alla pi\u00f9 sofisticata Medusa, che portava nelle case degli italiani la grande narrativa straniera contemporanea. Ma l'elenco potrebbe continuare, aggiungendo \"I libri Neri\", i romanzi polizieschi di Georges Simenon, usciti tra il 1932 e il 1933, \u00abI Romanzi della Palma\u00bb e, infine, nel 1935 l'accordo con la Walt Disney per la pubblicazione di \"Topolino\". Nel 1938 fond\u00f2 il settimanale \"Grazia\" per fare concorrenza a \"Novella\". Lo stesso Mondadori sugger\u00ec il sottotitolo: \u201cUn'amica al vostro fianco\u201d.\nDalla seconda guerra mondiale al dopoguerra.\nGli anni della seconda guerra mondiale ebbero conseguenze drammatiche per la casa editrice. I primi bombardamenti alleati a Milano nel 1942 costrinsero Mondadori a trasferire la direzione amministrativa a Verona e quindi ad Arona. La divisione delle varie sedi rendeva pi\u00f9 difficile il controllo da parte di Mondadori e la continuazione del lavoro editoriale. Successivamente gli stabilimenti di Verona vennero requisiti dal Comando tedesco che li utilizz\u00f2 per la propaganda; Mondadori, che il 26 luglio 1943 all'indomani della caduta di Mussolini aveva scritto un telegramma a Pietro Badoglio per formulare gli auguri pi\u00f9 fervidi e mettersi a disposizione dei nuovi governanti, prefer\u00ec, al fine di evitare conflitti o compromessi con un regime ormai sconfitto, rifugiarsi in Svizzera l'11 novembre 1943, dove nel frattempo si erano gi\u00e0 recati i due figli Alberto e Giorgio.\nFu proprio in Svizzera che si deline\u00f2 quel contrasto col primogenito Alberto, gi\u00e0 collaboratore della casa editrice e direttore della rivista \"Tempo\", che avrebbe caratterizzato gli anni del dopoguerra e della ricostruzione.\nIl rapporto col figlio Alberto rappresent\u00f2 uno fra i nodi pi\u00f9 problematici e dolorosi della vita del Mondadori. Il primo conflitto emerse gi\u00e0 alla fine della guerra. In una lunga lettera al padre del 1945, Alberto, che aveva maturato una sincera scelta antifascista afferm\u00f2 la necessit\u00e0 di una svolta militante che ponesse apertamente la casa editrice nell'ambito politico progressista, dando spazio in particolare a pubblicazioni saggistiche di dibattito culturale e di impegno civile. L'immediata risposta di Mondadori anticipava e chiariva gli orientamenti degli anni della ricostruzione; mentre si dichiarava nettamente contrario ad \u00abingerirsi in cose politiche\u00bb, riaffermava anche la vocazione essenzialmente commerciale dell'impresa senza rinchiudersi in troppo angusti specialismi ideologici o in steccati politici.\nDi fatto Alberto e Giorgio Mondadori furono i primi a tornare a Milano nell'aprile del 1945, riprendendo faticosamente i rapporti con autori e maestranze. Dopo una complessa trattativa con il Comitato di Liberazione Nazionale aziendale e la nomina di un commissario nella persona del socialista Mondolfo, un'assemblea dell'ottobre 1945 ratific\u00f2 il rapido ritorno alla presidenza dell'azienda di Mondadori.\nIn realt\u00e0 le innovazioni non furono di poco conto per ci\u00f2 che riguarda assetto aziendale e programmi editoriali. In primo luogo, con una scelta gi\u00e0 maturata durante la permanenza in Svizzera, Mondadori decise di liberarsi dallo scolastico, creando una societ\u00e0 a responsabilit\u00e0 limitata affidata al fratello Bruno, il quale comunque continuava a far parte del consiglio di amministrazione della casa madre. Nell'azienda, oltre ad Alberto acquist\u00f2 intanto sempre pi\u00f9 rilevanza la figura del figlio minore Giorgio. Mentre si cristallizzava fra i due fratelli un dualismo che successivamente sfoci\u00f2 in aperto conflitto, Giorgio venne inviato negli Stati Uniti d'America per studiare sia le innovazioni industriali sia quelle pi\u00f9 propriamente commerciali. Schierarsi su posizioni filostatunitensi di Mondadori divenne una scelta strategica; di qui, dal 1949, i viaggi negli USA dello stesso Mondadori, gli accordi miranti al rinnovamento del catalogo con gli editori statunitensi\u00a0\u2013 da Walt Disney a Henry Luce \u2013 proprietario di \"Life\" \u2013 ma soprattutto il progressivo ampliarsi dell'orizzonte produttivo che, oltre ai libri, si apr\u00ec anche ai periodici, da \"Bolero Film\" a \"Grazia\", e ad altri prodotti dell'industria grafica. Con l\u2019acquisto di nuovi macchinari importati dagli USA, fu possibile realizzare negli anni cinquanta tra l\u2019altro l'elegante rotocalco Epoca.\nAnni cinquanta e sessanta.\nNella seconda met\u00e0 degli anni cinquanta, arrivarono a Mondadori alcuni riconoscimenti significativi.\nNel maggio 1959 venne la laurea honoris causa della facolt\u00e0 di Lettere dell'Universit\u00e0 di Pavia. Questi pubblici apprezzamenti non mitigavano la preoccupazione di padre e di capo dell'azienda per le sorti del figlio Alberto il quale desideroso di una maggiore autonomia progettuale, ridimension\u00f2 il proprio ruolo nel consiglio di amministrazione per fondare nel 1958 una nuova casa editrice, Il Saggiatore, di cui egli stesso era presidente e Giacomo Debenedetti direttore editoriale.\nMalgrado la ricchezza del catalogo, tutto dedicato alla saggistica, che spaziava dalla psicanalisi all'antropologia, Il Saggiatore non riusc\u00ec mai a raggiungere l'obiettivo di una vera autonomia finanziaria dalla Mondadori, costringendo Mondadori a periodici interventi per evitarne la fine.\nGli ultimi dieci anni di vita di Mondadori furono segnati da una sorta di ambivalenza tra nuovi progetti editoriali e preoccupazioni per il futuro dell'impresa. Per venire incontro alle esigenze del pubblico di massa Mondadori progett\u00f2 una nuova collana economica tascabile diffusa attraverso il collaudato e pi\u00f9 accessibile canale delle edicole: gli \"Oscar Mondadori\".\nLa collana, fra le pi\u00f9 conosciute e celebrate negli anni tanto da divenire tutt'uno con il marchio della casa editrice e mai dismessa, inizi\u00f2 le pubblicazioni nel 1965 con \"Addio alle armi\" di Ernest Hemingway, ed ebbe subito uno straordinario successo di vendite.\nSul versante societario, mentre si riconosceva a Mondadori la carica di presidente onorario, veniva affidato al figlio Giorgio il ruolo di presidente e ad Alberto e Mario Formenton, marito della figlia Cristina, quello di vicepresidenti. Ma ad Alberto, che vedeva prolungarsi una situazione di oggettiva subalternit\u00e0, quella soluzione apparve inaccettabile poich\u00e9 non garantiva l'autonomia di scelte operative cui aveva sempre aspirato. Per tali motivi, dopo numerosi e inutili tentativi di mediazione dei familiari, si allontan\u00f2 definitivamente dall'azienda Mondadori per assumere la responsabilit\u00e0 de Il Saggiatore, che diveniva finalmente una casa editrice del tutto autonoma.\nAnche se la carica di presidente onorario lo dispensava dagli impegni quotidiani, Mondadori continu\u00f2 a lavorare fino all'ultimo.\nMor\u00ec a Milano ottantunenne, l'8 giugno 1971. Nonostante tutti i fratelli avessero scelto di farsi costruire tombe a Ostiglia, Mondadori, sentendosi milanese, aveva scelto di far costruire una tomba di famiglia al Cimitero Monumentale di Milano. Il suo nome verr\u00e0 iscritto al Famedio del medesimo cimitero, cos\u00ec come successivamente il nome del figlio Giorgio e quello del nipote Leonardo.\nNel 1971, nell'ambito del Premio Viareggio, gli viene assegnato il Premio Speciale alla Memoria.\nArchivio.\nLa documentazione prodotta da Arnoldo Mondadori nel corso della propria attivit\u00e0 imprenditoriale \u00e8 conservata nella sede di Segrate dalla casa editrice Arnoldo Mondadori editore, nel fondo omonimo (estremi cronologici: 1880 - 2011), e comprende, oltre a una cospicua mole di materiale fotografico, ordinato con un criterio a soggetto, diverse serie corrispondenti alle riviste mensili e settimanali prodotte dalla casa editrice (Cosmopolitan Arianna, Cosmopolitan, Donna Moderna, Donna Pi\u00f9, Flair, Grazia, Linea Italiana, Marie Claire, Men's Health, Tu).\nAltro materiale \u00e8 presente a Milano, presso la Fondazione Arnoldo e Alberto Mondadori."}
{"id": "78065", "revid": "1222", "url": "https://it.wikipedia.org/wiki?curid=78065", "title": "Nemertina", "text": ""}
{"id": "78066", "revid": "1222", "url": "https://it.wikipedia.org/wiki?curid=78066", "title": "Rhynchocoela", "text": ""}
{"id": "78067", "revid": "1222", "url": "https://it.wikipedia.org/wiki?curid=78067", "title": "Rincoceli", "text": ""}
{"id": "78068", "revid": "1222", "url": "https://it.wikipedia.org/wiki?curid=78068", "title": "Kamptozoa", "text": ""}
{"id": "78069", "revid": "1222", "url": "https://it.wikipedia.org/wiki?curid=78069", "title": "Endoprotti", "text": ""}
{"id": "78070", "revid": "1222", "url": "https://it.wikipedia.org/wiki?curid=78070", "title": "Camptozoi", "text": ""}
{"id": "78071", "revid": "125686971", "url": "https://it.wikipedia.org/wiki?curid=78071", "title": "Triassico", "text": "Nella scala dei tempi geologici il Triassico o Trias, \u00e8 il primo periodo del Mesozoico o Era Secondaria, compreso tra 252,2\u00b10,5 e 201,3\u00b10,2 milioni di anni fa, tra il Permiano e il Giurassico.\nIl nome \"Triassico\" \u00e8 stato coniato nel 1834 dal paleontologo e stratigrafo tedesco Frederick von Alberti. Alberti studi\u00f2 le faune fossili delle Alpi, soprattutto in Germania dove sono facilmente distinguibili tre successioni rocciose caratterizzate da un diverso contenuto fossilifero (\"Buntsandstein\" - le pi\u00f9 antiche, \"Muschelkalk\", \"Keuper\" - le pi\u00f9 giovani). Il nome Triassico voleva pertanto rappresentare la tripartizione di questa sequenza temporale nelle rocce affioranti in Germania e in gran parte dell'Europa centrale. Il nome inglese internazionale per questa epoca \u00e8 \"Triassic\", talvolta abbreviato informalmente in \"Trias\".\nSuddivisione.\nLa Commissione Internazionale di Stratigrafia (ICS) prevede la suddivisione del Triassico in sette piani:\nDefinizioni stratigrafiche e GSSP.\nIl limite inferiore del Triassico \u00e8 caratterizzato dalla prima comparsa dei conodonti della specie Hindeodus \"parvus\" e dal termine di un'anomalia negativa dell'isotopo 18O dell'ossigeno al termine del Permiano. Si ritiene che dopo l'estinzione di massa del Permiano-Triassico siano intercorsi all'incirca 30 milioni di anni prima che la vita si ristabilisse pienamente.\nIl limite superiore del Triassico \u00e8 dato dalla comparsa della prima ammonite giurassica, la specie \"Psiloceras planorbis\".\nLe et\u00e0 assolute indicate sono ricavate da studi sul decadimento U/Pb.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato fissato presso la citt\u00e0 di Changxing, nella provincia di Zhejiang in Cina.\nFauna.\nL'estinzione alla fine del Permiano segna profondamente tutto il Triassico che viene visto generalmente come un periodo di riorganizzazione e riconquista della biosfera. Meno del 5% degli organismi marini sopravvisse all'estinzione e passarono quasi 30 milioni di anni prima che si ristabilisse una forma articolata di nuovi organismi. Nessuna piattaforma carbonatica si svilupp\u00f2 nei primi due piani del Triassico, l'Olenekiano e l'Induano (in precedenza noti come Scitico nella nomenclatura stratigrafica italiana).\nGran parte degli anfibi che avevano dominato il Paleozoico sono scomparsi. Nei mari, le comunit\u00e0 di piattaforma carbonatica, scomparse con la grande crisi biologica alla fine del Permiano, riprendono a fiorire con il Triassico Medio. Compaiono nello stesso periodo gli esacoralli (\"scleractinia\"), molto simili ai coralli attuali, e le comunit\u00e0 a bivalvi conoscono una nuova espansione con forme sia di mare basso (i megalodonti, strettamente legati all'ambiente di piattaforma carbonatica, sono una delle note caratteristiche del Triassico italiano) che pelagiche (forme a conchiglia sottile, forse planctoniche, come \"Daonella\" o \"Monotis\").\nLa fauna continentale vede la comparsa nel Carnico superiore (Tuvaliano) dei primi ordini di dinosauri: saurischi e ornitischi. Nei mari compaiono i primi rettili marini quali gli ittiosauri: predatori, tra l'altro, di Ammoniti o meglio, ammonoidi a sutura goniatitica o ceratitica.\nVerso la fine del Triassico, circa 213-208 milioni di anni fa, una nuova crisi biologica probabilmente correlata con variazioni climatiche a seguito della progressiva frammentazione del supercontinente Pangea e dell'aumento dell'attivit\u00e0 vulcanica a scala globale, port\u00f2 all'estinzione di moltissime specie viventi, di antichi rettili e anfibi, nonch\u00e9 di dinosauri.\nFlora.\nLa flora \u00e8 ancora di tipo primitivo: sono presenti esclusivamente Pteridofite, Licofite, Conifere, Felci arboree, Nilssoniali, alcune variet\u00e0 di Ginkgo.\nNon bisogna dimenticare che, secondo i fossili rinvenuti in varie localit\u00e0, il clima di quest'epoca era molto arido e desertico.\nPaleogeografia.\nDurante il Triassico la Terra era ancora riunita in un unico grande supercontinente, detto Pangea. Approssimativamente la Pangea aveva una forma\na \"C\", con a nord le grandi masse continentali dell'Eurasia e di quella che sarebbe diventata l'America settentrionale, mentre a sud l'Africa e il\nSudamerica erano ancora unite all'India ed Australia.\nIl golfo al centro della Pangea era la Tetide mentre l'oceano che circondava il tutto viene chiamato Pantalassa. Alcune grosse isole (in realt\u00e0\nplacche litosferiche di crosta continentale ma di dimensioni tali da non essere considerate un continente) erano presenti al centro della Tetide: il pi\u00f9 grande\nera probabilmente il \"Mega Lhasa Block\" che ora, costituisce parte della catena himalayana. Altri gruppi di terre emerse erano prossime all'area che ora \u00e8 il Canada occidentale.\nIl Triassico in Italia.\nIl Triassico italiano \u00e8 rappresentato da importanti affioramenti nelle Prealpi lombarde, Dolomiti, Prealpi carniche, Appennino ligure, Appennino tosco-emiliano, Appennino campano, Appennino lucano (Val d'Agri), monti Peloritani in Sicilia, oltre ad alcune piccole aree della Calabria e della Sardegna."}
{"id": "78072", "revid": "108166935", "url": "https://it.wikipedia.org/wiki?curid=78072", "title": "Siluriano", "text": "Nella scala dei tempi geologici, il Siluriano, meno comunemente \"Silurico\", dal nome dell'antico popolo gallese dei Siluri, nel cui territorio furono individuate le rocce sedimentarie tipiche di questa et\u00e0, \u00e8 il terzo dei sei periodi in cui \u00e8 suddivisa l'era del Paleozoico, che a sua volta \u00e8 la prima delle tre ere in cui \u00e8 suddiviso l'eone Fanerozoico.\nIl Siluriano \u00e8 compreso tra 443,7 \u00b1 1,5 e 416,0 \u00b1 2,8 milioni di anni fa (Ma), preceduto dall'Ordoviciano e seguito dal Devoniano.\nSuddivisione.\nLa Commissione Internazionale di Stratigrafia, riconosce per il Siluriano una suddivisione in quattro Epoche e otto Et\u00e0, o piani, ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base del Siluriano, che coincide con quella del Llandovery e del suo primo piano, il Rhuddaniano, \u00e8 data dalla prima comparsa negli orizzonti stratigrafici dei graptoliti della specie \"Parakidograptus acuminatus\" e \"Akidograptus ascensus\".\nIl limite superiore, nonch\u00e9 base del successivo Devoniano, \u00e8 dato dalla comparsa dei graptoliti della specie \"Monograptus uniformis\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato in una sezione del Dob's Linn, presso Moffat, in Scozia.\nPaleogeografia.\nDurante il Siluriano, la Gondwana continu\u00f2 il suo lento spostamento verso sud, anche se le calotte di ghiaccio furono meno estese che durante l'ultima glaciazione Ordoviciana, tanto che la fusione delle calotte ghiacciate contribu\u00ec all'innalzamento del livello dei mari, come \u00e8 testimoniato dal fatto che i sedimenti del Siluriano si sono sovrapposti a quelli erosi dell'Ordoviciano.\nI continenti della Gondwana rimasero uniti tra loro, mentre altri cratoni si spostarono verso l'equatore iniziando la formazione del supercontinente chiamato Euramerica. Quando la proto-Europa entr\u00f2 in collisione con il Nord America, la forza esercitata dall'urto provoc\u00f2 il corrugamento dei sedimenti costieri che si erano accumulati a partire dal Cambriano al largo delle coste orientali del Nord America e occidentali dell'Europa. Questo evento, noto come orogenesi caledoniana, port\u00f2 alla formazione delle lunghe catene montuose che si estendono tra lo stato di New York, la Groenlandia e la Norvegia.\nIl vasto oceano della Pantalassa ricopriva gran parte dell'emisfero Nord, circondato da altri oceani minori come l'Oceano Tetide, attraverso le sue due fasi di Prototetide e Paleotetide, l'Oceano Reico, lo sbocco dell'Oceano Giapeto tra la Avalonia e la Laurentia e il neonato Oceano Uralico, compreso tra i due continenti di Siberia e Baltica.\nAlla fine del Siluriano i livelli marini ricominciarono a scendere lasciando come tracce ampi bacini evaporitici e le neonate catene montuose iniziarono a subire i processi di erosione.\nFauna.\nDopo le estinzioni di massa della fine dell'Ordoviciano, molti dei taxa che erano stati quasi decimati, ripresero l'espansione.\nIl clima caldo e umido favor\u00ec lo sviluppo della vita marina. Fecero la loro prima comparsa le barriere coralline, costruite dai coralli Tabulati e dai tetracoralli del genere Rugosa, entrambi ora estinti.Le Trilobiti, anche se non estinte non recuperarono pi\u00f9 i livelli precedenti, mentre si assist\u00e9 alla grande espansione dei brachiopodi, gasteropodi, bivalve, briozoi, crinoidi, acritarchi e graptoliti. In particolare questi ultimi, pressoch\u00e9 estinti alla fine dell'Ordoviciano, passarono da 12 a circa 60 specie durante i primi cinque milioni di anni del Siluriano. \nI pesci conobbero una grande espansione e differenziazione; comparvero i primi pesci ossei, gli Osteitti, i placodermi e in particolare gli Acanthodii gi\u00e0 ricoperti di squame, e si arriv\u00f2 allo sviluppo della mandibola mobile, derivata dalla modifica del supporto delle branchie frontali.\nDa registrare anche la radiazione degli agnati, gi\u00e0 presenti nell'Ordoviciano e la conquista delle terre emerse da parte di miriapodi e scorpioni, questi ultimi derivati dagli Eurypterida, gli scorpioni marini.\nFlora.\nIl Siluriano fu il primo periodo di cui abbiamo macrofossili di grandi bioti terrestri, che formarono distese di muschi sul bordo di laghi e corsi d'acqua.\nI primi esemplari di fossili di piante vascolari, cio\u00e8 piante terrestri con tessuti in grado di trasportare il nutrimento, risalgono a questo periodo. I pi\u00f9 antichi rappresentanti di questo genere sono la \"Cooksonia\", perlopi\u00f9 nell'emisfero settentrionale, e la \"Baragwanathia\" in Australia. Successivamente comparvero le prime piante dotate di xilema e floema, ma ancora senza differenziazione nelle radici, nello stelo o nelle foglie, come le \"Psilophyta\" ramificate che si riproducevano per spore e probabilmente erano in grado di effettuare la fotosintesi clorofilliana nei tessuti esposti alla luce. \nTuttavia n\u00e9 i muschi, n\u00e9 le piante vascolari erano dotati di radici profonde.\nIl Siluriano in Italia.\nRocce risalenti al Siluriano sono presenti in Italia principalmente in Sardegna e nelle Alpi Carniche, localmente anche altrove (p.es. nella Sicilia settentrionale). Queste formazioni, di origine marina, contengono molti fossili di invertebrati come i graptoliti, animali che vivevano in colonie sospese nell'acqua, e i nautiloidi, molluschi cefalopodi dotati di conchiglia la cui lunghezza poteva arrivare ad alcuni metri (ad esempio \"Columenoceras grande\")."}
{"id": "78080", "revid": "188116", "url": "https://it.wikipedia.org/wiki?curid=78080", "title": "Milazziano", "text": "Il Milazziano (dal nome della citt\u00e0 di Milazzo) \u00e8 un sottopiano informale del Pleistocene istituito da C. Dep\u00e9ret nel 1918. Stratigraficamente \u00e8 posto sopra il Siciliano e sotto il Tirreniano. Lo stratotipo del Milazziano si trova lungo la costa occidentale di Capo Milazzo, ed \u00e8 costituito da sabbie ciottolose ricche di molluschi fossili.\nVoci correlate.\nScala dei tempi geologici"}
{"id": "78081", "revid": "466539", "url": "https://it.wikipedia.org/wiki?curid=78081", "title": "La banalit\u00e0 del male", "text": "La banalit\u00e0 del male: Eichmann a Gerusalemme (\"Eichmann in Jerusalem: A Report on the Banality of Evil\") \u00e8 un saggio di Hannah Arendt.\nGenesi dell'opera.\nLa lettera \"Eichmann a Gerusalemme: resoconto sulla banalit\u00e0 del male\" \u00e8 sostanzialmente il diario dell'autrice, inviata del settimanale \"New Yorker\", sulle sedute del processo ad Adolf Eichmann. Il gerarca nazista, rifugiato nel 1945 in Argentina, fu ivi prelevato dagli israeliani nel 1960, processato per genocidio nel 1961 a Gerusalemme e condannato a morte per impiccagione. La sentenza fu eseguita il 31 maggio 1962.\nIl titolo originale dell'opera \u00e8 \"Eichmann in Jerusalem - A Report on the Banality of Evil\". Non senza ragione, l'editore italiano ritenne opportuno invertire l'ordine del titolo. Dal dibattimento in aula, infatti, Arendt ricaver\u00e0 l'idea che il male perpetrato da Eichmann - come dalla maggior parte dei tedeschi che si resero corresponsabili dell'Olocausto - fosse dovuto non a un'indole maligna, ben radicata nell'anima (come sostenne nel suo \"Le origini del totalitarismo\") quanto piuttosto a una completa inconsapevolezza di cosa significassero le proprie azioni.\nLa corte, le condizioni del processo e l'imputato.\nLa banalit\u00e0 del male inizia con una disamina delle condizioni sociali all'epoca del processo ad Adolf Eichmann: secondo la Arendt le esigenze politiche influenzarono la credibilit\u00e0 del processo (il pubblico ministero Gideon Hausner fu condizionato dal primo ministro israeliano Ben Gurion). Anzich\u00e9 limitarsi a giudicare esclusivamente le azioni dell'individuo Adolf Eichmann, il Pubblico ministero cerc\u00f2 di far s\u00ec che la corte (presieduta da Moshe Landau) operasse una disamina generale dell'antisemitismo nazista; un processo di caratura ben pi\u00f9 alta, dunque, che avrebbe aumentato la popolarit\u00e0 dello stato di Israele presso gli ebrei sparsi per il mondo; inoltre avrebbe permesso di mettere in cattiva luce i paesi arabi del Medio Oriente, con cui Israele era in conflitto, ricordando le loro simpatie per il nazismo. Arendt critica duramente il discorso di apertura tenuto dal pubblico ministero Gideon Hausner, ed in particolare la frase \"noi non facciamo distinzioni etniche\". Nell'opinione dell'autrice, il processo ad Eichmann era fondato proprio sulle distinzioni etniche e religiose: l'imputato era accusato di crimini \"contro il popolo ebraico\" e di crimini contro l'umanit\u00e0 \"commessi sul corpo del popolo ebraico\", oltre ad essere strumentalizzato dalla politica del giovane Stato d'Israele.\nSuccessivamente, si passa all'esame dell'imputato. Adolf Eichmann, nato a Solingen, in Renania, nel 1906, fu studente poco brillante: si ritir\u00f2 dalle scuole superiori come da quelle di avviamento professionale. Lavor\u00f2 come minatore nella compagnia del padre finch\u00e9 questi non riusc\u00ec a trovargli un lavoro alla compagnia elettro-tranviaria austriaca. Un suo zio \u2013 sposato a un'ebrea \u2013 fu amico del presidente della compagnia petrolifera austriaca \"Vacuum,\" e riusc\u00ec a convincerlo ad assumere Eichmann come rappresentante.\nEntr\u00f2 nel partito nazista austriaco nel 1932 senza troppa convinzione, seguendo il consiglio del suo amico Ernst Kaltenbrunner \"\u2026 mi chiese \u201cperch\u00e9 non entri nel partito nazista?\u201d \u2013 e io risposi \u201cgi\u00e0, perch\u00e9 no?\u201d\" perch\u00e9 svogliato dal suo lavoro; non conosceva nulla del partito nazista, non aveva mai letto il \"Mein Kampf\" (come nessun altro libro), giustificava il proprio impegno politico asserendo di non accettare le condizioni imposte alla Germania dal Trattato di Versailles (1919) e volerle cambiare: una motivazione generica, che avrebbe potuto pronunciare per entrare in qualsiasi partito, tanto era opinione diffusa nei tedeschi che il trattato fosse stato troppo punitivo.\nQuando il partito nazista austriaco divenne illegale, ritorn\u00f2 in Germania, dove fu spinto da un ufficiale alla carriera militare. L'autrice sottolinea come il quadro tracciato non sia quello di un efferato criminale, quanto piuttosto di un uomo semplice, la cui personalit\u00e0 rasentava la mediocrit\u00e0. Durante il regime nazista come durante tutta la sua vita, egli visse per inerzia; guidato dal padre, dalle amicizie, dalla situazione in cui viveva. Era pericolosamente privo di iniziativa, spessore culturale e morale; quest'ultimo non andava oltre i condizionamenti che gli erano stati dati dalla societ\u00e0.\nLa carriera di Eichmann.\nL'impressione sembra confermata dal motivo del suo ingresso nelle SS: egli entr\u00f2 nel servizio di sicurezza delle SS (RSHA) confondendolo con il servizio di sicurezza del partito, ovvero il servizio di scorta delle sue alte personalit\u00e0. Per quattro mesi lavor\u00f2 di malavoglia all'ufficio di raccolta informazioni sui massoni, prima di essere trasferito al corrispondente ufficio ebraico.\nQuando gli fu regalato \"Lo Stato ebraico\", di Theodor Herzl, lo divor\u00f2 avidamente: fu il suo primo libro; imparer\u00e0 poi la lingua yiddish, e legger\u00e0 di sua iniziativa \"Storia del sionismo\" di Adolf B\u00f6hm; questa cultura riusc\u00ec a farlo nominare \u201c\"esperto in questioni ebraiche\"\u201d. In un contesto come quello delle leggi razziali del 1935 \u2013 che da molti ebrei erano state accettate come la semplice regolamentazione di pratiche gi\u00e0 in uso \u2013 egli si prefiggeva di \u201c\"aiutare gli ebrei a fondare un loro Stato\"\u201d organizzandone l'emigrazione forzata; si considerava un idealista realista: realizzava il volere del partito (una Germania \"Judenrein\", ripulita dagli ebrei) e il volere della razza ebraica (avere un proprio territorio).\nRubandone l'idea a un suo superiore, risolse i problemi che sorgevano nell'emigrazione: l'ebreo doveva comprare i permessi necessari all'espatrio da diversi uffici, ma questi rilasciavano permessi dalla scarsa durata \u2013 molto spesso scadevano prima che l'emigrante riuscisse a completare la trafila burocratica \u2013 ed egli risolse il problema concentrando in un solo edificio un rappresentante di ogni istituto atto a rilasciarli, dotando poi gli emigranti della valuta straniera (necessaria a entrare nel paese di destinazione) mediante un accordo coi capi delle comunit\u00e0 ebraiche: questi si facevano prestare ingenti somme dalle comunit\u00e0 ebraiche estere, per rivendere il contante agli ebrei tedeschi ad un cambio doppio.\nL'autrice traccia quindi il profilo di Adolf Eichmann: un uomo mediocre, che vive di idee altrui e si attribuisce meriti che non ha pur di sfuggire alla mediocrit\u00e0; oltretutto, sar\u00e0 proprio questo a metterlo nei guai: nel 1957 rilascer\u00e0 un'intervista al giornalista ed ex-SS Willem Sassen, stanco della vita poco stimolante che gli offriva il suo nascondiglio in Argentina (dove lavorava come dipendente della filiale auto Mercedes), per rivivere le emozioni dei giorni in cui si sentiva realizzato. Il quadro \u00e8 aggravato dalla sua propensione a parlare per frasi fatte e dalla sua incoerenza: all'inizio del processo dichiar\u00f2 di non voler prestare giuramento \u2013 in quanto \u201c\"ho imparato che \u00e8 la sola cosa che non vada mai fatta\"\u201d \u2013 per poi alla prima udienza scegliere di deporre sotto giuramento.\nQuanto poco si rendesse conto di quel che diceva e quanto poco sapesse capire gli altri risult\u00f2 dalla deposizione in cui si dichiar\u00f2 \u201c\"salvatore del popolo ebraico\"\u201d, in quanto aveva fatto emigrare centinaia di migliaia di persone, altrimenti condannate a morte. Forse se avesse avuto una memoria migliore e un avvocato pi\u00f9 capace avrebbe potuto propagandare meglio quest'idea: all'inizio il nazismo considerava in effetti come unici interlocutori proprio i sionisti; si era addirittura stipulato un accordo secondo cui l'ebreo poteva mantenere il proprio denaro anche in caso di emigrazione, purch\u00e9 lo cambiasse in merci prodotte dalla Germania (che al proprio arrivo in Palestina sarebbero state rivendute dai capi ebraici, che avrebbero tenuto una quota della vendita per la loro mediazione).\nLa sua cronica mancanza di memoria lo condanner\u00e0 a non poter mai controbattere seriamente alle accuse: egli ricordava solo i propri successi personali, i suoi stati d'animo e le frasi fatte ad essi collegate: ricorder\u00e0 tutte le sue quattro promozioni tra il 1937 e il 1941, e l'arrivo al ruolo di comandante del centro per l'emigrazione berlinese \u2013 per lui una condanna: nel 1941, in piena guerra, non si parlava pi\u00f9 di espellere gli ebrei. La sua carriera era finita.\nLe sue responsabilit\u00e0 erano inoltre minori di quanto sembrasse: egli era solo il capo dell'ufficio B4 sottosezione 4 dell'RSHA, ufficio per la sicurezza nazionale delle SS. Il clamore intorno a lui nacque perch\u00e9 durante il Processo di Norimberga molti cercarono di scaricare su di lui le proprie responsabilit\u00e0, ritenendolo morto. Uomo di bassa cultura bench\u00e9 di solida estrazione sociale, era estremamente zelante sul lavoro; non per ideologia ma per il desiderio di compiacere i propri comandanti e guadagnarsi riconoscimenti.\nTrovatosi ad organizzare l'emigrazione in pieno tempo di guerra, ebbe l'idea di realizzare il progetto del F\u00fchrer di uno Stato \"Judenrein\" spostando tutti gli ebrei nella parte orientale della Polonia, fuori dal Reich tedesco. Incontrate le resistenze di Hans Frank \u2013 governatore della Polonia, il quale non sopport\u00f2 di vedere prevaricata la propria autorit\u00e0 \u2013 abbandon\u00f2 l'iniziativa personale, sinceramente convinto che Frank volesse pensare da s\u00e9 agli ebrei residenti in Polonia, e si dedic\u00f2 ad attuare progetti assegnati al suo ufficio da tempo, ma giacenti in quanto irrealizzabili, come l'emigrazione di quattro milioni di ebrei in Madagascar, progetto assegnatogli dall'RSHA come mascheramento (come ovvio, poich\u00e9 non vi erano mezzi n\u00e9 possibilit\u00e0 logistiche per spostare quattro milioni di persone in un territorio francese, con l'oceano Atlantico saldamente in mano agli inglesi).\nA lui si deve l'organizzazione di Theresienstadt, ghetto \u2013 campo di concentramento \"umano\", realizzato a scopo propagandistico (unico campo visitabile dalla Croce Rossa; quando dei rappresentanti in visita chiesero di poter vedere anche il campo di Bergen-Belsen, fu loro impedito sostenendo che era in atto un'epidemia di tifo) e presentato dai nazisti come \"tipico esempio di insediamento ebraico\". A Theresienstadt venivano deportati principalmente vecchi e personalit\u00e0 ebraiche in vista: era un paese di campagna evacuato, recintato per l'occasione, dove alle alte personalit\u00e0 ebraiche veniva fatto credere di vivere al confino. I loro averi erano confiscati col pretesto di pagare l'alloggio in cui vivevano, che - secondo la propaganda nazista - sarebbe diventato di loro propriet\u00e0. Solo in seguito divenne evidente la funzione propagandistica del campo di concentramento ed il suo vero ruolo di \"centrale di smistamento\" verso gli altri lager. \nDue mesi dopo l'attacco all'Urss, Reinhard Heydrich mise al corrente Eichmann della decisione del F\u00fchrer: la soluzione finale. Egli durante la deposizione si perde a raccontare i dettagli del suo senso di vuoto, coerentemente con s\u00e9 stesso. Lo sterminio non sar\u00e0 mai nominato: si useranno termini quali \u201csoluzione finale\u201d e \u201clavoro all'est\u201d.\nAl termine della riunione, ad Eichmann verr\u00e0 ordinato di esaminare il nuovo campo di concentramento di Majdanek. Qui abbiamo altre prove dell'assoluta normalit\u00e0 di quest'uomo, e di come l'idea che in lui vi sia un \u201cmale radicale\u201d sia senza senso: egli \u00e8 vicino a svenire quando gli viene mostrata un'esecuzione (effettuata collegando il motore diesel di un sommergibile russo ad una baracca di legno sigillata); scapper\u00e0 dal campo per rifugiarsi a contemplare le forme di una stazione ferroviaria, e da qui eviter\u00e0 sempre di recarsi nei campi di concentramento, eccetto Auschwitz: qui gli erano evitate le visioni pi\u00f9 crudeli, in quanto buon amico del direttore Rudolf H\u00f6\u00df.\nSapeva quindi il destino degli ebrei da lui deportati, e malgrado questo ed il senso di disagio non fece nulla per impedirlo; si costrinse anzi a lavorare con pi\u00f9 zelo, per bilanciare le sue repulsioni. Di fronte alle prove che Eichmann aveva coscienza di quanto provocato dalle sue azioni, il suo avvocato dichiar\u00f2 che egli aveva agito per ragion di Stato: ma accettare questa tesi avrebbe significato accettare la tesi che Hitler stesse agendo per il bene dello Stato. \nChi fu davvero in grado di mantenere \"intatta la coscienza\" nella Germania nazista? Nemmeno i cospiratori del 20 luglio 1944 (Operazione Valkiria), secondo Arendt, vi riuscirono. \u00c8 vero che questi uomini che, sia pur tardivamente, si opposero a Hitler, mostrarono un coraggio ammirevole, ma a ben guardare essi si mossero solo in conseguenza dell'evidente ed inevitabile tracollo nazista. Di fatto in Germania \"la coscienza in quanto tale era morta\". Pochissimi si opposero fin dall'inizio senza esitazioni, come ad esempio il filosofo Jaspers. Arendt cita inoltre l'esempio di due ragazzi, figli di contadini che, arruolati a forza nelle SS, si rifiutarono di dare il loro contribuito. Furono condannati a morte, e nella loro ultima lettera a casa scrissero di preferir morire piuttosto che aver sulla coscienza i crimini delle SS. La rara posizione di \"queste persone, che sul piano pratico non poterono mai far nulla, era molto diversa da quella dei cospiratori. Essi avevano conservata intatta la capacit\u00e0 di distinguere il bene dal male, non avevano mai avuto crisi di coscienza\".\nDalla conferenza di Wannsee, in cui fu spiegato ai vari ministri che Hitler voleva procedere alla soluzione finale, Eichmann ne usc\u00ec rinfrancato: egli per la propria estrazione sociale aveva soggezione di fronte a chi avesse completato gli studi oppure occupasse una buona posizione sociale, e si convinse che \u2013 dopotutto \u2013 se quella gente cos\u00ec rispettabile si era dimostrata entusiasta della proposta, non spettasse a lui giudicarla.\nDa esperto in emigrazione divenne quindi esperto in evacuazione: organizzava il trasporto degli ebrei tra i vari campi, i quali accettavano senza ribellioni e pronti a collaborare, tranquillizzati dai capi delle comunit\u00e0 ebraiche \u2013 che avevano salva la propria vita e quella di altri ebrei illustri in cambio del silenzio. Secondo la Arendt, se gli ebrei non si fossero lasciati nelle mani dei capi, almeno il 50% di loro si sarebbe salvato; e alla maniera di Eichmann \u2013 prono a sentirsi inferiore e legittimare gesti orribili se voluti da gente che riteneva ammirabile \u2013 si comport\u00f2 il resto della Germania: alla fine della guerra molti dichiararono di essere sempre stati \u201c\"internamente contrari\"\u201d alle soluzioni naziste, ma di aver messo da parte le proprie convinzioni personali. La loro morale era data dalla societ\u00e0 che avevano intorno, e nella Germania nazista le iniziali titubanze erano semplicemente derivanti dall'abitudine a una vecchia societ\u00e0, e venivano presto sostituite inconsciamente dalla morale che il F\u00fchrer propagandava.\nQuesta visione venne supportata quando Eichmann, in una successiva udienza, giunse a dire di essersi comportato secondo l'etica kantiana; questa prevede, pi\u00f9 o meno, che si debba \u201cagire in modo che le nostre azioni possano diventare una legge universale\u201d. Eichmann pervert\u00ec il concetto arrivando a dire che egli si comport\u00f2 come pensava che il F\u00fchrer avrebbe voluto legiferare: a sostegno di questa tesi dichiar\u00f2 di aver avuto una crisi di coscienza quando Heinrich Himmler, verso la fine del conflitto, ordin\u00f2 di sospendere le deportazioni per aprire trattative con gli alleati, certo della sconfitta. Trovatosi quindi senza mezzi di trasporto, sui quali non aveva pi\u00f9 autorit\u00e0, Eichmann fece marciare 50.000 ebrei a piedi verso i campi di concentramento, poich\u00e9 sapeva che Himmler non stava tenendo una condotta che il F\u00fchrer avrebbe approvato. Questo fa risaltare ancor di pi\u00f9 quanto poco egli sapesse mettersi nei panni degli altri, se la ritenne una giustificazione a suo favore in un processo in terra ebraica.\nIl ruolo di Eichmann nelle deportazioni.\nTra la conferenza di Wannsee e la fine delle deportazioni nei lager, Eichmann perse le sue competenze in emigrazione, per diventare amministratore della macchina organizzativa: egli requisiva treni e pianificava gli spostamenti in base alla capacit\u00e0 dei campi di concentramento. Il suo primo incarico fu una prova di deportazione in un vecchio campo di concentramento nella Francia occupata, dove furono trasferiti circa 7000 ebrei. Eichmann in questa fase mitiga i propri sensi di colpa scaricando la responsabilit\u00e0 sui governi dell'Europa: secondo la sua visione, Hitler si \u00e8 trovato costretto a questa scelta poich\u00e9 nessuno Stato aveva accettato le masse ebraiche che Eichmann costringeva all'emigrazione, senza considerare che nessuno Stato avrebbe potuto accettare masse di apolidi senza alcun patrimonio: le leggi del Reich prevedevano che un cittadino che avesse lasciato il territorio tedesco \u2013 senza inoltrare richiesta di visto \u2013 avrebbe automaticamente perso la cittadinanza; alla perdita della cittadinanza lo Stato era autorizzato a confiscarne i beni. Questo \u00e8 il trucco burocratico che permetter\u00e0 ai nazisti di ammassare ebrei nei campi (fuori dal territorio del Reich) e confiscarne ogni avere.\nNel giugno 1943, il Reich viene proclamato \"Judenrein\". Nel resto dell'Europa occidentale, le deportazioni procedettero in maniera disomogenea: la Francia del Governo di Vichy acconsent\u00ec alla deportazione di 100.000 ebrei stranieri, ma poich\u00e9 l'antisemitismo qui era di natura sciovinista, non fece altrettanto per gli ebrei francesi \u2013 sabotandone la deportazione in maniera simile a quella dei belgi: essi arrivarono a lasciare aperti i vagoni diretti verso i campi di concentramento, di modo che gli ebrei potessero fuggire senza che il Reich potesse incolparli di tradimento (questo per\u00f2 non baster\u00e0 a salvare oltre 25.000 ebrei). La Norvegia di Vidkun Quisling consegn\u00f2 quasi tutti gli ebrei rimasti sul territorio (circa 7000), mentre la Danimarca fu l'esempio pi\u00f9 lampante di come i gerarchi nazisti, secondo la Arendt, compissero il male semplicemente perch\u00e9 condizionati dalla societ\u00e0 hitleriana: l'intero popolo danese si ribell\u00f2 alle deportazioni, il re arriv\u00f2 a mettere la fascia ebraica, i ministri minacciarono di presentare dimissioni se costretti a promulgare leggi razziali, e gli abitanti di Copenaghen organizzarono un'evacuazione con la Svezia \u2013 che proteggeva gli ebrei \u2013 pagando di tasca propria i costi per gli ebrei non abbienti. Ricondizionato dai lunghi anni trascorsi nella societ\u00e0 danese, il comandante tedesco Werner Best \u2013 cui era stato ordinato di procedere alla deportazione forzata \u2013 proib\u00ec ai suoi uomini di violare qualsiasi propriet\u00e0 privata, e sparse la voce dell'imminente rastrellamento per permettere agli ebrei di barricarsi nelle proprie case. Da questo paese furono deportati solo 470 ebrei.\nL'Italia, invece, secondo l'autrice, fu \"doppiogiochista\", perch\u00e9 era il solo Stato la cui sovranit\u00e0 era rispettata dai tedeschi, e sebbene Benito Mussolini promulgasse leggi razziali, queste esentarono (tuttavia solo inizialmente) ogni ebreo iscritto al partito fascista (inutile dire che l'iscrizione al partito era praticamente condizione necessaria, in quegli anni). Quando i nazisti poterono agire in territorio italiano \u2013 nel 1943 \u2013 molti generali italiani ingannarono le truppe naziste, evitando di consegnare circa ebrei, con la scusa che non gli era possibile, in quanto fuggiti nel principato di Monaco.\nNei Balcani, i nazisti si assicurarono l'appoggio popolare creando nuovi stati; questi territori presentavano enorme disomogeneit\u00e0 nella composizione sociale, erano un insieme di pi\u00f9 etnie: Il nazismo appoggi\u00f2 la creazione di \u201cstati delle minoranze\u201d, come la Croazia. Questo paese non fece nulla per contrastare i voleri di Hitler, salvo concedere uno status di \u201cariano onorario\u201d agli ebrei che avessero accettato di donare ogni proprio bene allo Stato; qui furono deportati in 30.000.\nIn Serbia un conteggio delle vittime risulta quasi impossibile; questo paese aveva avuto l'ardire di ribellarsi al governo filonazista con un colpo di Stato, e le truppe naziste presenti erano esortate a uccidere sul posto sia ebrei che partigiani. \nAi tentativi nazisti di deportare gli ebrei bulgari, la popolazione si oppose con decisione, e la stessa linea di condotta fu tenuta apertamente dal parlamento. Il re Boris III venne considerato dai tedeschi responsabile dello stato di cose e, quasi certamente, ucciso dallo spionaggio tedesco. Al contrario la Romania, guidata dal maresciallo Ion Antonescu, capo della Guardia di ferro e dittatore del paese, \"var\u00f2 leggi antiebraiche che furono le pi\u00f9 severe d'Europa\". Lo stesso Hitler disse che la Romania procedeva, rispetto al \"problema ebraico\", con pi\u00f9 decisione della Germania stessa.\nLe imputazioni, le prove e la sentenza.\nIn questi paesi il ruolo di Eichmann fu centrale nell'organizzazione; diverso il caso delle province orientali, dove si perpetrarono i maggiori crimini (e non a caso la prima accusa che gli fu rivolta fu quella di aver organizzato lo sterminio in queste regioni); qualsiasi documentazione presente in questi territori fu distrutta dai nazisti durante la loro ritirata, pertanto non c'erano prove di coinvolgimenti di Eichmann (tant'\u00e8 che la sentenza disse che il baricentro del lavoro di Eichmann era stato il Reich e l'occidente, ma non l'est).\nL'accusa introdusse pertanto una fila interminabile di testimoni, deportati in queste regioni, i quali non diedero nessun contributo pratico al processo n\u00e9 portarono prove, ma di fronte a cui nessun giudice (come del resto l'opinione pubblica) pot\u00e9 negare la possibilit\u00e0 di parlare, in virt\u00f9 degli orrori vissuti. Oltretutto, poich\u00e9 l'accusa esagerava enormemente le responsabilit\u00e0 di Eichmann la corte si vedeva obbligata quasi a \u201cdifendere\u201d quest'ultimo; negare l'attendibilit\u00e0 dei testimoni dell'accusa avrebbe esposto i giudici a feroci critiche.\nCon queste udienze si sarebbe dovuto chiarire il ruolo di Eichmann nel:\nIl processo ad Adolf Eichmann fu atipico anche perch\u00e9 Ben Gurion mise a disposizione dell'accusa enormi mezzi finanziari, con cui pot\u00e9 permettersi una gran quantit\u00e0 di collaboratori volti a ricontrollare gli atti del processo di Norimberga; la difesa non pot\u00e9 quindi controinterrogare i testimoni, in quanto deposero in altra sede. Il solo argomento a disposizione dell'avvocato di Eichmann fu contestare la validit\u00e0 del processo e del rapimento del suo assistito, giacch\u00e9 in Argentina i suoi crimini erano gi\u00e0 caduti in prescrizione. Oltre che naturalmente dei testimoni, sui quali non ebbe tutti i torti.\nLa sola testimonianza che produsse effettivamente qualcosa di utile fu quella di Abba Kovner, ex partigiano ebreo. Egli parl\u00f2 di Anton Schmid, sergente della Wehrmacht condannato a morte per aver aiutato ebrei fornendo loro passaporti falsi. Venne subito in mente quanto sarebbe stato diverso il mondo se ci fossero stati pi\u00f9 uomini come lui. Perch\u00e9 se \u00e8 vero che il regime totalitario cerca di togliere senso al martirio eliminando il ricordo del martire, facendolo semplicemente sparire, \u00e8 altrettanto vero che l'enorme vastit\u00e0 del mondo, di persone, di casi, avrebbe reso impossibile la completa scomparsa. Come avvenuto per Schmid, il quale dovette aspettare la liberazione degli Alleati perch\u00e9 qualcuno sapesse del suo eroismo. Ma si era saputo. E a parte questo, pur con la certezza di sparire, aveva fatto quel che andava fatto. Questa fu la sola testimonianza che apport\u00f2 qualcosa al processo, e non certo per le conseguenze giuridiche.\nPer avere un quadro pi\u00f9 dettagliato della personalit\u00e0 di Eichmann \u00e8 utile osservare i suoi gesti alla fine della guerra; fu catturato dagli Alleati ma non identificato; riusc\u00ec a fuggire dal carcere dov'era stato rinchiuso, per poi fuggire in Argentina sotto il falso nome di Ricardo Klement. Qui visse facendo lavori umilianti, finch\u00e9 la moglie \u2013 che risultava divorziata grazie alla corruzione di qualche funzionario compiacente \u2013 non lo raggiunse coi figli. Divenne capomeccanico alla Mercedes di Buenos Aires e si costru\u00ec una casa in una zona senza luce n\u00e9 acqua corrente. Dissemin\u00f2 numerosissimi indizi, come risposarsi e pubblicare un necrologio col cognome Eichmann. Egli era cos\u00ec affranto dalla sua piccolezza che non perdeva occasione per rivivere i fasti del Reich, cos\u00ec accett\u00f2 di buon grado di farsi intervistare dall'ex-SS Willem Sassen. Quando si rese conto di essere pedinato dai servizi segreti israeliani, si lasci\u00f2 catturare senza resistenza, esaltandosi perch\u00e9 con la sua condanna a morte avrebbe espiato i peccati della Germania nazista.\nLa sentenza lo riconobbe responsabile di crimini contro gli ebrei (favorendone lo sterminio, facendoli vivere in condizioni che avrebbero portato alla morte, causando danni psicologici e impedendo ulteriori nascite) e crimini contro l'umanit\u00e0. Fu accettata la tesi secondo cui egli avrebbe solo reso possibile lo sterminio, ma non lo avrebbe messo in atto personalmente.\nQuesto \u00e8 un punto fondamentale per capire come sia stato possibile l'Olocausto, secondo la Arendt: nessuno era responsabile, o meglio, nessuno vi si sentiva; facevano solo il proprio lavoro. Eichmann stesso si sent\u00ec vittima di un'ingiustizia, ed era profondamente convinto di star pagando per le colpe degli altri: dopotutto, lui era solo un burocrate che faceva il proprio lavoro, ed incidentalmente, questo coincideva con un crimine.\nDopo la sentenza di morte ci fu un altro appello, il quale serv\u00ec a poco (l'avvocato di Eichmann present\u00f2 come \u201cnuove prove\u201d traduzioni di documenti gi\u00e0 presentati dall'accusa). La corte d'appello contraddicendo la sentenza precedente lo ritenne \"\u201csolo superiore di s\u00e9 stesso\u201d\" e organizzatore di tutti i crimini, sebbene fosse stato un semplice burocrate. Nuova condanna a morte, eseguita nello stesso giorno della sentenza. Contraddicendosi per l'ultima volta, Eichmann con le sue ultime parole afferm\u00f2 prima di essere un \"Gottgl\u00e4ubiger\" (termine nazista per indicare un credente in Dio, ma che non segue la religione cristiana e non crede nella vita dopo la morte) per poi congedarsi con un \u201c\"Tra breve, signori, ci rivedremo. Questo \u00e8 il destino di tutti; viva la Germania, viva l'Argentina, viva l'Austria, non le dimenticher\u00f2\"\u201d. In queste ultime parole, secondo la Arendt, c'\u00e8 il pi\u00f9 puro Adolf Eichmann, e la spiegazione di come il nazismo abbia potuto perpetrare le sue barbarie: sfruttando la propensione della societ\u00e0, fatta di uomini normali \u2013 fin quasi a rasentare la mediocrit\u00e0 \u2013 come Adolf Eichmann, un uomo che recit\u00f2 la parte di s\u00e9 stesso pur di sentirsi glorificato.\n\"Era come se in quegli ultimi minuti egli ricapitolasse la lezione che quel suo lungo viaggio nella malvagit\u00e0 umana ci aveva insegnato - la lezione della spaventosa, indicibile e inimmaginabile banalit\u00e0 del male.\".\nConclusioni.\nSecondo l'autrice, la sentenza non fu del tutto soddisfacente; sebbene la conclusione sia stata giusta, nell'ottica che quanto successo possa ripetersi si sarebbe dovuto finalmente definire un soddisfacente motivo per cui Adolf Eichmann \u2013 come qualsiasi gerarca nazista\u00a0\u2013 sia stato condannato, poich\u00e9 come a Norimberga si sollev\u00f2 il problema che egli non avesse violato alcuna legge gi\u00e0 in vigore. Con la sentenza effettivamente pronunciata, si fece quanto dovuto (condannare a morte Eichmann) mediante mezzi sbagliati, ovvero tenendosi dentro le leggi di Israele, non definendo veramente quel che Eichmann aveva davvero fatto. L'unica ipotetica sentenza che per la Arendt avrebbe avuto senso sarebbe stata basata sulle obiezioni di Karl Jaspers: Eichmann si era reso responsabile, commettendo crimini contro gli ebrei, di attentare all'umanit\u00e0 stessa, cio\u00e8 alla sua base, il diritto di chiunque a esistere ed essere diverso dall'altro. Uccidendo pi\u00f9 razze si negava la possibilit\u00e0 di esistere all'umanit\u00e0, che \u00e8 tale solo perch\u00e9 miscuglio di diversit\u00e0.\nQuesto processo diede occasione a molti di riflettere sulla natura umana e sui movimenti del presente. Eichmann, come detto, tutto era fuorch\u00e9 anormale: era questa la sua dote pi\u00f9 spaventosa. Sarebbe stato meno temibile un mostro inumano, perch\u00e9 proprio in quanto tale rendeva difficile identificarvisi. Ma quel che diceva Eichmann e il modo in cui lo diceva, non faceva altro che tracciare il quadro di una persona che avrebbe potuto essere chiunque: chiunque poteva essere Eichmann, sarebbe bastato essere senza idee, come lui. Prima ancora che poco intelligente, egli non aveva idee e non si rendeva conto di quel che stava facendo. Era semplicemente una persona completamente calata nella realt\u00e0 che aveva davanti: lavorare, cercare una promozione, riordinare numeri sulle statistiche, ecc. Pi\u00f9 che l'intelligenza gli \"mancava la capacit\u00e0 di immaginare cosa stesse facendo\". \"Non era stupido: era semplicemente senza idee (una cosa molto diversa dalla stupidit\u00e0), e tale mancanza di idee ne faceva un individuo predisposto a divenire uno dei pi\u00f9 grandi criminali di quel periodo\". \nQuesta lontananza dalla vera realt\u00e0 e la mancanza di idee sono il presupposto fondamentale della tentazione totalitaria, che tende ad allontanare l'uomo dalla responsabilit\u00e0 del reale, rendendolo meno di un ingranaggio in una macchina. Come non si possano usare questi concetti lo si vede ancora meglio esaminando le giustificazioni addotte dai nazisti al processo di Norimberga: \u201cazioni compiute per ordine superiore\u201d; queste furono respinte perch\u00e9, come disse la corte, \u201calle azioni manifestamente criminali non si deve obbedire\u201d, principio che esiste nel diritto di ogni paese. Ma come si pu\u00f2 distinguere il crimine quando si vive nel crimine? Quando ci si trovi di fronte a un massacro organizzato da uno Stato? Era questo che il processo ad Adolf Eichmann avrebbe dovuto spiegare. Egli si aggrapp\u00f2 al principio della \"Ragion di Stato\" (parl\u00f2 di \"azione di Stato\") per giustificare i suoi crimini. In realt\u00e0 per\u00f2, la Ragion di Stato si appella ad una certa necessit\u00e0 connessa ad una situazione di emergenza, al fine di conservare l'ordine legale vigente, mentre la condizione del Terzo Reich era inversa: lo Stato si fondava su principi criminosi, e un'azione non criminosa, come l'ordine di Himmler dato alla fine dell'estate 1944 di sospendere le deportazioni, diventa essa stessa un'eccezione, un'azione compiuta per \"Ragion di Stato\", con il velleitario intento di poter contrattare con gli Alleati. In tale condizione, in pochi seppero in sostanza distinguere il bene dal male.\nSarebbe per\u00f2 riduttivo vedere in questo libro una mera critica al totalitarismo. La Arendt si occupa della genesi del male, non tanto della sua manifestazione. Nel pensiero della Arendt per un essere umano \u00e8 male l'essere un inconsapevole volontario, il braccio intenzionalmente inconsapevole di qualcun altro, ed \u00e8 qualcosa di estremamente comune e banale, che il potere pu\u00f2 organizzare e utilizzare in moltissime maniere. Il regime totalitario \u00e8 una di quelle possibili, \u00e8 ingenuo pensare che sia l'unica, banalizzando cos\u00ec il pensiero della Arendt."}
{"id": "78083", "revid": "287204", "url": "https://it.wikipedia.org/wiki?curid=78083", "title": "Marcos Perez Jimenez", "text": ""}
{"id": "78087", "revid": "1318658", "url": "https://it.wikipedia.org/wiki?curid=78087", "title": "Parco nazionale di Yosemite", "text": " \nIl parco nazionale di Yosemite (, pronuncia : ) \u00e8 una zona protetta degli Stati Uniti che copre parte dei monti della Sierra Nevada, nella parte orientale della California. Con una superficie totale di 3\u00a0074 km\u00b2, si tratta del terzo parco nazionale pi\u00f9 grande della California dopo quelli della Valle della Morte e di Joshua Tree.\nYosemite ospita uno dei macro-habitat maggiori e meno frammentati della Sierra Nevada sia con riferimento alle piante sia agli animali. Il parco ha un intervallo di elevazione compreso tra 648 e 3\u00a0997 m e contiene cinque principali fasce di vegetazione: il chaparral e i boschi di quercia, la foresta montana inferiore, la foresta montana, la zona subalpina e la tundra alpina. Delle 7\u00a0000 specie vegetali della California, circa il 50% si trova nella Sierra Nevada e oltre il 20% si trova nello Yosemite. Il parco contiene un habitat adatto per pi\u00f9 di 160 piante rare, con rare formazioni locali geologiche e suoli con composizioni mineralogiche uniche.\nLa geologia locale \u00e8 caratterizzata da rocce granitiche e resti litologici pi\u00f9 antichi. Circa 10 milioni di anni fa, la Sierra Nevada si sollev\u00f2 di quota e poi si inclin\u00f2 originando i suoi pendii occidentali relativamente dolci e i pendii orientali decisamente pi\u00f9 ripidi. Il sollevamento aument\u00f2 la curva dei ruscelli e dei letti dei fiumi, determinando la formazione di profondi e stretti canyon. Circa un milione di anni fa, neve e ghiaccio si accumularono dando vita a ghiacciai nei prati alpini pi\u00f9 alti che si spostarono lungo le valli dei fiumi. Lo spessore del ghiaccio nella valle di Yosemite potrebbe aver raggiunto i 1\u00a0200 m durante la prima era glaciale. Il movimento verso il basso delle masse di ghiaccio sec\u00f2 e scolp\u00ec la valle a forma di U che oggi attira cos\u00ec tanti visitatori per le sue viste panoramiche.\nYosemite ha costituito una tappa miliare nello sviluppo dell'idea del parco nazionale: lo studioso Galen Clark e altri eminenti pensatori esercitarono pressioni per proteggere la Yosemite Valley dall'impatto antropico, spingendo infine il presidente Abramo Lincoln a firmare il Yosemite Grant nel 1864. John Muir guid\u00f2 un movimento di successo volto a far creare al Congresso degli Stati Uniti un parco nazionale pi\u00f9 grande entro il 1890 che comprendesse la valle, le montagne e le foreste circostanti. Elevato a parco nazionale il 1\u00ba ottobre 1890, Yosemite \u00e8 la seconda zona protetta pi\u00f9 antica per istituzione nella storia degli Stati Uniti dopo Yellowstone. Segu\u00ec poi la nomina nel patrimonio mondiale da parte dell'UNESCO nel 1984.\nPi\u00f9 di 3,5 milioni di turisti lo visitano ogni anno con un record di 5 nel 2016, cifra che lo rende, al fianco del Grand Canyon e delle Great Smoky Mountains, uno dei siti naturali pi\u00f9 visitati della nazione. Le sue spettacolari cascate e le verticali pareti di granito attirano ogni anno migliaia di escursionisti e alpinisti provenienti da tutto il mondo. Tuttavia, il turismo di massa in primavera e in estate ha posto e pone tuttora problemi ambientali nella valle di Yosemite. Il parco ha iniziato a richiedere la prenotazione per accedervi durante i periodi di punta a partire dal 2020 come risposta all'aumento dei visitatori e per via della pandemia di COVID-19.\nToponimo.\nLa trib\u00f9 degli Ahwahnechee, insediatasi nella valle di Yosemite, si componeva di rinnegati collegati ad altre trib\u00f9 particolarmente feroci chiamati Yohhe'meti o Yo\u1e63\u1e63e'meti (\"coloro che uccidono\", \"assassini\") dai Miwok.\nGli Yosemite chiamarono la valle che ora porta lo stesso nome Awooni o Owwoni, che significava \"bocca spalancata\" con riferimento all'aspetto della valle dal villaggio di Ahwahnee (un termine che si riferiva anche all'intera valle). Il nome attuale della regione \u00e8 attribuito al dottor Lafayette Bunnell, il quale accompagn\u00f2 il gruppo di John Savage in zona. Il dottore credeva che il nome Yosemite significasse Grizzly, una confusione nata dal fatto che, nella lingua Miwok, \u00efh\u00fcmat.i o \u00efs\u00fcmat.i indicava la specie d'orso.\nDescrizione.\nGeografia fisica.\nIl parco nazionale di Yosemite si trova nel mezzo della Sierra Nevada, la catena montuosa pi\u00f9 alta della California. A livello amministrativo, rientra sia nella contea di Mariposa sia in quella di Tuolumne e, per raggiungerlo dai centri urbani principali dello Stato, ci vogliono circa tre ore 30 minuti in auto per arrivare da San Francisco e sei ore da Los Angeles. La zona protetta \u00e8 circondata inoltre da diverse riserve naturali: quella di Ansel Adams a sud-est, quella di Hoover a nord-est e quella di Emigrant a nord.\nLa superficie di Yosemite \u00e8 pari a 3\u00a0074 km\u00b2 (pi\u00f9 dell'intero Lussemburgo), di cui il 94% \u00e8 classificato come \"area naturale\" all'interno della riserva integrale di Yosemite: i turisti possono visitare solo 36 km\u00b2 del parco, ovvero circa l'1% della superficie totale situato principalmente nella valle di Yosemite e nei pressi del fiume Merced, a 1\u00a0200 m di altitudine.\nTopografia.\nLa sommit\u00e0 maggiore \u00e8 costituita dal monte Lyell (3\u00a0997 m), localizzato a sud-est del parco. Numerose vette superano i 3\u00a0500 metri di altitudine e si trovano tutte a est: il monte Clark (3\u00a0780 m), il Petit Peak (3\u00a0539 m) e il Price Peak (3\u00a0515 m). La Sierra Nevada si presenta infatti come una catena asimmetrica con un versante occidentale che sale gradualmente verso la linea di cresta e un versante orientale che scende in modo sensibile.\nSu scala pi\u00f9 ampia, l'erosione modell\u00f2 nel corso del tempo il granito di Yosemite fino a fargli assumere le caratteristiche forme odierne piene di strapiombi e colonne rocciose. I principali responsabili di tali trasfigurazioni sono stati l'acqua, le differenze di temperatura (termoclastismo) e la decomposizione chimica. Tra le cime pi\u00f9 caratteristiche e conosciute ai visitatori figurano il North Dome, l'Half Dome, il Liberty Cap e il Pywiack Dome.\nIdrografia.\nOltre 2\u00a0500 km di torrenti e centinaia di laghi glaciali scorrono nei confini del parco. Quest'ultimo \u00e8 attraversato da due importanti fiumi che scorrono da est a ovest e sono affluenti del San Joaquin: il Merced, il quale scorre nella valle di Yosemite, e il Tuolumne, a settentrione del parco. Entrambi procedono verso la valle centrale di California attraversando la zona pedemontana della Sierra Nevada e ricevono durante il loro corso vari affluenti, alcuni dei quali sotto forma di cascate.\nIl fiume Merced e il suo bacino irrigano 4\u00a0470 km\u00b2. Alla fine dell'aprile del 2006, la sua profondit\u00e0 si attestava a 2,7 m a Pohono e in passato \u00e8 esondato causando allagamenti: le pi\u00f9 notevoli furono quelli del 1937, 1950, 1955 e 1997.\nAlcune valli adiacenti a quelle principali, meno erose ma altrettanto sospese, fungono da sbocco per le cascate. Le pi\u00f9 belle del parco vanno da aprile a giugno, in quanto alimentate dallo scioglimento della neve. La maggior parte di esse si trova nella valle di Yosemite, ma molte non sono pi\u00f9 larghe di un rivolo. Vi sono inoltre ghiacciai nei circhi esposti a nord situati in alta quota, ma il riscaldamento globale ne sta compromettendo l'esistenza. Il maggiore \u00e8 il ghiacciaio Lyell, il quale si estende su 65 ettari allo stesso modo del Maclure.\nI due laghi situati a nord-ovest del parco, l'Eleanor e l'Hetch Hetchy, coprono una discreta superficie, con il secondo che fornisce acqua alla comunit\u00e0 di San Francisco. Attualmente, molti laghi glaciali sono stati riempiti da sedimenti e diventati praterie paludose.\nGeologia.\nLitografia.\nA livello geologico, la Sierra Nevada \u00e8 un massiccio di granito frammentatosi a est lungo un sistema di fratture. Il fianco occidentale della catena si sollev\u00f2 e si inclin\u00f2 sotto l'effetto delle forze tettoniche ancora in atto svariati millenni or sono e il paesaggio appare dominato da giganteschi blocchi di granito. Diversi milioni di anni fa, tale roccia si form\u00f2 in profondit\u00e0 dal raffreddamento molto lento di magma, originando vaste intrusioni magmatiche della cosiddetta batolite. Il magma interess\u00f2 anche le vicine rocce sedimentarie e quelle vulcaniche: oggi si incontrano queste rocce metamorfiche alla periferia del parco anche se in punti ristrett\u00ec, specie presso il monte Dana.\nStoria geologica.\nLa fase pi\u00f9 antica avvenne durante il Precambriano e l'inizio del Paleozoico: la regione dello Yosemite, allora situata su un margine continentale passivo, and\u00f2 pian piano ricoperta da depositi sedimentari. Tra la fine del Devoniano e il Permiano, la Laurentia, precursore della placca nordamericana, si spinse verso ovest ed entr\u00f2 in collisione con la placca Farallon oceanica. Fu questo processo a dare origine a un arco insulare vulcanico: per via della tettonica a zolle, lo spazio oceanico scomparve gradualmente e l'arco insulare nevadico si ritrov\u00f2 saldato alla placca continentale.\nDurante il Mesozoico, l'orogenesi nevadiana influenz\u00f2 il Nord America occidentale e conform\u00f2 una catena montuosa con un'altitudine di 4\u00a0500 m antenata dell'attuale Sierra Nevada. Le rocce sedimentarie si trovano anche su discrete quote delle vette; l'orogenesi fu accompagnata da fenomeni vulcanici e risalite di magma: una prima fase di plutonismo regionale inizi\u00f2 alla fine del Triassico e continua fino al Giurassico, circa 150 milioni anni fa. In quel frangente, i plutoni si raffreddarono molto lentamente e diedero vita alle batoliti, localizzate a circa 10 km di profondit\u00e0. La seconda fase della formazione rocciosa plutonica si estende da 120 a 80 milioni di anni fa. Alla fine del Cretaceo, l'erosione e il sollevamento del terreno esposero alla luce del sole masse di granito.\nTra 20 e 5 milioni di anni prima di oggi, diversi fenomeni vulcanici interessano il nord e l'est dello Yosemite: i geologi hanno trovato tracce di colate laviche e piogge di cenere, oltre a colonne basaltiche.\nDa 10 a 20 milioni di anni fa, la Sierra Nevada inizi\u00f2 a sorgere a est dove apparvero molte faglie attive. La parte orientale della catena si erge nettamente al di sopra dell'attuale valle di Owens, mentre il versante occidentale gener\u00f2 un dolce pendio. Questo sollevamento provoc\u00f2 l'argine dei fiumi e, in quel momento, la valle fluviale si allarga a mo' di \"V\". Inoltre provoc\u00f2 crepe e diaclasi nel granito rendendo maggiormente agevole l'erosione.\nA seguito delle fasi di raffreddamento del Quaternario, i ghiacciai disegnarono ed erosero le valli modificando il loro profilo in forma piatta e ampia (si pensi al caso delle valli di Hetch Hetchy o di Yosemite), talvolta con dei laghi intorno. Le pareti che li circondano appaiono ripide e, in alcuni punti, formano delle vere e proprie scogliere. Infine, non vanno tralasciate le morene, ovvero le tracce pi\u00f9 caratteristiche del passato glaciale della regione.\nGli studiosi di geologia hanno assegnato dei nomi ai cicli glaciali: quelle che colpirono Yosemite furono Sherwin (o pre-Tahoe), Tahoe, Tenaya e Tioga. Il pi\u00f9 grande e antico \u00e8 quello di Sherwin, in cui tutte le valli della regione erano occupate da ghiacciai. Gli altri tre appartengono all'ultima grande era glaciale, quella di Wisconsin (tra 85\u00a0000 e 7\u00a0000 a.C.). L'ammasso di acqua allo stato solido pi\u00f9 vasto copriva il Grand Canyon de la Tuolumne, lungo 95 km e solo le vette pi\u00f9 alte quali il monte Dana, il Matterhorn Peak e il monte Conness ne erano prive. I ghiacciai in ritirata hanno spesso lasciato delle morene che hanno originato specchi d'acqua come il lago Yosemite (lungo 9 km), ora non pi\u00f9 presente.\nGli attuali ammassi nevosi risalgono alla piccola era glaciale e si trovano in circhi esposti a nord e ad altissima quota, ma il surriscaldamento globale ne sta condizionando la sussistenza.\nAccessibilit\u00e0.\nI due aeroporti pi\u00f9 vicini al parco di Yosemite sono quello di Fresno (120 km a sud) e quello di Merced (112 km a sud-ovest). Da San Francisco \u00e8 possibile programmare una giornata in pullman, mentre una stazione ferroviaria ha sede nel comune di Merced e permette di arrivare alle porte del parco.\nEsistono quattro ingressi principali che forniscono l'accesso al parco su strada, ma l'ingresso orientale (\"Tioga Pass Entrance\") \u00e8 aperto solo da fine maggio a met\u00e0 novembre a causa della neve. Da Merced, bisogna seguire la California Highway 140 fino all'ingresso di Arch Rock. Da ovest, invece, va seguita la California State Route 120 e poi occorre uscire all'Oak Flat Entrance. Provenendo da meridione attraverso Fresno, la California Highway 41 conduce proprio all'ingresso costruito se si proviene da tale direzione geografica.\nAll'interno del parco, \u00e8 possibile usufruire dei bus navetta (alla valle di Yosemite tutto l'anno, a Wawona e Tuolumne Meadows solo in estate), compiere passeggiate a cavallo e noleggiare biciclette. L'accesso \u00e8 precluso ai camion. In inverno (da settembre a maggio), \u00e8 obbligatorio portare con s\u00e9 catene da neve.\nStoria.\nEpoca antica.\nCirca 3\u00a0000 anni fa, le trib\u00f9 degli amerindi dei Miwok e dei Paiute occuparono pacificamente la regione dopo aver abbandonato lo stile di vita nomade. Presto essi stabilirono legami con le trib\u00f9 vicine e portarono dalle aree a est della Sierra Nevada dei pinoli, dell'ossidiana e altri prodotti. Si adoperavano delle ceste piuttosto che ceramiche per immagazzinare e scambiare le loro merci. Alcuni di questi oggetti sono visibili al museo di Yosemite, cos\u00ec come la ricostruzione di uno dei loro villaggi.\nEt\u00e0 contemporanea.\nArrivo degli europei.\nGli Ahwahneechee entrarono poi in contatto con i coloni europei nel corso dell'Ottocento.\nGuidati da Joseph R. Walker, i primi cacciatori commercianti di pellicce giunsero nella Sierra Nevada negli anni 1830. Dal 1848, la scoperta dell'oro in California attir\u00f2 avventurieri provenienti dall'est del Paese. Nel 1851, il nuovo Stato della California decise di inviare un battaglione per allontanare i pellerossa presenti e, a tal fine, il maggiore John Savage realizz\u00f2 un forte. Gli amerindi, temendo di essere surclassati, attaccarono per primi gli americani e scatenarono la cosiddetta \"guerra indiana di Mariposa\", da cui ne uscirono sconfitti. I trattati postbellici stabilirono che i battuti dovessero dapprima raggrupparsi in una riserva vicino a Fresno e poi nella valle di Yosemite. Dopo che avvennero delle aggressioni ai cercatori d'oro nella primavera del 1852, gli Ahwahneechee si rifugiarono nella trib\u00f9 vicino ai Monos ma finirono per essere massacrati.\nStagione turistica.\nNella seconda met\u00e0 del XIX secolo, la reputazione della valle di Yosemite aveva gi\u00e0 attirato molti visitatori. James Madison Hutchings cap\u00ec subito che il turismo costituisse un'importante fonte di reddito e divenne uno dei primi imprenditori della regione. Un primo hotel fu costruito nel 1856, seguito da altri, ad esempio il Wawona, nel 1879; gli edifici aumentarono nel loro insieme rapidamente, mentre molti alberi venivano tagliati e s'introduceva la zootecnia sui prati, minacciando l'equilibrio degli ecosistemi.\nFu in quel periodo che diversi fotografi immortalarono dei panorami nella valle di Yosemite. Uno di essi, Carleton Watkins, pubblic\u00f2 fotografie stereoscopiche gi\u00e0 negli anni 1860.\nGalen Clark, che scopr\u00ec Mariposa Grove, al fianco del senatore John Conness, si mostr\u00f2 a favore di una pi\u00f9 completa tutela di Yosemite. Nel 1864, il presidente degli Stati Uniti Abramo Lincoln decise di proteggere per decreto la valle di Yosemite e Mariposa Grove da interessi privati: creare il primo parco regionale del Paese. Nel 1866, il governo federale della California nomin\u00f2 Galen Clark primo guardiano di Yosemite ma la sua morte avvenne sei mesi dopo e questi venne sepolto nel cimitero del parco. Nel 1869, la prima ferrovia transcontinentale colleg\u00f2 le due coste degli Stati Uniti e il numero di visitatori in zona super\u00f2 allora per la prima volta il migliaio: le cifre non sarebbero che aumentate da allora. Nel 1879 and\u00f2 eretta la prima cappella, tuttora esistente.\nIstituzione e gestione del parco.\nGrazie alla determinazione del naturalista John Muir (1838-1914) e di Robert Underwood Johnson (1853-1937, redattore capo della rivista \"Century\"), una vasta area intorno alla valle di Yosemite and\u00f2 trasformata in un parco naturale nazionale il 1\u00ba ottobre 1890: si tratt\u00f2 del terzo degli Stati Uniti in ordine temporale e il suo primo direttore fu Frederick Law Olmsted (1822-1903). Lo Stato della California continu\u00f2 a gestire la valle e Mariposa Grove, con le truppe militari di stanza a Wawona. Nel maggio del 1903, John Muir e Theodore Roosevelt si accamparono insieme vicino a Glacier Point e il primo convinse il presidente ad affidare l'intero parco allo Stato federale, evento che avvenne nel 1906. Dal 1916, il parco fu posto sotto l'amministrazione del National Park Service.\nAll'inizio del Novecento, la citt\u00e0 di San Francisco stava crescendo a livello demografico e desiderava costruire una diga sul Tuolumne, nella parte nord-ovest del parco; l'obiettivo era quello fornire acqua alla citt\u00e0 e generare elettricit\u00e0. La barriera artificiale fin\u00ec per diventare un importante problema politico e, nonostante gli sforzi di John Muir, la valle di Hetch Hetchy fu inondata nel 1913 in seguito allo sviluppo della diga di O'Shaughnessy.\nLo Yosemite divenne noto grazie al fotografo Ansel Adams (1902-1984). Nel 1907, la costruzione di una linea ferroviaria tra Merced ed El Portal, l'ingresso sud-ovest del parco, port\u00f2 pi\u00f9 turisti. D'altra parte, sempre pi\u00f9 automobili giunsero nella valle di Yosemite e l'ambiente ne stava risentendo. Il numero di visitatori si altern\u00f2 dai 10\u00a0000 del 1905 al milione del 1954 e ai due milioni del 1976. Negli anni settanta, si viet\u00f2 il traffico nella parte orientale della valle di Yosemite e si predisposero delle navette bus affinch\u00e9 i turisti potessero lasciare la propria auto nel parcheggio.\nYosemite divenne patrimonio mondiale dell'umanit\u00e0 grazie all'intervento dell'UNESCO dal 1984. Una porzione significativa del territorio, vasta 2\u00a0851,51 km\u00b2, venne inclusa nella riserva integrale di Yosemite (\"Yosemite Wilderness\") nello stesso anno. L'ambiente naturale del parco \u00e8 fragile: in estate scoppiano regolarmente incendi, alcune specie sono minacciate. Nel 1997, il parco risult\u00f2 chiuso al pubblico per sei settimane a causa di catastrofiche alluvioni.\nOggi il parco cerca un equilibrio tra la protezione della natura e l'accoglienza del pubblico: alcuni ambientalisti vorrebbero vietare il transito di mezzi a motore per eliminare l'inquinamento atmosferico che ristagna nelle valli in estate e distruggere la diga O'Shaughnessy per sopprimere il lago artificiale Hetch Hetchy. Tra i visitatori vengono svolte anche attivit\u00e0 d'istruzione e di sensibilizzazione sull'etica della gestione e del patrimonio naturale.\nNel 2016, il parco vide un'estensione di 400 ettari a ovest: un gruppo di ambientalisti ha acquistato diversi terreni boschivi per 2,3 milioni di dollari con l'obiettivo di donarli all'amministrazione di Yosemite.\nGestione odierna.\nIl parco appartiene alla regione del Pacifico occidentale, ovvero un areale sottoposto alla responsabilit\u00e0 di un direttore regionale. Diretto da un sovrintendente (\"park manager\"), questa figura apicale si occupa del controllo delle attivit\u00e0 relative alla corretta informazione ai visitatori, alla realizzazione di programmi educativi, della tutela ambientale e dell'amministrazione del parco con riferimento alla gestione del personale, al budget e ai servizi forniti. I guardaparchi, ovvero i ranger, sono la maggior parte del tempo in pattuglia sul campo allo scopo di garantire la sicurezza dei visitatori o informarli guidandoli nel parco avvertendoli allo stesso tempo di non incorrere in potenziali rischi.\nDi recente, la pandemia di COVID-19 ha imposto la necessit\u00e0 di promulgare alcune norme di comportamento per i turisti che passano dalla necessit\u00e0 di effettuare pernottamenti al divieto di soggiorno per pi\u00f9 di un tot di tempo, dall'obbligo di effettuare campeggi, qualora lo si volesse, solo in punti specifici il cui affollamento \u00e8 controllato dai ranger all'imposizione di indossare le mascherine in luoghi chiusi quali il museo o i centri visitatori.\nOrganizzazioni e associazioni affiliate.\nOltre all'amministrazione del \"National Park Service\", ci sono altri attori che entrano nella gestione di Yosemite.\nLa \"Yosemite Association\" si \u00e8 dedicata fin dall'inizio del XX secolo al finanziamento di attivit\u00e0, pubblicazioni e servizi. La \"Sousson Foundation\", la \"Student Conservation Association\", la \"Yosemite Concession Services\", il \"San Francisco Conservation Corps\" o il \"Sierra Club\" agiscono di concerto con le autorit\u00e0 del parco per promuovere e proteggere la regione geografica. Lo \"Yosemite Fund\" \u00e8 un'associazione no profit costituita nel 1988 e con sede a San Francisco il cui obiettivo \u00e8 raccogliere fondi per la conservazione del parco: fin dalla sua istituzione, ha contribuito a diversi progetti per un importo totale di 13 milioni di dollari.\nClima.\nIl luogo sperimenta un clima di montagna ed \u00e8 influenzato dalle masse d'aria provenienti dall'oceano Pacifico, essendo situato in linea d'aria 200 km dalle coste. Volendo indicare la temperatura minima e massima di tre distinti punti localizzati nel parco i dati risultano i seguenti:\nSopra i 2\u00a0500 metri, in estate, il caldo secco \u00e8 moderato dai temporali. La combinazione di vegetazione secca, bassa umidit\u00e0 e temporali provoca frequenti incendi boschivi, mentre la valle di Yosemite si trova a un'altitudine di circa 1\u00a0200 m e non \u00e8 pi\u00f9 coperta di neve in primavera. Tuttavia, a Tuolumne Meadows (2\u00a0627 m), la neve copre ancora il terreno nella tarda primavera. Alla fine del mese di aprile 2006, si potevano misurare ancora 1,8 m di neve.\nAmbiente naturale.\nFlora.\nLa vegetazione del parco \u00e8 stratificata e dipende dall'altitudine e dall'esposizione al sole. Man mano che il gradiente di altitudine sale verso est, \u00e8 in quest'ultimo settore che si trovano gli ambienti pi\u00f9 restrittivi, a pi\u00f9 di 3\u00a0000 metri. Il margine occidentale dello Yosemite \u00e8 dominato da foreste miste di conifere composte da pini gialli (\"Pinus ponderosa\"), pini di Jeffrey (\"Pinus jeffreyi\"), pini contorti (\"Pinus contorta\"), abeti bianchi (\"Abies alba\"), abeti di Douglas (\"Pseudotsuga menziesii\") e calocedri (\"Calocedrus\"). Gli alberi sempreverdi prediligono allo stesso modo la medesima regione; \u00e8 il caso del corniolo da fiore (\"Cornus florida\"), delle cornacee (\"Cornaceae\"), della quercia nera della California (\"Quercus kelloggii\"), dell'ontano bianco (\"Alnus incana\"), dell'acero (\"Acer\"), del salice (\"Salix\"), del pioppo balsamico (\"Populus balsamifera\") e dell'alloro della California (\"Umbellularia californica\"). L'albero pi\u00f9 grande delle foreste della Sierra Nevada resta la sequoia gigante (\"Sequoiadendron giganteum\"), la quale cresce, ad esempio, nel boschetto di Mariposa.\nSul piano montano, le foreste di conifere diventano predominanti e la fauna meno abbondante: primeggiano l'abete rosso (\"Abies magnifica\"), il pino bianco occidentale (\"Pinus monticola\"), il pino di Jeffrey, il pino contorto e il pino coda di volpe (\"Pinus balfouriana\"). Superati i 2\u00a0500 metri di quota, ovvero sul piano nivale, gli alberi risultano pi\u00f9 rari e pi\u00f9 piccoli e il paesaggio appare prevalentemente roccioso con affioramenti di granito. La stagione di crescita \u00e8 breve e gli inverni sono rigidi. Le piante ad alto fusto che riescono a sopravvivere a queste condizioni sono il pino contorto, il pino bianco occidentale e la tsuga mertensiana. I pendii ospitano piante fiorite e prati.\nIl parco ospita molti prati umidi, dove crescono diversi fiori selvatici: lill\u00e0 (\"Syringa\"), il cardo asinini (\"Cirsium vulgare\"), \"Heracleum maximum\", lupini (\"Lupinus\"), verghe d'oro (\"Solidago\"), iris, achillea millefoglie (\"Achillea millefolium\"), rododendri (\"Rhododendron\") e asclepiadi (\"Asclepias\"). Il \"calochortus\" e la \"viola canina\" preferiscono i punti ombrosi della foresta.\nFauna.\nLo Yosemite Park presenta un'ampia variet\u00e0 di biotopi che si alternano dal chaparral sulla zona pedemontana (a ovest) ai prati alpini d'alta quota, permettendo di far registrare in totale almeno 400 specie di vertebrati tra mammiferi, uccelli, rettili, anfibi e pesci. Una simile diversit\u00e0 si spiega anche per via del fatto che Yosemite \u00e8 un'area in cui risulta assolutamente vietato l'avvio di attivit\u00e0 economiche e si cerca di ridurre quanto pi\u00f9 possibile l'impatto antropico precludendo l'accesso a diversi punti specifici nel perimetro del parco.\nMammiferi.\nYosemite \u00e8 popolato da circa 90 specie di mammiferi. L'opossum della Virginia (\"Didelphis virginiana\") \u00e8 l'unico marsupiale che vive all'interno del parco: l'esemplare colonizz\u00f2 la California in fretta all'inizio del XX secolo. Esistono sette varianti di toporagni, di cui la pi\u00f9 classica \u00e8 quello comune (\"Sorex araneus\"), ma di cui una \u00e8 endemica, ovvero il toporagno del monte Lyell (\"Sorex lyelli\"), e 17 differenti chirotteri; tra di essi, le specie \"Eumops perotis\" ed \"Euderma maculatum\" utilizzano sistemi di ecolocalizzazione che gli esseri umani possono percepire.\nLa lince rossa (\"Lynx rufus\"), il coyote (\"Canis latrans\"), il puma (\"Puma concolor\") e l'urocione comune (\"Urocyon cinereoargenteus\") sono i principali predatori del parco e si danno in genere alla caccia di specie di piccola taglia quali la lepre californiana (\"Lepus californicus\") o la lepre scarpa da neve (\"Lepus americanus\"). Pi\u00f9 di rado, attaccano il cervo mulo (\"Odocoileus hemionus\") e la sua sotto variante della California (\"Odocoileus hemionus californicus\"), i quali giungono sovente a cercare nutrimento nelle verdi praterie.\nLa famiglia dei roditori accorpa il numero maggiore di mammiferi residenti in zona: le specie pi\u00f9 comuni sono il ratto grigio (\"Rattus norvegicus\"), lo scoiattolo comune (\"Sciuris vulgaris\"), il chipmunk di Allen (\"Neotamias senex\") e la tamia minore (\"Neotamias minimus\"). Il castoro di montagna (\"Aplodontia rufa\") vive vicino ai ruscelli, cos\u00ec come il procione comune (\"Procyon lotor\"), che sovente si sposta nelle ore notturne. Non vanno poi dimenticati altri esemplari pi\u00f9 o meno comuni quali la martora americana (\"Martes americana\"), quella di Pennant (\"Pekania pennanti\") o il bassarisco del Nordamerica (\"Bassariscus astutus\").\nDiversi animali vivono pure in alta quota, con i pipistrelli che possono trovarsi fino a 3\u00a0000 metri di quota. Marmotte e ocotonidi si adattano alle condizioni climatiche con il letargo. La pecora delle Montagne Rocciose (\"Ovis canadensis\") popola aree remote e lontane dai turisti e un suo parente stretto, il bighorn della Sierra Nevada (\"Ovis canadensis sierrae\"), appare l'unico segnalato in via di estinzione, poich\u00e9 nell'intera catena montuosa sopravvivono meno di 300 individui. Anche il ghiottone (\"Gulo gulo\") \u00e8 un animale assai raro e davvero schivo adattatosi alle condizioni locali.\nL'orso nero (\"Ursus americanus\") \u00e8 l'animale simbolo di Yosemite: nonostante il nome, la sua pelliccia \u00e8 perlopi\u00f9 marrone (il manto nero \u00e8 pi\u00f9 comune nella met\u00e0 orientale degli Stati Uniti) e la dimensione minore rispetta a quella del grizzly, completamente scomparso dalla Sierra Nevada all'inizio del Novecento. Il motivo della loro uccisione si doveva al timore da parte dei coloni di venire attaccati da tale specie di grossa taglia. \u00c8 stato forse il comportamento pi\u00f9 mite a salvare gli orsi neri, in quanto cercavano sempre di non avvicinarsi agli esseri umani. In assenza di un censimento scientifico per conoscere il numero di ursidi presenti nella zona protetta, si stima che la popolazione sia compresa tra 300 e 500 individui. Le guardie forestali sono una quindicina nella valle di Yosemite, vale a dire il settore pi\u00f9 frequentato dai turisti.\nLa dieta dell'orso nero \u00e8 varia: in primavera si nutre di erbe, radici e insetti (specie termiti, formiche, vermi) che si trovano nelle praterie, mentre in estate consuma bacche e in autunno ghiande in attesa del suo letargo. Tuttavia, gli orsi neri si adattano facilmente alla presenza dell'uomo e non disdegnano il loro cibo: per questo lo si pu\u00f2 vedere aggirarsi nelle aree di campeggio e nei pressi di veicoli posteggiati.\nIn passato, gli orsi sono stati nutriti dagli uomini, con conseguenti attacchi che hanno causato molti feriti. Oggi molti pannelli informativi e messaggi di prevenzione sconsigliano di nutrire gli animali selvatici, in particolare i plantigradi. I bidoni della spazzatura nel parco sono stati modificati e chiusi ermeticamente, mentre nei campeggi sono state allestite cassette per la conservazione degli alimenti. Gli incidenti sono in calo, ma ogni anno una media di due o tre orsi aggressivi affrontano l'abbattimento.\nUccelli.\nAssai variegato \u00e8 anche il mondo degli uccelli, con 135 specie che nidificano nel parco e 60 che possono essere studiate in inverno: si pensi ai vari picchii verdi (\"Picus viridis\"), allocchi macchiati (\"Strix occidentalis\"), ghiandaie di Steller (\"Cyanocitta stelleri\"), rondoni maggiori (\"Tachymarptis melba\"), pigliamosche fianchi oliva (\"Contopus cooperi\"), martin pescatori (\"Megaceryle alcyon\"), parule di Wilson (\"Cardellina pusilla\"), picchi muratori pettofulvo (\"Sitta canadensis\"), falchi pellegrini (\"Falco peregrinus\") e altri ancora. Gli appassionati di ornitologia possono osservare anche il rondone codaspinosa di Vaux (\"Chaetura vauxi\"), il rondone bianco (\"Aeronautes saxatilis\"), diverse specie di Tyrannidae (specie \"Empidonax oberholseri\" ed \"Empidonax hammondii\") e la cincia delle Montagne Rocciose (\"Poecile gambeli\") nel loro habitat naturale.\nIl picchio delle ghiande (\"Melanerpes formicivorus\"), la colomba fasciata (\"Patagioenas fasciata\"), il gufo della Virginia (\"Bubo virginianus\") e il picchio rosso minore (\"Dryobates minor\") vivono nei boschi di querce, al contrario del merlo di Brewer (\"Euphagus cyanocephalus\"), dell'ittero alirosse (\"Agelaius phoeniceus\"), dell'allocco della Lapponia (\"Strix nebulosa\") e del passero volpe (\"Passerella iliaca\"), che prediligono le praterie umide. I rondoni nidificano invece negli anfratti dei blocchi di granito. Il gi\u00e0 citato martin pescatore americano, il merlo acquaiolo americano (\"Cinclus mexicanus\") e l'urietta marmorizzata (\"Brachyramphus marmoratus\") frequentano e si nutrono dei pesci nei corsi d'acqua. Il rampichino americano (\"Certhia americana\"), il fiorrancino americano (\"Regulus satrapa\") e il picchio muratore pettobianco (\"Sitta carolinensis\") costruiscono i loro nidi soprattutto sugli alberi, mentre l'astore (\"Accipiter gentilis\") e la nocciolaia di Clark (\"Nucifraga colombiana\") vivono a quote pi\u00f9 alte.\nRettili e anfibi.\nDelle dodici specie di anfibi presenti, nessuna si allontana dalle zone umide, le quali ospitano il rospo boreale (\"Bufo boreas\") o il rospo di Yosemite (\"Anaxyrus canorus\"), quest'ultimo endemico. La raganella del Pacifico (\"Pseudacris regilla\") risulta l'esemplare pi\u00f9 comune di rana nel parco; \u00e8 presente in quasi tutti i tipi di ambienti naturali e fino ad altitudini relativamente elevate. Il suo gracidio \u00e8 inoltre ascoltabile in primavera nei prati e negli stagni. Anche la rana toro (\"Lithobates catesbeianus\"), la specie pi\u00f9 grande tra gli anfibi del Nord America, frequenta le aree umide del luogo, in particolare la valle di Yosemite. Salamandre e tritoni trascorrono la maggior parte dell'anno nascosti sotto la terra, sotto una roccia o sotto un tronco per sfuggire al caldo e alla siccit\u00e0 estiva.\nLe ventidue varianti di rettili presenti (una tartaruga, la \"Actinemys marmorata\", sette lucertole, uno scincide e tredici serpenti) preferiscono variamente i luoghi asciutti e rocciosi o quelli umidi. Appartenenti a questa classe e pi\u00f9 frequentemente ammirabili risultano lo sceloporo occidentale (\"Sceloporus occidentalis\"), la lucertola alligatore cerulea (\"Elgaria coerulea\"), l\u2019\"Elgaria multicarinata\", il serpente reale di montagna (\"Lampropeltis zonata multicincta\") e il serpente giarrettiera terricolo (\"Thamnophis elegans\"). Di tutte le specie di serpenti della regione, solo il \"Crotalus oreganus\" \u00e8 velenoso e la sua dieta vede soprattutto roditori.\nPesci.\nDurante le ere glaciali, nella regione non riusciva a sopravvivere alcun pesce; dopo lo scioglimento dei ghiacciai, le cascate impedirono alle specie ittiche di colonizzare lo Yosemite orientale, tanto che la maggior parte degli animali attualmente presenti sono state introdotti dall'uomo, con l'eccezione della trota iridea (\"Oncorhynchus mykiss\"), gi\u00e0 stanziatasi nei corsi inferiori dei fiumi Tuolumne e Merced prima dell'arrivo degli europei. Oggi le specie pi\u00f9 abbondanti sono il salmerino di fonte (\"Salvelinus fontinalis\") e la trota (\"Salmo trutta\"), ma un gran numero di pesci introdotti nei laghi non \u00e8 sopravvissuto a causa delle condizioni climatiche, della mancanza di cibo e della mancanza di zone di riproduzione. L'ingresso di specie alloctone ha ulteriormente aggravato la situazione, comportando gravi conseguenze per l'integrit\u00e0 dell'ecosistema acquatico del parco.\nGestione e prevenzione degli incendi.\nDal 1970, i piani di gestione degli incendi sono stati regolarmente elaborati per il parco con scopi ben precisi e con il regolamento di agenzie locali o federali.\nI fuochi seguono ritmi rigorosi regolamentati dalle autorit\u00e0 all'interno del parco: la stagione degli incendi di solito inizia a maggio e coincide con il periodo estivo, durante il quale gli effetti combinati di siccit\u00e0 del clima e dei suoli unita alla presenza di grossi flussi di turisti favoriscono lo scoppio degli roghi. Ogni anno gli incendi sono causati dalla negligenza dei visitatori e combattuti dai vigili del fuoco dello Yosemite e dal personale del Dipartimento forestale della California.\nGli incendi scoppiano talvolta anche a causa di fulmini, ma le autorit\u00e0 del parco, come anche altrove negli USA, proseguono nella politica dei roghi controllati per via dei benefici che si verificano in tema di rigenerazione dell'ecosistema. Gi\u00e0 4\u00a0000 anni fa gli indiani Miwok praticavano roghi controllati, ma grazie alla gestione attuale si tende a evitare che la presenza eccessiva di rami e i tronchi secchi accumulati possano fagocitare ancor di pi\u00f9 le fiamme. Le sequoie, molto numerose nel parco, appaiono protette dal fuoco in virt\u00f9 della loro robusta corteccia.\nL'amministrazione \u00e8 solita appiccare roghi controllati in aree preventivamente delineate, allo scopo di evitare danni al patrimonio storico, alla sicurezza dei visitatori e agli animali; quando tutte le condizioni sono soddisfatte, si agisce quasi sempre con il favore dell'assenza di vento, con la mobilitazione significativa dei vigili del fuoco, con avvisi destinati al pubblico, ecc. Sui terreni federali si seguono le disposizioni normative indicate dal National Environmental Policy Act.\nLuoghi d'interesse.\nCascate.\nIl parco ospita diverse dozzine di cascate che alla fine della primavera appaiono nel loro massimo splendore, essendo infatti in quel momento alimentati dallo scioglimento delle nevi e dai ghiacciai. Circa dieci di queste superano i 200 metri in termini d'altezza. Le cascate di Yosemite sono al sesto posto nella classifica delle cascate pi\u00f9 alte del Nord America e al ventesimo nel mondo. Si suole individuare tre macro-gruppi di cascate, ovvero quelle superiori (\"Upper Yosemite Fall\"), quelle nel mezzo (\"Middle Cascade\") e quelle inferiori (\"Lower Yosemite Fall\"). Un sentiero consente l'accesso alla loro base, mentre un altro permette di salire fino al punto da cui l'acqua precipita. Tra le cascate che si possono ammirare dalla valle di Yosemite meritano sicuramente una menzione quelle di Bridalveil (ovvero del velo della sposa), caratterizzate da un triplice salto per la lunghezza complessiva di 739 m, oltre a quelle di Horsetail, dette anche cascate di fuoco per via del gioco di luci che in alcune stagioni dell'anno le fa sembrare colate laviche.\nBlocchi di granito.\nL'emblema del parco \u00e8 senza dubbio la Half Dome (\"mezza cupola\"), un blocco di granito la cui calotta sferica si presenta tagliata. La sommit\u00e0 si erge per 2\u00a0700 metri sul livello del mare ed \u00e8 raggiungibile in estate compiendo un vertiginoso sentiero. Gli alpinisti preferiscono scalare la ripida parete alta 670 m e che non devia mai pi\u00f9 di 7\u00b0 dalla verticale. In cima il panorama \u00e8 assolutamente magnifico, considerata la possibilit\u00e0 di essere in grado, nelle giornate in cui le condizioni meteorologiche non risultano sfavorevoli, di ammirare la vallata nel suo complesso. Il monte El Capitan si presenta sotto forma di un immenso monolite granitico tra i pi\u00f9 alti del mondo (2\u00a0307 m). Quasi tutto l'anno, gli scalatori di tutto il mondo si cimentano nella salita di tale blocco roccioso e vi sono pi\u00f9 di settanta modi possibili finalizzati a raggiungere la vetta. Il Cathedral Peak \u00e8 un altro picco di granito frastagliato che si staglia per 3\u00a0227 m s.l.m.\nLaghi, torrenti e praterie umide.\nIl Glacier Point \u00e8 il punto panoramico pi\u00f9 bello della regione, essendo preferito da scalatori, appassionati di fotografia ed escursionisti. Arroccato su una formazione rocciosa che domina la valle di Yosemite per 975 metri di altezza, la via per Glacier Point \u00e8 chiusa da novembre a maggio a causa delle avverse condizioni meteorologiche, ma \u00e8 possibile raggiungere comunque il sito praticando lo sci di fondo.\nIl Mariposa Grove, a sud del parco, \u00e8 un boschetto composto da 200 sequoie giganti (\"Sequoiadendron giganteum\"), di cui la pi\u00f9 antica, la Grizzly Giant, ha 2\u00a0700 anni di et\u00e0. Poich\u00e9 il suo tronco pende di 17 gradi, si attende in maniera ineluttabile e in un futuro incerto la sua caduta.\nUn altro punto d'interesse \u00e8 rappresentato dalla Tioga Road e da Tuolumne Meadows (2\u00a0600 m di altitudine), in quanto situati lontano dai siti pi\u00f9 trafficati e a nord della valle di Yosemite. Vi si accede dalla Big Oak Flat Road e la Tioga, aperta in estate e all'inizio dell'autunno, s'inerpica in un ambiente alpino dove si susseguono praterie (\"meadows\" in inglese), boschi con sequoie e abeti, neve sulle cime maggiori e laghi di montagna. Pur essendo chiusa da novembre a maggio, non \u00e8 raro trovare ancora neve lungo il ciglio nel mese di luglio. Si consiglia vivamente ai turisti di fare il pieno di benzina prima di accedervi poich\u00e9 non ci sono stazioni di servizio per diverse decine di chilometri.\nDiversi milioni di anni fa, Tuolumne Meadows giaceva sotto un grande strato di ghiaccio e ancora oggi le cicatrici lasciate dall'acqua allo stato solido segnano il paesaggio. La flora \u00e8 varia e i fiori fiancheggiano il terreno in primavera e in estate (si pensi alle varie \"Dodecatheon\", \"Mimulus\", calte palustri, ecc.). I principali sentieri escursionistici, dal carattere pi\u00f9 o meno impegnativo, partono dalla strada e dal centro informazioni e alcuni di essi raggiungono i siti di campeggio situati a 12/16 km di distanza. Una volta raggiunta la quota di 3\u00a0000 m al momento del travalicamento del passo di Tioga, a est del parco, si raggiunge il punto pi\u00f9 elevato a 3\u00a0200 m di altitudine per poi discendere presso il lago Middle Gaylor e infine arrivare alle rovine di una capanna di pietra, un insieme di resti di una miniera d'argento sfruttata nel XIX secolo.\nCultura.\nArte e letteratura.\nLe rappresentazioni artistiche di Yosemite perseguono quasi sempre lo scopo di santificare e glorificare la natura incontaminata. Per questa ragione, molti pittori americani hanno infatti deciso di immortalare soggetti quali la celebre valle, i blocchi di granito e le cascate: \u00e8 il caso di Albert Bierstadt, di Thomas Hill, di Thomas Moran, di Kenneth Callahan e di altri artisti ancora. Yosemite divenne famosa come localit\u00e0 nell'Ottocento grazie alle fotografie di George Fiske, Ansel Adams e Carleton Watkins, ma la diffusione dei paesaggi di questa parte della Sierra Nevada deve molto anche alla litografie effettuate a ridosso del Novecento.\nNel XX secolo, uno degli inni del compositore tedesco Karlheinz Stockhausen s'ispira alle cascate della valle di Yosemite. Il romanzo di Jack Kerouac \"I vagabondi del Dharma\", pubblicato nel 1958, racconta l'ascensione del Matterhorn Peak effettuata da Henry Morley.\nCinema.\nNelle pellicole cinematografiche, i paesaggi locali comparivano spesso gi\u00e0 ne \"L'ultimo dei Mohicani\" (1920) e in \"The Caine Mutiny\" (1954). Anche le scene di apertura di \"Star Trek V - L'ultima frontiera\" (1989) vennero girate in loco, cos\u00ec come \"Maverick\" (1994). Per quanto riguarda l'animazione, si segnala \"L'orso Yoghi\" (2010), per i documentari quello del 2014 intitolato \"Valley Uprising\" e incentrato sulla valle di Yosemite e sulla sua storia. \"The Dawn Wall\", un ulteriore esempio di documentario realizzato in zona, fu prodotto nel 2017. Il documentario vincitore del premio Oscar 2018 \"Free Solo\" \u00e8 stato girato a Yosemite.\nAltro.\nYosemite rimane oggi una colonna portante che simboleggia la natura incontaminata e al suo stato di purezza massimo: nel 2006, il governatore uscente della California, Arnold Schwarzenegger, conduceva la sua campagna politica in un autobus verde decorato con una fotografia del parco di Yosemite.\nIl videogioco ' (2007), creato da Splash Damage per Activision, presenta una mappa ispirata a Yosemite chiamata Valley (campagna nordamericana). L'ambientazione riprende, ispirandosi in maniera libera, alcune caratteristiche del parco. Lo stesso discorso pu\u00f2 farsi per il videogioco della Bungie ', il quale presenta uno sfondo che si ispira in maniera lata alla valle nel men\u00f9 di gioco e alcuni aspetti della mappa \"Crea un mondo\" (\"Forge World\") riprendono le cascate e i blocchi di granito di Yosemite. Anche la Electronic Arts ha scelto questo parco come punto di passaggio nella fase 2 \"Parchi nazionali\" del suo gioco di corse \"\". \nNel 2013, Kanye West ha utilizzato le immagini del parco nel suo video musicale del brano \"Bound 2\".\nNel 2014, l'azienda californiana Apple ha chiamato il suo nuovo sistema operativo Mac OS X Yosemite, in onore di una delle principali localit\u00e0 turistiche della California; la dodicesima versione di quest'ultimo si ispira invece alla montagna El Capitan (OS X El Capitan).\nNel 2016, la zona protetta ha ispirato il videogioco \"Firewatch\" realizzato dalla Campo Santo. Malgrado si svolga in Wyoming e non in California, le ambientazioni del gioco sono comunque fortemente ispirate a Yosemite, tanto che pure il team di sviluppatori del gioco ha compiuto un viaggio apposito per l'occasione.\nNel 2018, Travis Scott ha chiamato \"Yosemite\" la dodicesima canzone del suo album \"Astroworld\" e ha fornito un video musicale per la canzone in questione, con immagini del parco incluse.\nNel 2019, l'azienda editrice di videogiochi nipponica della Sekai Project ha pubblicato una \"visual novel\" intitolata \"National Park Girls\", dove lo spirito del parco nazionale di Yosemite \u00e8 un personaggio principale.\nEconomia.\nTurismo.\nL'ingresso al parco non \u00e8 gratuito, essendo richiesto il pagamento di 35 dollari per veicolo ogni sette giorni. Sono diciotto le aree di campeggio che permettono di dormire nel parco, ma bisogna prenotare in anticipo, soprattutto per il periodo estivo. Due dei campeggi pi\u00f9 popolari sono quello di \"Housekeeping\" e quello di \"Crane Flat\". Nella valle di Yosemite, il villaggio offre molti servizi (ufficio postale, supermercato, vendita di generi alimentari, mappe, libri, docce, bancomat, ecc.), con un centro informazioni che espone la storia geologica del parco e offre una visita gratuita a un museo dei nativi americani. Tra gli hotel principali presenti si segnalano l'Ahwahnee, il Curry Village e il Yosemite Valley Lodge.\nIl parco offre un'ampia variet\u00e0 di attivit\u00e0 all'aperto: i 1\u00a0280 km di sentieri escursionistici consentono di attraversare il sito in diverse posizioni e di godere di diversi panorami. Chi intraprende percorsi di trekking che durano per pi\u00f9 giorni deve obbligatoriamente informare i ranger delle date e del percorso. Sono praticabili tutti gli sport di montagna (sci di fondo in inverno, arrampicata, alpinismo, rafting, torrentismo, pesca, nuoto in estate, ciclismo). Cathedral Lakes e Bridalveil Fall Trail sono considerati due dei migliori sentieri escursionistici del parco."}
{"id": "78089", "revid": "1305772", "url": "https://it.wikipedia.org/wiki?curid=78089", "title": "JFK", "text": ""}
{"id": "78090", "revid": "2812", "url": "https://it.wikipedia.org/wiki?curid=78090", "title": "Pio XII", "text": ""}
{"id": "78099", "revid": "1543377", "url": "https://it.wikipedia.org/wiki?curid=78099", "title": "Atropa belladonna", "text": "La belladonna \u00e8 una pianta a fiore (angiosperme dicotiledoni) della famiglia delle Solanaceae.\nIl nome deriva dai suoi letali effetti e dall'impiego cosmetico. \"Atropo\" era infatti il nome (in greco: , cio\u00e8 \"in nessun modo, l'immutabile, l'inevitabile\") di una delle tre Moire che, nella mitologia greca, taglia il filo della vita, ci\u00f2 a ricordare che l'ingestione delle bacche di questa pianta causa la morte.\nL'epiteto specifico \"belladonna\" fa riferimento ad una pratica che risale al Rinascimento: le dame usavano un collirio basato su questa pianta per dare risalto e lucentezza agli occhi a causa della sua capacit\u00e0 di dilatare la pupilla, un effetto detto midriasi dovuto all'atropina, che agisce direttamente sul sistema nervoso parasimpatico.\nMorfologia.\nPianta erbacea e perenne, dotata di un grosso rizoma dal quale si sviluppa un fusto robusto, eretto e ramificato, di altezza compresa tra i 70\u2013150\u00a0cm. Le foglie sono semplici, picciolate, di forma ovale-lanceolata, alternate nella zona superiore a foglie pi\u00f9 piccole; come il fusto, sono ricoperte di peli ghiandolari responsabili dello sgradevole odore emanato dalla pianta.\nI fiori sono ermafroditi, ascellari e penduli; presentano un calice a 5 sepali ed una corolla a 5 petali di forma campanulata-tubulosa e di colore violaceo cupo; l\"'androceo\" \u00e8 composto da 5 \"stami\" con \"antere\" molto sviluppate, il \"gineceo\" da un ovario biloculare con \"stilo\" unico e \"stigma\" bifido. La belladonna fiorisce nel periodo estivo e l'impollinazione \u00e8 \"entomogama\" (tramite Insetti). I frutti sono lucide bacche nere, di piccole dimensioni, contornate dal calice che, durante la maturazione, si accresce aprendosi a stella.\nNonostante l'aspetto invitante e il sapore gradevole, le bacche sono velenose per l'uomo e l'ingestione pu\u00f2 provocare una diminuzione della sensibilit\u00e0, forme di delirio, sete, vomito, seguiti, nei casi pi\u00f9 gravi, da convulsioni e morte.\nHabitat.\nLa belladonna cresce sporadica nelle zone montane e submontane fino ad una altitudine di 1400 metri. Predilige i suoli calcarei e i margini di boschi freschi e ombrosi, come le faggete.\nAllo stato selvatico \u00e8 presente in Europa centrale, Africa settentrionale e Asia occidentale fino al Pakistan. In Italia si pu\u00f2 incontrare nei boschi delle Alpi e Appennini.\nUsi.\nMedicina accademica.\nIn medicina dotta l'atropina isolata viene ancora usata come dilatatore di pupille e come miorilassante p. e. prima di interventi chirurgici.\nFarmacognosia.\nLe foglie della belladonna contengono alcaloidi come atropina, scopolamina, L-giusciamina, con un contenuto complessivo di min. 0,3%. Nelle radici raggiunge min. 0,5%.L'effetto complessivo \u00e8 parasimpatolitico / anticolinergico per via di un'inibizione competitiva del recettore del trasmettitore neuromuscolare acetilcolina. Questo antagonismo incide prevalentemente sull'effetto muscarinico (meno sul nicotinico, sui gangli e sul terminale neuromuscolare). L'effetto \u00e8 quindi indirizzato al neurovegetativo parasimpatico periferico di muscolatura liscia e al sistema nervoso centrale:\nIndicazioni.\nSecondo la Guida all'uso dei farmaci del Ministero Italiano della Salute la belladonna \u00e8 indicata sotto le voci di:\nSecondo la Commissione E del Ministero della salute tedesco, l'uso di \"Atropa belladonna\" \u00e8 indicato contro:\nSecondo le esperienze fitoterapiche popolari \u00e8 utile anche per alleviare le seguenti patologie:\nLesioni anatomiche.\nNon sono n\u00e9 caratteristiche n\u00e9 costanti; consistono generalmente in una congestione intensa dei polmoni, e dei visceri addominali, della retina, delle meningi e del cervello, associata ad emorragie: in un caso osservato da Rosenberg, il cervello, il cervelletto ed il midollo allungato presentavano numerosi focolai d'emorragia capillare.\nInterazioni.\nAmplificazione degli effetti anticolinergici di antidepressivi triciclici, amantadina e chinidina.\nAvvelenamento di atropina (solanacee).\nLe dosi tossiche sono individualmente molto variabili. I bambini sono di solito pi\u00f9 sensibili degli adulti.\nI sintomi di un avvelenamento sono:\nSintomi dell'avvelenamento.\nInsorgono per lo pi\u00f9 molto rapidamente e sono caratterizzati da un senso di aridit\u00e0, di secchezza e di stringimento nella bocca e nelle fauci, nausea e raramente vomito, midriasi con insensibilit\u00e0 delle pupille alla luce, ambliopia e poi amaurosi; andatura barcollante (gli ammalati sembrano ebbri e non possono tenersi in piedi); vertigini seguite da deliqui; occhi sporgenti, iniettati di sangue, sguardo fisso, stupido o truce; polso frequente, piccolo o pieno e duro; dispnea; emissione involontaria di feci e di orina (paralisi degli sfinteri). La pelle \u00e8 calda, sede di prurito intenso, coperta d'un esantema scarlattiniforme. Nei bambini si notano ordinariamente trisma e convulsioni; negli adulti delirio gaio o furioso, con allucinazioni, seguito da coma, convulsioni, talvolta tendenza a mordere, morte per paralisi generale in 24-36 ore.\nNei casi non letali si osserva un lento e graduale miglioramento dei sintomi; talvolta insorge la febbre con profusi sudori, e la guarigione avviene dopo 4-8 giorni.\nL'avvelenamento per atropina non si differenzia da quello per belladonna che per una maggiore rapidit\u00e0 di decorso.\nCura.\nEmetici, purganti, pompa gastrica. Gli antagonisti dell'atropina sono principalmente la pilocarpina, la morfina e l'idrato di cloralio. La morfina \u00e8 solo indicata nello stadio dell'eccitamento, e non in quello del collasso terminale: in questo periodo pu\u00f2 usarsi l'idrato di cloralio, avvertendo per\u00f2 che il cuore viene maggiormente indebolito dal cloralio che dalla morfina. Non si dovranno pertanto dimenticare gli eccitanti (caff\u00e8, alcool, etere; ecc.) ed i rivulsivi cutanei (affusioni fredde sul capo, senapismi sul petto e sui polpacci ecc.).\nMedicina alternativa e complementare.\nIn fitoterapia la belladonna \u00e8 usata da tempo immemorabile dai medici per le sue doti spasmolitiche.\nIl principio attivo della pianta \u00e8 l'atropina o DL-giusciamina. Si trova in tutte le Solanacee: in dosi terapeuticamente rilevanti in Datura stramonium, Hyoscyamus niger, Solanum nigrum; in dosi pi\u00f9 basse in piante coltivate come patate e pomodori."}
{"id": "78106", "revid": "709565", "url": "https://it.wikipedia.org/wiki?curid=78106", "title": "Addis Abeba", "text": "Addis Abeba (amarico: \u12a0\u12f2\u1235 \u12a0\u1260\u1263, \"Addis Ab\u00e4ba\" , con significato di \"nuovo fiore\"; oromo: \"Finfinne\", \"nuova sorgente\"; Ge'ez: \u1260\u1228\u122b, B\u0259r\u0259ra) \u00e8 la capitale dell'Etiopia e la sede centrale dell'Unione Africana con abitanti stimati a luglio 2015.\nGeografia fisica.\nTerritorio.\nAddis Abeba si trova ad un'altitudine di 2.407 metri su un altopiano dominato da lande ai piedi delle montagne di Entoto, poste sullo spartiacque del bacino dell'Auasc. La citt\u00e0 presenta una notevole escursione altimetrica: nel punto pi\u00f9 basso, ove \u00e8 situato l'aeroporto internazionale di Bole, l'altitudine \u00e8 di 2.326 metri sul livello del mare; nel punto pi\u00f9 alto, nella periferia a nord della citt\u00e0, situato a oltre 3.000 metri di quota, sorge il sistema montuoso di Entoto.\nClima.\nAddis Abeba ha un clima temperato e umido, caratterizzato da precipitazioni abbondanti, anche nei mesi pi\u00f9 secchi (Classificazione di Koppen, Cwb). La temperatura media annua \u00e8 di 16.3\u00a0\u00b0C e la piovosit\u00e0 media \u00e8 di 1143\u00a0mm. Data la notevole escursione altimetrica, la citt\u00e0 presenta in alcune zone un clima alpino (Classificazione di Koppen, E), che hanno tra di loro un'escursione termica anche di 10\u00a0\u00b0C. L'elevata altitudine mitiga le temperature, che rimangono pressoch\u00e9 costanti durante tutto l'anno, data la vicinanza all'Equatore.\nIl periodo secco va dalla met\u00e0 di novembre a gennaio. Durante questa stagione la temperatura massima giornaliera solitamente non supera i 23\u00a0\u00b0C, mentre la temperatura minima notturna non supera i 10\u00a0\u00b0C. Da febbraio a maggio si verifica un aumento delle precipitazioni, che si attesta tra i 40\u00a0mm di febbraio e gli 80\u00a0mm di maggio; le temperature massime giornaliere non superano i 25\u00a0\u00b0C, mentre le minime notturne si attestano tra i 10 e i 15\u00a0\u00b0C, con una significativa diminuzione dell'escursione termica tra giorno e notte rispetto al periodo secco.\nLa stagione delle piogge va da giugno a settembre. Sebbene il periodo coincida con l'estate, l'abbondanza di precipitazioni mitiga la temperatura massima giornaliera, che di rado supera i 23\u00a0\u00b0C, mentre la minima notturna non subisce significative variazioni rispetto al periodo febbraio-maggio. Il periodo autunnale che va da ottobre alla prima met\u00e0 di novembre \u00e8 un periodo di transizione dalla stagione piovosa a quella secca. \nStoria.\nMenelik II e la fondazione di Addis Abeba.\nAddis Abeba venne fondata dall'imperatore Menelik II, come sua nuova capitale. Prima della fondazione di Addis Abeba, numerosi siti nelle vicinanze funsero da capitali temporanee del regno di Scioa: Wechecha, Yerrer, Entoto e soprattutto Ankober; quest'ultima, posta 160\u00a0km a nord di Addis Abeba e capitale durante la seconda met\u00e0 del XVIII secolo, presenta ancora le rovine del palazzo reale, poste sul ciglio di una grande scarpata famosa per il suo panorama. Menelik, Negus dello Scioa, riteneva il monte Entoto un'importante base strategica per condurre operazioni militari nella parte meridionale del suo regno e, nel 1879, visit\u00f2 le rovine di una citt\u00e0 medievale e di una chiesa rupestre incompiuta, testimonianze di attivit\u00e0 precedenti alle campagne di Ahmad Gragn.\nL'interesse dell'imperatore crebbe quando sua moglie Tait\u00f9 avvi\u00f2 il restauro di una chiesa sul monte Entoto e Menelik stesso decret\u00f2 la costruzione di un'altra chiesa nella zona. L'area tuttavia non incoraggiava la fondazione di una citt\u00e0, a causa della scarsit\u00e0 di legna e acqua; infatti uno stanziamento effettivo cominci\u00f2 nella vallata a sud della montagna solo nel 1886. Inizialmente Tait\u00f9 fece costruire una casa vicino alle sorgenti termali di Filwoha, conosciute dalla popolazione locale oromo come \"Finfinne\", dove i membri della corte reale trascorrevano le vacanze; il resto della nobilt\u00e0 e il personale di servizio si stabilirono nelle vicinanze. Menelik ampli\u00f2 la casa della moglie, trasformandola nel Palazzo imperiale, ancora oggi sede del governo nella citt\u00e0.\nAddis Abeba divenne la capitale dell'Etiopia quando Menelik II divenne imperatore d'Etiopia nel 1889. A causa della costante penuria di legna da ardere, cui dovette fare fronte la popolazione di Addis Abeba in rapida espansione, Menelik decise di trasferire la capitale in un'altra citt\u00e0 di nuova fondazione; nel 1896 inizi\u00f2 quindi la costruzione di Addis Alem, circa 40\u00a0km a ovest di Addis Abeba. Nel 1903 vennero avviati i lavori per la realizzazione della prima strada pavimentata d'Etiopia tra Addis Abeba e la nuova capitale. Menelik introdusse inoltre l'eucalipto, una pianta a crescita rapida. I numerosi alberi di eucalipto, voluti da Menelik lungo le principali strade della citt\u00e0, sono ancora oggi ben visibili.\nIl periodo coloniale italiano (1936-1941).\nIl 5 maggio del 1936, al termine della guerra d'Etiopia, Addis Abeba fu conquistata dalle truppe italiane guidate dal generale Pietro Badoglio e quattro giorni dopo l'impero d'Etiopia fu aggregato all'Africa Orientale Italiana insieme a Eritrea e Somalia italiana; il 1\u00ba giugno la citt\u00e0, nominata capitale dei possedimenti coloniali italiani nel Corno d'Africa, entr\u00f2 a fare parte del Governatorato di Addis Abeba, dall'11 novembre del 1938 inglobato nel nuovo Governatorato dello Scioa.\nIl 19 febbraio del 1937, nel corso di una cerimonia per celebrare la nascita di Vittorio Emanuele di Savoia, il \"Piccolo Gheb\u00ec\" imperiale, residenza del vicer\u00e9 d'Etiopia, fu teatro di un attentato ai danni del governatore Rodolfo Graziani, che fu ferito insieme a cinquanta persone, mentre altre sette morirono; nei tre giorni successivi gli italiani misero in atto una violenta e indiscriminata repressione ai danni degli abitanti della capitale, nota come strage di Addis Abeba, durante la quale furono uccisi migliaia di cittadini.\nNel 1938 il governo italiano predispose un ambizioso piano regolatore per la citt\u00e0, a firma degli architetti Cesare Valle e Ignazio Guidi, prevedendo la realizzazione di nuovi quartieri; i lavori furono avviati con la costruzione di una serie di strade ed edifici che modernizzarono in parte il volto della capitale, raggiunta in cinque anni da oltre 43\u00a0000 coloni italiani. Tuttavia, l'entrata dell'Italia nella seconda guerra mondiale il 10 giugno del 1940 caus\u00f2 una brusca interruzione di molti cantieri, molti dei quali non furono nemmeno avviati.\nDall'indipendenza alla fine del secolo XX.\nDurante la campagna dell'Africa Orientale Italiana, nel marzo del 1941 il fronte sud della Somalia britannica, conquistata dagli italiani l'anno precedente, non resistette alle forze britanniche che, unitamente ai combattenti etiopi \"arbegnuoc\", raggiunsero alla fine di aprile Addis Abeba; la citt\u00e0, ormai indifendibile, fu abbandonata per decisione del vicer\u00e9 Amedeo di Savoia, che raggiunse un accordo con le forze inglesi per evitare rappresaglie contro i numerosi civili italiani; Hail\u00e9 Selassi\u00e9 rientr\u00f2 quindi trionfalmente ad Addis Abeba il 5 maggio del 1941, esattamente dopo 5 anni di occupazione.\nL'Imperatore negli anni seguenti oper\u00f2 una serie di interventi urbanistici ad Addis Abeba, in parte riprendendo il piano regolatore italiano del 1938. Nel 1944 complet\u00f2 i lavori della cattedrale della Santissima Trinit\u00e0 di rito copto, da lui iniziata nel 1931, e la destin\u00f2, oltre che a mausoleo della famiglia imperiale, a memoriale e luogo di sepoltura dei patrioti che combatterono contro l'occupazione italiana. Dal punto di vista culturale, sotto il regno di Hail\u00e9 Selassi\u00e9 vennero fondate la biblioteca pubblica (1944), l'Universit\u00e0 (1950), il Teatro nazionale (1955) e il Museo nazionale (1958). Sempre durante il regno di Selassi\u00e9, Addis Abeba venne dotata di nuove infrastrutture, come il servizio di trasporti pubblici (1945) e l'aeroporto di Bole (1961).\nIn ambito politico internazionale, l'imperatore incoraggi\u00f2 la fondazione dell'Organizzazione dell'unit\u00e0 africana nel 1963, invitando il nuovo organismo a mantenere il suo quartier generale nella citt\u00e0. La OUA venne dissolta nel 2002 e sostituita dall'Unione Africana, sempre con sede ad Addis Abeba. La Commissione economica delle Nazioni Unite per l'Africa (UNECA) ha anch'essa sede in citt\u00e0. Nel 1965 si tenne ad Addis Abeba il Concilio delle Chiese Ortodosse Orientali.\nMonumenti e luoghi d'interesse.\nSobborghi.\nAddis Abeba \u00e8 circondata da una serie di sobborghi: a nord Shiro Meda ed Entoto; a est Urael e Bole; a sud-est Nifa Silk; a sud Mekanisa; a ovest Keraniyo e Kolfe. Kolfe \u00e8 menzionata nell'autobiografia di Nelson Mandela, in quanto qui ricevette l'addestramento militare.\nSociet\u00e0.\nEvoluzione demografica.\nIn base al censimento del 2007, la popolazione di Addis Abeba \u00e8 di abitanti, con una densit\u00e0 di ab./km\u00b2.\nEtnie.\nTutti i gruppi etnici etiopi sono presenti ad Addis Abeba, ripartiti cos\u00ec: amhara (47,04%), oromo (19,51%), guragh\u00e9 (16,34%), tigr\u00e8 (6,18%), silt'e (2,94%), gamo (1,68%).\nReligione.\nLa religione professata dalla maggioranza degli abitanti di Addis Abeba \u00e8 il cristianesimo ortodosso etiope (74,7%), seguito dal Islam (16,2%), dal protestantesimo (7,77%) e dal cattolicesimo (0,48%).\nAddis Abeba \u00e8 la citt\u00e0 \"sacra\" per i rastafariani nel mondo, la religione fondata da Marcus Garvey, in quanto qui ras Tafari, poi imperatore etiopico come Hail\u00e9 Selassi\u00e9 I, sal\u00ec sul trono d'Etiopia nel 1930.\nQualit\u00e0 della vita.\nSempre secondo il censimento del 2007, il 98,64% delle unit\u00e0 abitative aveva accesso all'acqua potabile, ma solo il 14,9% presentava adeguati servizi igienici. Nell'indagine condotta nel 2005 sulla qualit\u00e0 della vita in Addis Abeba, lo 0,1% degli abitanti viveva in una situazione di assoluta indigenza; il 93,6% degli uomini e il 79,95% delle donne aveva ricevuto un'istruzione; la mortalit\u00e0 infantile era di 45 su 1000 nascite, e la met\u00e0 dei decessi avveniva entro il primo mese di vita; il dato \u00e8 comunque minore rispetto alla media nazionale (77 su 1000).\nCultura.\nIstruzione.\nUniversit\u00e0.\nL'Universit\u00e0 di Addis Abeba venne fondata nel 1950: dall'anno di fondazione al 1962 venne chiamata Collegio universitario di Addis Abeba, mentre dal 1962 al 1975 fu intitolata all'imperatore Hail\u00e9 Selassi\u00e9; nel 1975, dopo la deposizione dell'imperatore, ha assunto il nome attuale. L'Universit\u00e0 \u00e8 formata da sette campus, di cui sei ad Addis Abeba, ed \u00e8 inoltre sede dell'Istituto di Studi Etiopici e del Museo Etnografico. In citt\u00e0 sono presenti altre universit\u00e0 pubbliche e private, come la Ethiopian Civil Service University, la Admas University College e la Unity University.\nMusei.\nAltri musei sono il Museo di Storia naturale etiope, il Museo delle ferrovie e il Museo delle poste; Addis Abeba \u00e8 inoltre sede dell'Archivio nazionale etiope.\nMedia.\nLa stampa.\nIl primo giornale di Addis Abeba fu il settimanale \"Aemiro\", del greco Andreas Kavadias, fondato nel 1911 e totalmente in lingua amarica. Il giornale, oltre alla pubblicazione di decreti governativi e di articoli di natura politica, si leg\u00f2 in particolar modo all'iniziativa condotta dal negus Hail\u00e9 Selassi\u00e9 e la Chiesa ortodossa etiope per l'autocefalia dal patriarcato copto di Alessandria, dalla quale era congregata. La prima casa editrice etiope, la \"Berhanena Selam\" \"(Luce e Pace)\", venne fondata nel 1921 su iniziativa di Hail\u00e9 Selassi\u00e9, non ancora \"negus\" d'Etiopia, e la sua sede fu il Palazzo Guenete Leul, attualmente sede principale dell'Universit\u00e0; nel 1924 iniziarono le pubblicazioni del giornale che portava lo stesso nome della casa editrice. Questo settimanale e l\"Aemiro\" continuarono a essere pubblicati fino all'invasione fascista.\nDopo la liberazione (1941) iniziarono ad uscire il \"Bandirachin (La nostra bandiera)\", l\"Addis Zemen (Nuova Era)\", e, dal 1943, l\"Ethiopian Herald\", in lingua inglese. Dal 1960 in poi uscirono il \"Mennen\" e il \"The Voice of Ethiopia\". Il Derg, salito al potere nel 1974, confisc\u00f2 quasi tutte le case editrici private e limit\u00f2 fortemente la libert\u00e0 di stampa, ristabilita solamente nel 1992. Gli anni Novanta sono caratterizzati da un notevole incremento dell'industria della stampa: circa 385 pubblicazioni circolavano nel paese, in gran parte stampate ad Addis Abeba.\nLa radio e la televisione.\nLa prima stazione radiofonica venne fondata nel 1935 nel distretto di Akaki e fu mezzo di propaganda fascista durante l'occupazione italiana. Tra il 1948 e il 1958 la Ethiopian Telecommunications Board realizz\u00f2 la copertura dell'intero paese, estesa anche ad Asmara, e accanto all'amarico, vennero prodotti programmi in lingua oromo, tigrino, somalo e in inglese, francese e arabo per le comunit\u00e0 etiopi all'estero. La prima trasmissione televisiva in Etiopia and\u00f2 in onda nel 1963.\nIl sistema radiofonico e televisivo furono caratterizzati da una notevole fedelt\u00e0 nei confronti del regime monarchico, e continuarono a essere mezzi di propaganda anche dopo il colpo di Stato del Derg, attraverso la diffusione della dottrina marxista-leninista e, negli ultimi anni del regime, in concomitanza con la guerra contro l'Eritrea, l'esaltazione del nazionalismo etiope. Con la fine del regime militare, nel 1991 la radio e la televisione pubblica si aprirono a un maggiore pluralismo; nel 1995 venne fondata la Ethiopian Radio and Television Agency, posta sotto il controllo del Parlamento, e nel 2007 sono nate le prime stazioni radiofoniche private.\nLetteratura.\nDall'inizio del Novecento viene prodotta in Etiopia una letteratura per l'infanzia. Il primo libro pubblicato ad Addis Abeba \u00e8 del 1924, \"Yefikir Melikt Leitopia Lijoch (Messaggi d'amore ai bambini d'Etiopia)\", di Bekele Haile Mariam, ed era destinato all'uso scolastico.Gran parte delle opere per l'infanzia di quel periodo erano di carattere religioso e allegorico.\nGeografia antropica.\nSuddivisioni amministrative.\nLa citt\u00e0 di Addis Abeba \u00e8 divisa in 10 distretti o sub-citt\u00e0 ( amarico : \u12ad\u134d\u1208 \u12a8\u1270\u121b) e 99 reparti ( amarico : \u1240\u1260\u120c). Le 10 sub-citt\u00e0 sono:\nInfrastrutture e trasporti.\nAeroporti.\nL'Aeroporto di Addis Abeba-Bole' (in amarico: \"\u1266\u120c \u12d3\u1208\u121d \u12a0\u1240\u134d \u12a0\u12e8\u122d \u121b\u1228\u134a\u12eb \") \u00e8 la pi\u00f9 importante struttura aeroportuale dell'Etiopia e prende il nome dalla frazione di Bole, nella parte meridionale della citt\u00e0.\nMobilit\u00e0 urbana.\nI trasporti sono assicurati da una rete di autobus pubblici gestiti da Anbessa City Bus Service Enterprise (con automezzi gialli) e da una di taxi collettivi privati (soprattutto van bianchi e blu). Questi ultimi sono gestiti da un autista e un weyala, sorta di bigliettaio a bordo che comunica all'autista la destinazione desiderata e riceve dai passeggeri il prezzo della corsa.\nLa citt\u00e0 \u00e8 servita dall'Aeroporto internazionale di Bole, dove un nuovo terminal \u00e8 stato aperto nel 2003. Addis Abeba ha inoltre una connessione ferroviaria con Gibuti via Debra Zeyit e Dire Daua. La Ferrovia Addis Abeba-Gibuti fu commissionata dagli etiopi ai francesi agli inizi del Novecento, e per questo la stazione fu chiamata lagaar all'epoca ed \u00e8 in stile art nouveau.\nRete tranviaria.\nL'etiope Railways Corporation ha costruito in questi anni la rete tranviaria di Addis Abeba, entrata in funzione nel 2015 e costituita da due linee.\nAmministrazione.\nGoverno.\nSecondo la Costituzione emanata nel 1995, Addis Abeba \u00e8 una delle due citt\u00e0 autonome all'interno del Governo federale etiope. L'altra citt\u00e0 con lo stesso status \u00e8 Dire Daua, nell'est del paese, ed entrambe le citt\u00e0 sono all'interno dello Stato di Oromia. Inizialmente, secondo le disposizioni transitorie del 1991, Addis Abeba doveva essere uno dei 14 stati federali d'Etiopia; tale condizione \u00e8 stata tuttavia modificata nella carta del 1995, che non conferisce ad Addis Abeba lo status di regione federale.\nIl governo cittadino \u00e8 composto da un sindaco, che possiede il potere esecutivo, e dal consiglio della citt\u00e0, che rappresenta il potere legislativo. Essendo inoltre parte del Governo federale, la citt\u00e0 \u00e8 vincolata alle leggi federali. I membri del consiglio cittadino sono eletti direttamente dai residenti; a sua volta il consiglio elegge il sindaco tra i propri membri. La durata del mandato del sindaco e del consiglio \u00e8 di cinque anni. Il Governo federale, qualora lo ritenga necessario, ha facolt\u00e0 di sciogliere il consiglio, commissariando l'amministrazione della citt\u00e0 fino a nuove elezioni. I cittadini di Addis Abeba hanno i propri rappresentanti nella camera bassa federale, ma non nella camera alta, costituita dai rappresentanti degli stati federali.\nAttualmente il primo cittadino di Addis Abeba \u00e8 Diriba Kuma, appartenente alla Oromo People Democratic Organisation (OPDO), eletto nel 2013. Suo predecessore \u00e8 stato Kuma Demeksa, esponente dello stesso partito, dal 2008 al 2013, eletto dopo due anni di commissariamento del governo cittadino da parte di quello federale. Altri noti sindaci di Addis Abeba sono stati Arkabe Oqubay (2003\u201306), Zewde Teklu (1985\u201389), Alemu Abebe (1977\u201385) e Zewde Gebrehiwot (1960\u201369)."}
{"id": "78110", "revid": "281901", "url": "https://it.wikipedia.org/wiki?curid=78110", "title": "Tafano", "text": ""}
{"id": "78111", "revid": "2225", "url": "https://it.wikipedia.org/wiki?curid=78111", "title": "Addis Ababa", "text": ""}
{"id": "78138", "revid": "123734369", "url": "https://it.wikipedia.org/wiki?curid=78138", "title": "Mondo di tenebra", "text": "Mondo di tenebra (World of Darkness, anche abbreviato WoD) \u00e8 il nome di due ambientazioni correlate, ma distinte, per giochi di ruolo a tema horror pubblicati dalla White Wolf e per il gioco di ruolo dal vivo \"Mind's Eye Theatre\", sempre della White Wolf. L'ambientazione originale fu ideata da Mark Rein\u00b7Hagen per \"\" nel 1991. \nL'ambientazione originale fu rivista nel 2004 in occasione del rinnovo di tutte le linee editoriali ad essa legate. Dal 2012 la gestione della linea \u00e8 stata ceduta in licenza alla Onyx Path Publishing.\nSu licenza della White Wolf la Steve Jackson Games adatt\u00f2 l'ambientazione al proprio sistema \"GURPS\", mentre Monte Cook la adatt\u00f2 al \"d20 System\" con \"Monte Cook's World of Darkness\".\nIn Italia alcuni dei manuali del \"Mondo di tenebra\" sono stati pubblicati prima dalla 25 Edition e poi dalla Raven Distribution.\nTerminologia.\nPer distinguere le due linee ambientazioni normalmente ci si riferisce a quella originale del 1991 come \"Mondo di tenebra classico\" o \"Vecchio mondo di tenebra\" (in inglese \"Classic World of Darkness\", \"original World of Darkness\" o \"old World of Darkness\", entrambi abbreviati \"oWod\"), mentre la seconda del 2004 semplicemente come \"Mondo di tenebra\" o \"Nuovo mondo di tenebra\" (in inglese \"New World of Darkness\"),\nLa \"Paradox Interactive\" (che acquist\u00f2 la White Wolf nel 2011) nel tentativo di mantenere distinte le due linee rinomin\u00f2 ufficialmente nel dicembre 2015 il Nuovo Mondo di tenebra come \"Chronicles of Darkness\" (\"Cronache delle tenebre\"), mentre il \"Mondo di tenebra classico\" ritorn\u00f2 ad essere semplicemente \"Mondo di tenebra\".\nAnche se le due ambientazioni sono superficialmente molto simili e il tema originale \u00e8 di \"mistero oscuro\" con un'enfasi sullo sconosciuto e sull'orrore personale, nel mondo di tenebra classico era presente un tema apocalittico che \u00e8 stato rimosso dal nuovo mondo di tenebra, cos\u00ec come gli aspetti della cultura goth e punk.\nStoria editoriale.\n1991: Vecchio mondo di tenebra.\nIl Mondo di Tenebra originale fu creato nel 1991 da Mark Rein\u00b7Hagen per '. Dopo la pubblicazione di \"Ars Magica\" nel 1991 Rein\u00b7Hagen inizi\u00f2 a pensare ad un nuovo gioco di ruolo, valutando varie idee (dal trasferire \"Ars Magica\" nei tempi moderni, a \"Inferno\" un gioco che avrebbe dovuto essere ambientato nel purgatorio). Discutendo queste idee con Stewart Wieck e Lisa Stevens mentre si recavano alla GenCon 1990 le condens\u00f2 nell'idea di un'ambientazione urban fantasy che riprendeva parte della storia di \"Ars Magica\" con un feel malinconico e oscuro, questo sarebbe stato ', pubblicato l'anno successivo.\nInizialmente fu valutato di chiedere una licenza per l'uso dell'ambientazione creata da Anne Rice, ma alla fine si decise che si poteva creare un'ambientazione vampiri-gotica anche senza licenza. Per il nuovo prodotto la White Wolf pubblic\u00f2 trenta/quarantamila copie di un libretto satinato da 16 pagine, completamente a colori, che invi\u00f2 ai distributori per essere dato in omaggio. Le meccaniche del gioco furono sviluppate da Tom Dowd, che adatt\u00f2 il sistema a riserva di dadi, che aveva gi\u00e0 utilizzato in precedenza in Shadowrun. Al successo di \"Vampiri\" contribuirono la scelta di dare ai personaggi discipline (poteri vampirici) che resero effettivamente \"Vampiri\" un gioco di superpoteri oscuri, piuttosto che un gioco di orrore (l'unico gioco di ruolo di orrore ad aver avuto successo era stato finora \"Il richiamo di Cthulhu\", mentre c'erano stati gi\u00e0 diversi giochi di supereroi di successo) e i clans, che facilitarono i giocatori nella creazione fornendo un modello da seguire per i propri personaggi.\nIn seguito al grande successo di \"Vampiri\" segu\u00ec la pubblicazione di un nuovo gioco ambientato nel Mondo di tenebra ogni anno: ' (\"Vampire: The Masquerade\", 1991), ' (\"Werewolf: The Apocalypse\", 1992), ' (1993), ' (1994), \"\" (1995).\nOgnuno di essi utilizzava le regole di \"Vampiri\" con adattamenti per la propria ambientazione specifica, ma mantenendo la visione di un mondo futuro oscuro e distopico, incentrato su personaggi con superpoteri e delle organizzazioni in cui personaggi potessero inserirsi. A questi si aggiunge nel 1993 il primo gioco di ruolo dal vivo ambientato nel Mondo di tenebra, \"Mind's Eye Theatre: The Masquerade\" che inizi\u00f2 la linea \"Mind's Eye Theatre\", che negli anni successivi pubblic\u00f2 regolamenti anche per le altre ambientazioni del Mondo di tenebra.\nI vari giochi furono tutti supportati con avventure e libri di ambientazione, inoltre la White Wolf pubblic\u00f2 anche numerosi splatbook, non un concetto nuovo per i giochi di ruolo, ma fu la prima casa editrice a pubblicarne in consistenza. A cominciare con l'avventura \"Under a Blood Red Moon\" (in cui comparivano sia vampiri che lupi mannari) cominci\u00f2 anche a pubblicare crossover tra i vari giochi, che per\u00f2 soffrivano del fatto che anche se le regole erano simili, non erano comunque identiche. I crossover potevano anche essere tematici, per esempio nel 1995 fu pubblicato per ognuna delle cinque giochi un manuale incentrato su un gruppo di cacciatori umani dei mostri titolari dell'ambientazione, nel 1997 il tema fu l'alleato e per ogni linea fu pubblicato un manuale che offriva nuovi compagni.\nA partire dal 1997 la White Wolf inizi\u00f2 a pubblicare nuove ambientazioni storiche basate sui giochi gi\u00e0 esistenti, e pubblic\u00f2 \"\" (\"Vampire: The Dark Ages\", 1996), \"Werewolf: The Wild West\" (1997) e \"Mage: The Sorcerers Crusade\" (1998), ma il quarto supplemento previsto \"Wraith: The Great War\" non fu pubblicato e si interruppe la serie di ambientazioni storiche.\nNel 1998 la White Wolf stava infatti incontrando problemi economici dovuti alla crisi del mercato librario del 1995-1996, che and\u00f2 a sommarsi alla crisi dei giochi di carte collezionabili del 1996-1997. La White Wolf inizi\u00f2 con il chiudere la linea editoriale di \"Wraith\", anche se l'ambientazione non fu lasciata in sospeso e il metaplot chiuso con \"Ends of Empire\" (1999), inoltre il manuale ancora inedito di \"Wraith: The Great War\" fu pubblicato, ma fu una pubblicazione una tantum, non una linea editoriale supportata da supplementi. Altre linee meno redditizie furono sposate al marchio esterno \"Arthaus\", riducendo i costi di produzione e solo le tre linee principali, \"Vampiri\", \"Lupi mannari\" e \"Mage\" rimasero in produzione alla White Wolf vera e propria.\nI crossover invece di essere tematici furono a livello di trama, con eventi che si incrociavano tra le varie ambientazioni. Il 1998 fu l'anno del lotus e furono pubblicati manuali con le controparti orientali delle tre linee, mentre quello del 1999, l'anno del Reckoning descrisse gli eventi che portarono alla chiusura di \"Wraith\", culminando con il citato \"Ends of Empire\" e introducendo la nuova linea \"Hunter: The Reckoning\" dedicata agli umani che cacciano i mostri soprannaturali. Il 2000 fu l'anno delle rilevazioni (solo supplementi ma nessuna nuova ambientazioni) e il 2001 l'anno dello scarabeo dedicato al Medio Oriente, in cui fu anche pubblicata \"Mummy: The Resurection\". Infine il 2002 fu l'anno dei dannati il cui metaplot introdusse \"Demon: The Fallen\", un gioco sugli angeli decaduti.\nNel 2002 fu rilanciato \"\", seguito da supplementi per altre dedicati agli altri mostri \"Dark Ages: Mage\" (2002), \"Dark Ages: Inquisitor\" (2002), \"Dark Ages: Werewolf\", (2003) e \"Dark Ages: Fae\" (2004). Infine nel 2003 fu pubblicata una nuova ambientazione \"Orpheus\" fin dall'inizio prevista come una serie limitata di sei libri.\nNel 2003 ormai le ambientazioni del Mondo delle tenebre mostravano la loro et\u00e0 e il loro stesso ricco metaplot era di ostacolo ai nuovi giocatori che si sentivano intimoriti dalla quantit\u00e0 di materiale e i ricavi erano in continuo calo. Sebbene ogni ambientazione sia un universo autocontenuto, con il passare del tempo le connessioni tra le diverse ambientazioni pubblicate nel materiale canonico, sono andate aumentando. Questo ha presentato difficolt\u00e0 per i narratori poich\u00e9 la cosmologia canonica di ogni ambientazione confligge sottilmente e a volte in maniera evidente con quelle delle altre. Molti degli ultimi supplementi di gioco contengono regole su come maneggiare le interazioni tra tipi di esseri sovrannaturali diversi e in alcuni casi presentano regole che tentano di giustificare l'esistenza di discrepanze tra le varie ambientazioni\nThe publishers stated that, in doing so, they followed up on a promise that has existed in the World of Darkness since the first edition of \"Vampire\", with the concept of Gehenna, and in \"Werewolf\", with the Apocalypse, as well as some elements of some of the published material that pertain to 'end of the world' themes in other games. Fiction novels from each of the three major gaming lines concluded the official storyline.\nQuindi alla fine del 2003 la White Wolf annunci\u00f2 che avrebbe chiuso tutte le linee legate al Mondo di tenebra e che avrebbe portato al compimento le loro trame con un evento finale cataclismico, il \"Time of Judgment\" (\"Tempo del giudizio\"), facendo tabula rasa, per ripartire con le ambientazioni rinnovate. Questo evento \u00e8 descritto dalla prospettiva dei diversi esseri sovrannaturali in quattro manuali: \"Gehenna\" (per \"Vampiri: la masquerade\"); \"Apocalypse\" (per \"Licantropi: l'apocalisse\"); \"Ascension\" (per \"Mage: the Ascension\") e \"Time of Judgement\" (dedicato alle linee minori: \"Demon: The Fallen\", \"Changeling: The Dreaming\", \"Kindred of the East\", \"Mummy: the Resurrection\" e \"Hunter: the Reckoning\").\nLa White Wolf afferm\u00f2 che questa \"fine\" era dovuta ad una promessa che esisteva sin dalla prima edizione di Vampiri, cio\u00e8 all'avvento della vicina Gehenna e dell'Apocalisse, ed al tema centrale della fine del mondo. Da notare che nella nuova edizione di Mondo di Tenebra, il tema della fine del mondo d\u00e0 posto al nuovo tema principale che tratta il mistero.\n2004: Nuovo mondo di tenebra.\nLa nuova linea editoriale fu inaugurata con la pubblicazione contemporanea di \"Mondo di tenebra\" (\"World of Darkness\") e \"\" (\"Vampire: The Requiem\"). Invece di creare un set di regole per ogni serie maggiore, come Vampiri o Lupi mannari, \"Mondo di tenebra\" presenta un regolamento universale per ogni serie, che permette di creare e sviluppare personaggi umani, che tendono ad avvicinarsi all'atmosfera sovrannaturale dell'ambientazione. I manuali aggiuntivi delle serie principali, come \"Vampiri: il requiem\" o \"Maghi: il risveglio\", aggiungono le regole per personaggi sovrannaturali, le loro discipline e sentieri, cos\u00ec come la gerarchia sociale. Con questo metodo vengono superate le parziali incompatibilit\u00e0 e permettevano infatti la creazione di \"crossover\" solo grazie a enormi sforzi da parte del narratore per uniformare e gestire regole a volte contrastanti. \"World of Darkness\" vinse l'Origins \"Gamers' Choice Award\" nel 2004.\nLe meccaniche di gioco furono semplificate, riprendendo e migliorando il lavoro gi\u00e0 fatto su \"Trinity\" (un gioco di ruolo di fantascienza che la White Wolf aveva pubblicato nel 1997), il combattimento in particolare fu semplificato e inoltre furono adottate meccaniche dai giochi di ruolo indie, per gestire vizi, moralit\u00e0 e virt\u00f9. Le reazioni alla nuova pubblicazione furono controverse, nel tempo il nuovo sistema fu accettato, ma molti giocatori continuarono a preferire il tema pi\u00f9 epico e fantastico dell'ambientazione precedente e in breve le vendite tornarono ai bassi livelli antecedenti il Time of Judgement.\nNel 2005 furono pubblicati i manuali per ' (\"Werewolf: The Forsaken\") e ' (\"Mage: The Awakening\") Oltre a supportare tutte e tre le linee principali con numerosi supplementi, la White Wolf riprese l'idea gi\u00e0 testata con \"Orpheus\" di pubblicare nuove ambientazioni con un numero limitato e pianificato dall'inizio di uscite e un metaplot che veniva portato a conclusione. In questa maniera fu pubblicato nel 2006 \"Prometheus: The Created\" (basato su mostri simili alla creatura di \"Frankenstein\") e \"\" (\"Changeling: The Lost\"). Le vendite di quest'ultimo furono sufficientemente buoni che la White Wolf pubblic\u00f2 altri supplementi oltre a quelli inizialmente previsti)\nNel 2007 cominci\u00f2 ad interessarsi alla produzionein formato digitale e avvi\u00f2 il programma Storytelling Adventure System (SAS) per standardizzare la produzione di volumi in formato digitale (PDF). Il primo di questi fu un \"The Resurrectionist\", modulo per \"Vampiri: il Requiem\" e la successiva ambientazione limitata (\"Hunter: The Vigil\") vide solo quattro volumi stampati, ma numerosi moduli in PDF.\nIn seguito all'acquisto della White Wolf da parte della CCP Games nel novembre 2006 la produzione di volumi della White Wolf and\u00f2 lentamente esaurendosi. La CCP aveva acquistato la White Wolf con l'obiettivo di sviluppare un MMORPG basato su \"Vampiri\" e man mano spost\u00f2 sempre pi\u00f9 personale alla produzione di quest'ultimo. Questo combinato con il graduale abbandono dei fondatori originali della White Wolf, alla lentezza delle comunicazioni tra CCP e White Wolf e alla crisi in cui incorse la CCP nel 2011, port\u00f2 gradualmente alla sospensione di tutte le nuove pubblicazioni L'ultimo canto del cigno fu la pubblicazione di \"Vampire: The Masquerade 20th Anniversary Edition\", un'edizione limitata rilegata in pelle disponibile solo in preordine online, seguita nel gennaio 2012 da un'edizione standard cartonata.\n2012: Onyx Path Publishing.\nRich Thomas, direttore creativo della White Wolf, subito dopo i licenziamenti del 2011, contatt\u00f2 numerosi ex dipendenti per formare una nuova societ\u00e0, la Onyx Path Publishing, che ottenne in licenza dalla CCP il nuovo e vecchio Mondo di Tenebra, oltre ad altre linee della White Wolf Anche se la nuova societ\u00e0 fu registrata ufficialmente il 29 dicembre 2011 aspett\u00f2 oltre sei mesi prima di rivelarsi pubblicamenteLa nuova societ\u00e0 riprese direttamente il programma di pubblicazioni della White Wolf, ma punt\u00f2 inoltre al canale di raccolta fondi di Kickstarter per finanziare molti progetti, tra cui le versioni del ventennale di \"Werewolf: The Apocalypse\" e di \"Mage: the Ascension\".\nNel 2013 \u00e8 stata pubblicata una revisione del Mondo delle tenebre, \"God Machine Chronicle\", e una di \"Vampiri: il Requiem\", \"The Strix Chronicle\". Entrambi i volumi presentano un nuovo metaplot, e si aprono con un'antologia di racconti iniziale, seguita dall'aggiornamento delle regole per il \"Storyteller system\". Pare che il formato inusuale di pubblicare la revisione del sistema di gioco e dell'ambientazione in questa maniera sia stata dovuta al fatto che la CCP non abbia voluto autorizzare una revisione dello Storyteller System.\nPubblicazione italiana.\nIn Italia alcuni manuali sono stati tradotti e pubblicati dalla 25 Edition, licenziataria della White Wolf, ma in seguito alla fusione con la Magic Market ha preferito non investire ulteriormente in questa linea editoriale per concentrarsi su altri titoli. La versione per il ventennale di \"Vampiri: la masquerade\" e \"Licantropi: l'apocalisse\" sono state pubblicate dalla Raven Distribution, ed \u00e8 in programma anche la pubblicazione di \"Maghi: l'ascensione 20\u00ba anniversario\" e \"Wraith: the oblivion 20\u00ba anniversario\".\nAmbientazione.\nVecchio mondo di tenebra.\nL'ambientazione \u00e8 simile al mondo moderno, ma viene enfatizzata la parte pi\u00f9 oscura ed insidiosa, ed \u00e8 fitta di cospirazioni e segreti. L'umanit\u00e0 \u00e8 preda di creature sovrannaturali, come vampiri, lupi mannari e wraith (spiriti dei morti) e sta perdendo ogni speranza. Le creature sovrannaturali non sono predatori solitari a cui \u00e8 possibile dare la caccia, ma sono numerosi ed intelligenti a sufficienza da organizzarsi in societ\u00e0 pi\u00f9 o meno complesse, divise in fazioni in competizione tra loro, che usano spesso gli esseri umani come pedine per i loro giochi.\nUna ragnatela di cospirazioni, alcune delle quali rispecchiano le leggende metropolitane del nostro mondo, altre uniche e specifiche dell'ambientazione, ricopre l'intero mondo. Cabale di potenti maghi, associazioni di astuti vampiri ed altre strane figure competono tra di loro per il controllo del mondo. La dicotomia tra ricchi e poveri, potenti ed impotenti viene quindi accentuata, portata spesso all'estremo, sia dal mondo sovrannaturale che da quello odierno, composto da ignari umani avvolti da un alone di tristezza e disperazione. La decadenza della societ\u00e0 \u00e8 quindi il tema centrale, cos\u00ec come la corruzione \u00e8 ovunque. Questo riflesso oscuro si manifesta ovunque, e viene enfatizzata dall'atmosfera cupa, dall'architettura gotica e dal look punk che domina le strade.\nUn filo di antintellettualismo corre lungo tutto il Mondo di tenebra: in particolare la scienza viene ritratta come un'attivit\u00e0 che uccide la spiritualit\u00e0 con l'obiettivo di rinforzare la \"realt\u00e0 consensuale\" in un assoluto. Un sistema rigido e calcificato in cui tutto avviene secondo le leggi inalterabili della causa e dell'effetto. La tecnologia viene ritratta nel migliore dei casi come uno strumento pericoloso, spesso come un'influenza corruttrice e viene spesso creata da creature malvagie per distruggere lo spirito umano.\nNuovo mondo di tenebra.\nPur avendo un'ambientazione superficialmente simile a quella precedente il tema globale \u00e8 di \"oscuri segreti\", con un'enfasi sullo sconosciuto, qualcosa che sia gli sviluppatori che i giocatori sentivano che era stato perso negli oltre 12 anni di pubblicazione dei vari manuali dell'originale Mondo di tenebra.\nMolti dettagli dell'ambientazione, specialmente quelli riguardanti la storia, sono stati lasciati liberi a molte interpretazioni. Questo pu\u00f2 essere spiegato dalle critiche al \"vecchio\" Mondo di tenebra, mosse riguardo al troppo materiale pubblicato durante la serie: per un narratore diventava spesso difficile gestire e sorprendere i vari giocatori, che conoscevano molto spesso le varie storie \"segrete\", a causa dei troppi volumi pubblicati. Il tema principale \u00e8 stato poi spostato dalla fine del mondo (nel \"vecchio Mondo\") a quello del mistero, in cui i personaggi riescono a focalizzarsi pi\u00f9 facilmente sui vari segreti della storia, al posto di preoccuparsi di una prossima apocalisse.\nPubblicazioni.\nSono riportate solo i volumi base delle varie ambientazioni, per liste dettagliate fare riferimento alla voce specifica per l'ambientazione.\nNuovo mondo di tenebra.\nLinee limitate:\nOpere derivate.\n\"World of Darkness\" MMORPG.\nCon l'acquisizione della White Wolf Publishing nel 2006 da parte della CCP Games si \u00e8 parlato dello sviluppo di un MMORPG basato su \"Vampiri: la masquerade\". Nel 2014 la CCP ha sospeso il progetto licenziando 54 dipendenti e concentrandosi sul suo originale MMORPG \"EVE Online\"."}
{"id": "78140", "revid": "1825453", "url": "https://it.wikipedia.org/wiki?curid=78140", "title": "Serie B 1929-1930", "text": "La Serie B 1929-1930 fu la 3\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 1\u00aa a venire disputata a girone unico.\nStagione.\nNata come diretta conseguenza dell'istituzione del campionato di Serie A per scissione della vecchia Divisione Nazionale, la prima edizione della Serie B raccolse le squadre classificate dal decimo al sedicesimo posto nei due gironi in cui era diviso il campionato 1928-1929, oltre a , , , vincitrici dei tre gironi di Prima Divisione 1928-1929 e , che dopo uno spareggio vinto contro il si era aggiudicato la vittoria del Campionato Meridionale 1928-1929.\nIl campionato prese il via il 6 ottobre 1929 e, malgrado le premesse, non vide brillare le squadre provenienti da grandi centri: la rischi\u00f2 a un certo punto di finire in zona retrocessione, il e il non seppero far fruttare il rendimento casalingo e le incursioni della genovese ai primi posti furono effimere. La lotta per la promozione fu dunque riservata a squadre di provincia. Netta fu l'affermazione del , mentre un positivo girone di ritorno permise al , ultimo nel suo girone solo l'anno prima, di avere la meglio sulla . Sul fondo la lotta per evitare la retrocessione fu movimentata dalla sola crisi di risultati dello Spezia, che riusc\u00ec comunque ad allungare su , , e , gi\u00e0 in difficolt\u00e0 al termine dell'andata.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 885 gol, per una media di 2,88 gol a partita. Di seguito, la classifica dei marcatori."}
{"id": "78143", "revid": "123756221", "url": "https://it.wikipedia.org/wiki?curid=78143", "title": "Serie B 1930-1931", "text": "La Serie B 1930-1931 fu la 4\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 2\u00aa a venire disputata a girone unico.\nStagione.\nAggiornamenti.\nAlla fine della stagione precedente, le autorit\u00e0 fasciste obbligarono la , societ\u00e0 di Prima Divisione, a confluire nella societ\u00e0 , la quale assunse il nome \"Foot Ball Club Liguria\", mentre l'Associazione Calcio Venezia adott\u00f2 la denominazione di .\nAvvenimenti.\nIl secondo campionato di Serie B, pi\u00f9 combattuto di quello precedente, premi\u00f2 il e la rincorsa della sull'Atalanta (in testa al termine del girone d'andata) e sul neopromosso (primo per gran parte del girone di ritorno): quest'ultimo venne beffato classificandosi terzo, a due punti dalla zona promozione, mancando cos\u00ec quella che sarebbe stata, tra l'altro, la sua seconda promozione consecutiva. Ridotto a tre il numero delle retrocessioni, fu inatteso il cedimento del Liguria, ex-Dominante, mentre, per quanto riguarda le neopromosse dalla terza divisione calcistica, non riuscirono a salvarsi Derthona e , quest'ultima sconfitta nello spareggio-retrocessione, disputato in campo neutro a Bologna, dall'Udinese, la quarta e ultima neopromossa e campione in carica della Prima Divisione precedente.\nClassifica finale.\nLegenda:\nRegolamento:\nNote:\nBibliografia.\nGiornali\nLibri"}
{"id": "78145", "revid": "287204", "url": "https://it.wikipedia.org/wiki?curid=78145", "title": "Serie B 1931-1932", "text": "La Serie B 1931-1932 fu la 5\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 3\u00aa a venire disputata a girone unico.\nStagione.\nPrevalendo nel girone di ritorno, e vinsero la promozione in Serie A superando , , e . Positive le stagioni dell' e del , entrambe ai primi risultati di rilievo. In coda vi furono invece le retrocessioni del , del e dell'.\nClassifica finale.\nLegenda:\nRegolamento:\nNote:"}
{"id": "78149", "revid": "767487", "url": "https://it.wikipedia.org/wiki?curid=78149", "title": "Once a Thief (film 1991)", "text": "Once a Thief (\"Zong heng si hai\") \u00e8 un film del 1991 diretto da John Woo.\nTrama.\nJoe, Jim e Cherie sono tre orfani cresciuti da un malavitoso di Hong Kong ed educati sin da piccoli al furto. Da adulti, trasferiti a Parigi, si dedicano al furto d'arte. Dopo alcuni furti brillantemente riusciti, vengono ingaggiati per rubare un dipinto scomparso da anni. Ma dietro l'ingaggio si nasconde qualcosa di poco pulito con cui dovranno fare i conti. Inoltre i due uomini sono entrambi innamorati della loro compagna, ma solo uno diventer\u00e0 suo marito.\nDistribuzione.\nIl film \u00e8 stato girato fra Cannes e Parigi, in Francia, mentre alcune sequenze \"flashback\" sono state ambientate ad Hong Kong (Cina). Ad Hong Kong l'opera \u00e8 stata distribuita a partire dal 2 febbraio 1991, mentre in Italia dal 2 novembre 2003. Nel 1996 John Woo ha diretto un rifacimento statunitense dall'omonimo titolo, \"Soluzione estrema\" (\"Once a Thief\"), dalla quale l'anno successivo \u00e8 stata intitolata una serie televisiva, anch'essa intitolata \"Once a Thief\", composta da ventidue episodi.\nEdizione italiana.\nL'edizione italiana della pellicola \u00e8 stata curata dalla C.R.C. - Compagnia Realizzazioni Cinetelevisive di Roma."}
{"id": "78150", "revid": "19933", "url": "https://it.wikipedia.org/wiki?curid=78150", "title": "Yosemite National Park", "text": ""}
{"id": "78153", "revid": "919135", "url": "https://it.wikipedia.org/wiki?curid=78153", "title": "Equazione di Papperitz-Riemann", "text": "In matematica, l'equazione di Papperitz-Riemann o equazione di Papperitz \u00e8 un'equazione differenziale del secondo ordine che rappresenta la pi\u00f9 generale equazione totalmente fuchsiana con tre punti fuchsiani (o regolari). Molte delle equazioni che s'incontrano nella fisica matematica sono equazioni di questo tipo, o sono riconducibili a un'equazione ipergeometrica confluente, e gran parte delle funzioni speciali sono soluzioni di queste equazioni.\nLe equazioni con uno o due punti fuchsiani sono completamente risolvibili in termini di funzioni elementari e rivestono scarso interesse. D'altra parte, le funzioni con quattro punti fuchsiani s'incontrano di rado e non si conosce una teoria generale per la loro risoluzione. Le funzioni di Papperitz-Riemann sono invece state studiate estremamente a fondo, e le loro soluzioni costituiscono la vasta classe delle funzioni ipergeometriche. La forma confluente, studiata altrettanto a fondo, d\u00e0 poi origine alla classe delle funzioni ipergeometriche confluenti.\nL'equazione di Papperitz-Riemann ha la forma:\ndove formula_3, formula_4 e formula_5 sono singolarit\u00e0 regolari, e:\ncon formula_7 e formula_8 gli esponenti caratteristici delle soluzioni in corrispondenza di formula_9, dove si presentano due rami:\ncon formula_11 una funzione olomorfa in formula_9. Analogamente si verifica per formula_13 e formula_14.\nPer dire che formula_15 \u00e8 soluzione dell'equazione di Papperitz-Riemann \u00e8 d'uso introdurre il simbolo P di Riemann scrivendo:\nCon tale formalismo, la funzione ipergeometrica assume la forma:\nL'equazione.\nConsiderando la pi\u00f9 generale equazione differenziale del secondo ordine con esattamente tre punti regolari, siano formula_18, formula_19 e formula_20 i tre punti fuchsiani e siano formula_21, formula_22 e formula_23 i rispettivi esponenti delle soluzioni (determinati dalle radici dell'equazione indiciale relativa). Scrivendo l'equazione in forma standard:\ni coefficienti formula_25 e formula_26 hanno la forma:\ncon formula_29 e formula_30 funzioni intere. \u00c8 da notare che, poich\u00e9 il punto all'infinito deve per ipotesi essere ordinario, formula_29 e formula_30 sono necessariamente polinomi di secondo grado che si possono scrivere nella forma:\ncon la condizione che formula_35. La forma dei coefficienti diventa:\ne si pu\u00f2 quindi scrivere l'equazione relativa al punto formula_38, con formula_39, e si possono ricavare gli esponenti della soluzione formula_40. Si ha:\nInoltre, la condizione formula_35 impone una restrizione sulla scelta dei possibili esponenti, fissa cio\u00e8:\nL'equazione in forma standard assume la forma:\nche \u00e8 la forma dell'equazione di Papperitz-Riemann.\nSoluzioni.\nLe soluzioni possono essere scritte attraverso la funzione ipergeometrica:\ndal momento che vale la relazione generale:"}
{"id": "78154", "revid": "161374", "url": "https://it.wikipedia.org/wiki?curid=78154", "title": "UNPO - Organizzazione delle Nazioni e dei Popoli non rappresentati", "text": ""}
{"id": "78155", "revid": "2812", "url": "https://it.wikipedia.org/wiki?curid=78155", "title": "University of Oxford", "text": ""}
{"id": "78156", "revid": "161374", "url": "https://it.wikipedia.org/wiki?curid=78156", "title": "UNPO", "text": ""}
{"id": "78157", "revid": "287204", "url": "https://it.wikipedia.org/wiki?curid=78157", "title": "Serie B 1932-1933", "text": "La Serie B 1932-1933 fu la 6\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 4\u00aa a venire disputata a girone unico.\nStagione.\nA prevalere sul campo della Serie B in questa edizione furono e , che conquistarono la promozione in Serie A con ben quattro giornate di anticipo e lasciarono cos\u00ec distanti e , ovvero le principali inseguitrici, raggiunte poi, nelle ultime giornate, dallo : se si fa eccezione alle promozioni, fu comunque un torneo equilibrato, che dopo poche settimane vide la defezione (dovuta a problemi di carattere finanziario) della , che rappresent\u00f2 l'unico abbandono di tale campionato. La successiva riforma della serie cadetta port\u00f2 alla riammissione di e .\nClassifica finale.\nLegenda:\nRegolamento:\nNote:"}
{"id": "78158", "revid": "1926649", "url": "https://it.wikipedia.org/wiki?curid=78158", "title": "Serie B 1933-1934", "text": "La Serie B 1933-1934 fu la 7\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 5\u00aa dall'istituzione della categoria che per la prima volta fu suddivisa in due gironi distinti.\nStagione.\nFormula.\nPer la prima volta venne modificato il meccanismo della competizione: annullate le retrocessioni di e , e ammesse tutte le vincitrici dei gironi di Prima Divisione senza riguardo agli esiti delle finali, le squadre partecipanti aumentarono a 26 e vennero divise in due distinti gironi secondo la provenienza geografica (squadre del nord-ovest e insulari pi\u00f9 la Catanzarese nel girone A, le squadre del nord-est e adriatiche nel girone B); le prime tre classificate di ogni girone avrebbero disputato un girone finale che avrebbe decretato il nome dell'unica squadra ammessa in Serie A (alla fine fu promossa la , nello spareggio del 24 giugno 1934 contro il cui si arriv\u00f2 dopo un rinvio di un mese per il concomitante mondiale). Nel girone B, si dovette ricorrere all'organizzazione di un piccolo girone che sancisse la retrocessione di due squadre tra , e e che si concluse con la vittoria degli scaligeri. Comunque, anche per quest'anno, vennero successivamente annullate tutte le retrocessioni.\nA dire la verit\u00e0, questo metodo non ebbe grande successo, e gi\u00e0 nella seduta del Direttorio Federale del 14 luglio 1934 si stabil\u00ec che il torneo della stagione successiva avrebbe avuto carattere di qualificazione in vista del ritorno al girone unico.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone finale.\nClassifica finale.\nLegenda:\nRegolamento:\nNote:"}
{"id": "78162", "revid": "287204", "url": "https://it.wikipedia.org/wiki?curid=78162", "title": "Universit\u00e0 in Giappone", "text": "Lista di universit\u00e0 giapponesi:"}
{"id": "78164", "revid": "1305772", "url": "https://it.wikipedia.org/wiki?curid=78164", "title": "Karen Tandy", "text": "\u00c8 anche una diplomatica impegnata nei rapporti degli Stati Uniti con i Paesi Asiatici e col Sudamerica, le aree da cui proviene gran parte degli stupefacenti che circolano sul mercato nordamericano.\nDurante il suo mandato si \u00e8 avuta una riduzione dei traffici di droga verso l'interno degli USA, anche in seguito alle alleanze strette da tale nazione con i Paesi orientali dopo la guerra in Afghanistan del 2001."}
{"id": "78166", "revid": "110157", "url": "https://it.wikipedia.org/wiki?curid=78166", "title": "Nemrut Da\u011f\u0131", "text": "Il Monte Nemrut (in Turco: \"Nemrut Da\u011f\u0131\"; Curdo: \u00c7iyay\u00ea Nemr\u00fbd\u00ea; Armeno: \u0546\u0565\u0574\u0580\u0578\u0582\u0569 \u056c\u0565\u057c)\u00e8 un rilievo della Turchia appartenente al gruppo del Tauro Orientale ed \u00e8, con i suoi s.l.m., il pi\u00f9 alto della Mesopotamia settentrionale.\nSulla sua sommit\u00e0 si erge la tomba santuario del re Antioco I di Commagene, riportata alla luce nel corso di scavi effettuati dalla \"American School of Oriental Researches\" diretti da Theresa Goell nel 1953. Si compone di un tumulo di pietra frantumata, di 150\u00a0m di diametro per un'altezza di 50\u00a0m. Alla base tre terrazze: terrazza nord, terrazza ovest e terrazza est, formano il santuario; altari e statue gigantesche a creare uno scenario toccante che coglie il suo apice alla luce dell'alba e al tramonto del sole. Data la sua ardua collocazione, la natura ha prevalso sull'uomo e con fulmini, terremoti e lo stesso trascorrere del tempo, le statue sono state decapitate e le teste sistemate intorno all'incredibile tumulo.\nIl luogo della sepoltura, nonostante diversi tentativi, \u00e8 ancora da scoprire.\nTerrazza nord.\nQuesta terrazza fungeva da punto di raccolta dei pellegrini che salivano dalle diverse strade esistenti sui fianchi della montagna; statue colossali di un leone e di un'aquila ornavano l'entrata: non rimane nulla essendo la pi\u00f9 rovinata delle tre terrazze.\nTerrazza ovest.\nSono presenti cinque statue colossali decapitate di personaggi seduti alte 9 metri e, ai loro piedi, le relative teste allineate raffiguranti: Antioco I, la dea Tyche, Zeus-Oromasde il padre degli dei per Greci e Romani, Apollo-Mithra-Helios-Ermes ed Eracle-Artagnes-Marte, a chiudere le due estremit\u00e0 il leone e l'aquila simboli della dinastia di Commagene.\nUna lastra raffigura il cosiddetto \"leone astrale\" considerato uno dei pi\u00f9 antichi oroscopi del mondo; la sua interpretazione \u00e8 ancora dubbia: chi pensa alla data della salita al trono di Antioco I, chi al suo compleanno o alla fondazione del sito, di certo indica il 6 luglio del 61 o 62 a.C.\nTerrazza est.\nSu questa terrazza anche se le statue acefale sono simili a quelle della terrazza ovest, la loro posizione \u00e8 diversa; una scalinata monumentale porta agli altari, due scalinate laterali portano alle divinit\u00e0 poste sopra gli altari. Perfettamente conservati i personaggi seduti, ma le teste delle statue sono in pessime condizioni; di un grande altare posto di fronte rimane il basamento perfettamente visibile.\nDietro alle basi delle statue, numerate con lettere romane, il testo in greco del pensiero di Antioco I: la volont\u00e0 di essere qui sepolto e dei riti da eseguire in suo onore."}
{"id": "78168", "revid": "1825453", "url": "https://it.wikipedia.org/wiki?curid=78168", "title": "Serie B 1934-1935", "text": "La Serie B 1934-1935 fu l'8\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 6\u00aa dall'istituzione della categoria che per la seconda volta fu suddivisa in due gironi distinti.\nStagione.\nFormula.\nCome l'anno precedente, le squadre partecipanti (aumentate a 32 dopo le riammissioni di Derthona, Cagliari, e della Serenissima, ritornata dopo due anni al nome Venezia) vennero divise in due distinti gironi secondo la provenienza geografica (squadre dell'Ovest nel girone A, squadre dell'Est nel girone B), ma venne abolito il girone finale da sei squadre: le due vincitrici dei gruppi, il Genova 1893, gi\u00e0 favorito alla vigilia, e il , primo dopo un buon girone di ritorno, furono promosse direttamente in Serie A, mentre fu pi\u00f9 affollato il gruppo delle retrocesse, a causa di una pesante scrematura che riport\u00f2 la Serie B a girone unico per la stagione successiva.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:"}
{"id": "78171", "revid": "400694", "url": "https://it.wikipedia.org/wiki?curid=78171", "title": "Serie B 1935-1936", "text": "La Serie B 1935-1936 fu la 9\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 7\u00aa dall'istituzione della categoria che da questa stagione torn\u00f2 al girone unico.\nStagione.\nDopo due campionati disputati con le squadre divise in due gironi si ritorn\u00f2 al girone unico. In un campionato dal finale vivace, il , in testa nel girone d'andata insieme al e al , fu superato in extremis dalla . Il 31 maggio, nel giorno dell'ultima, decisiva giornata, nel corso della quale il Novara si assicur\u00f2 la sua prima Serie A vincendo a Pistoia e il Livorno super\u00f2 agevolmente l', una forte pioggia si abbatt\u00e9 su Ferrara, costringendo l'arbitro a sospendere e rinviare alla settimana dopo la gara tra la e la Lucchese quando questa era ferma sul 2-1 per i padroni di casa, risultato che avrebbe favorito i labronici. Nel recupero, per\u00f2, la Lucchese vinse (0-4), conquistando per la prima volta la massima serie e condannando gli emiliani a disputare gli spareggi per evitare la retrocessione, che li videro cadere in Serie C assieme a e , oltre a , e , gi\u00e0 condannate. Si salv\u00f2 il . Le retrocessioni furono sei a causa di una nuova riforma della serie cadetta che ridusse il numero delle squadre a 16 per la stagione 1936-37.\nClassifica finale.\nLegenda:\nRegolamento:\nNote:\nSpareggi.\nSpareggi salvezza.\nClassifica.\nLegenda:\nNote:"}
{"id": "78177", "revid": "1825453", "url": "https://it.wikipedia.org/wiki?curid=78177", "title": "Serie B 1936-1937", "text": "La Serie B 1936-1937 fu la 10\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, l'8\u00aa dall'istituzione della categoria tornata per la seconda stagione al girone unico.\nStagione.\nSi pass\u00f2 da 18 a 16 squadre, il pi\u00f9 ristretto campionato cadetto in assoluto. Il torneo vide la promozione del Livorno, che aveva perso nelle ultime giornate del torneo 1935-36 la possibilit\u00e0 di tornare in massima serie. La squadra toscana, miglior attacco e difesa del torneo, festeggi\u00f2 il ritorno in Serie A assieme all'Atalanta. Alle due compagini bast\u00f2 tenere a freno le ambizioni di e , oltre a quelle delle neopromosse e , per guadagnarsi la promozione. Accesa la lotta per la salvezza, che coinvolse anche la : i piemontesi si salvarono in extremis, battendo il all'ultima giornata e agganciando gli spareggi, da cui uscirono indenni, dopo sette gare, assieme a e . A cadere furono proprio gli etnei che raggiunsero in Serie C, oltre alla e al gi\u00e0 da tempo retrocesso , anche l'. La stagione del club abruzzese fu funestata dal grave incidente ferroviario di Contigliano, verificatosi il 3 ottobre 1936, nel quale perse la vita l'allenatore Attilio Buratti e rimasero gravemente feriti molti dei calciatori che si trovavano in trasferta verso Verona; l'Aquila rinunci\u00f2 alla salvezza d'ufficio ma, costretta a disputare molte gare nel giro di pochi giorni con una rosa fortemente ridotta, non riusc\u00ec a mantenere la categoria.\nClassifica finale.\nLegenda:\nRegolamento:\nNote:\nSpareggi.\nSpareggi salvezza.\nClassifica finale.\nLegenda:\nNote:\nSpareggi a eliminazione diretta.\nLe squadre vincenti di ogni partita si salvano."}
{"id": "78179", "revid": "124555370", "url": "https://it.wikipedia.org/wiki?curid=78179", "title": "Lingua mannese", "text": "Il mannese o manx (anche gaelico mannese, in mannese \"Gaelg Vanninagh\" ) \u00e8 una lingua celtica insulare del gruppo goidelico propria dell'Isola di Man.\nDistribuzione geografica.\nIl mannese \u00e8 attestato sull'Isola di Man. Dopo la morte dell'ultimo madrelingua nel 1974, si \u00e8 creato un movimento di ripresa da parte di appassionati. Dal 1992 viene insegnato nelle scuole dell'isola. Secondo \"Ethnologue\" i locutori L2 sono alcune centinaia; nel villaggio di Cregneash ci sono famiglie dove si parla abitualmente mannese. \nNel 2008 \u00e8 cambiata anche la codifica della lingua nello standard ISO 639-3, da \"E\" (\"Extinct\", lingua estinta) a \"L\" (\"Living\", lingua vivente).\nAl censimento del 2011 risultava essere la lingua principale di 53 persone.\nLingua ufficiale.\nIl mannese \u00e8 usato dal governo dell'isola di Man, dove nella cerimonia annuale del Tynwald le nuove leggi vengono lette in inglese e in mannese.\nStoria.\nIl mannese deriva dal medio irlandese (risale, infatti, al V secolo) e si \u00e8 estinto nel XX secolo con la morte dell'ultimo madrelingua, Ned Maddrell, nel 1974; da allora, per\u00f2, il mannese ha avuto una rinascita grazie ad appassionati cultori di madrelingua inglese.\nLetteratura.\nIl pi\u00f9 antico testo databile in mannese non \u00e8 pi\u00f9 recente del XVI secolo. \u00c8 una storia dell'Isola di Man, scritta in forma poetica, che parte dall'introduzione del cristianesimo. \u00c8 conservato in una copia manoscritta del XVIII secolo. \nIl cristianesimo \u00e8 stato il principale stimolo alla letteratura dell'Isola. Mentre la letteratura religiosa fu relativamente abbondante, la letteratura secolare, o almeno quella che ci \u00e8 rimasta, \u00e8 di quantit\u00e0 scarsa. \nLa prima edizione del Nuovo Testamento risale al 1767. Il Libro delle preghiere comuni e la Bibbia completa vennero tradotti e pubblicati in mannese nel 1610 e in seguito nel 1765. La prima Bibbia mannese per l'uso ufficiale fu stampata tra il 1771 e il 1775, e fu il testo che ha fissato l'ortografia moderna della lingua. Si tratt\u00f2 di una traduzione collettiva intrapresa dalla maggior parte del clero dell'Isola sotto la direzione editoriale di Philip Moore. Segu\u00ec una successiva edizione nel 1777; poi un'edizione revisionata dalla \"British and Foreign Bible Society\" (Societ\u00e0 Biblica Britannica e Forestiera) nel 1819. \nSi form\u00f2 una tradizione di \"Carvals\", canzoni ed inni religiosi, cominciata probabilmente gi\u00e0 nel periodo precedente la Riforma protestante. Fino al XVIII secolo gli autori delle \"Carvals\" furono in genere membri del clero; ma nel XIX secolo divent\u00f2 usuale cambiare i testi delle canzoni popolari perch\u00e9 potessero essere impiegate durante le funzioni religiose. \nIl primo libro stampato in mannese, \"Coyrle Sodjeh\", risale al 1707. Consiste nella traduzione di un libro di preghiere in inglese del vescovo Thomas Wilson. \nThomas Christian, vicario di Marow dal 1780 al 1799, pubblic\u00f2 nel 1796 una traduzione riassunta di \"Paradiso perduto\" di John Milton.\nEdward Faragher (Neddy Beg Hom Ruy, (1831-1908) di Creghneash \u00e8 considerato l'ultimo scrittore parlante nativo della lingua. Dall'et\u00e0 di 26 anni scrisse poesia, spesso su argomenti religiosi, a volte pubblicata nelle riviste \"Mona's Herald\" (L'araldo di Man) e \"Cork Eagle\" (L'aquila di Cork). Alcune delle sue \"Skeealyn sy Ghailck\" (Stories in Manx/Storie in mannese) sono ricordi della sua vita di pescatore. Nel 1901 pubblic\u00f2 \"Skeealyn Aesop\", traduzione di poesie scelte di Esopo.\nLo storico ed antichista A.W. Moore raccolse un gran numero di canzoni e ballate tradizionali in mannese, che pubblic\u00f2 nei volumi \"Manx Carols\" (Inni mannesi) nel 1891 e \"Manx Ballads and Music\" (Ballate e musica mannesi) nel 1896.\nL'attuale fase di rivitalizzazione linguistica sta producendo anche una rinascita della letteratura. Il maggior autore recente \u00e8 stato Brian Stowell. Ha scritto, tra l'altro, \"Contoyryssyn Ealish ayns Cheer ny Yindyssyn\", traduzione di \"Le avventure di Alice nel paese delle meraviglie\", pubblicata nel 1991. Nel marzo del 2006 ha pubblicato il primo vero e proprio romanzo in mannese, \"Dunveryssyn yn Tooder-Folley\" (Gli omicidi dei vampiri)."}
{"id": "78180", "revid": "2208340", "url": "https://it.wikipedia.org/wiki?curid=78180", "title": "Universit\u00e0 imperiale di Tokyo", "text": "L', abbreviata spesso in , \u00e8 un'universit\u00e0 del Giappone con sede a Tokyo.\nStoria.\nL'universit\u00e0 fu fondata dal governo Meiji nel 1877 unendo, sotto il nome attuale, scuole di medicina governative pi\u00f9 antiche e studi occidentali. Fu rinominata nel 1886 e poi nel 1887, quando il sistema dell'universit\u00e0 imperiale fu creato. Nel 1947, dopo la sconfitta del Giappone nella Seconda guerra mondiale, riassunse il nome originale. Con l'introduzione del nuovo sistema universitario nel 1949, l'ateneo inglob\u00f2 la vecchia \"Dai-ichi K\u014dt\u014d Gakk\u014d\" (oggi il campus Komaba) e la precedente \"Tokyo K\u014dt\u014d Gakk\u014d\", le quali vennero impiegate per istruire gli studenti del primo e secondo anno, mentre studenti del terzo e quarto anno seguivano afferivano alle facolt\u00e0 del campus principale Hongo.\nDal 2004 una nuova legge applicata a tutte le universit\u00e0 nazionali ne ha modificato la forma giuridica ed \u00e8 diventata un'impresa universitaria nazionale. Questo cambiamento ha aumentato la sua autonomia, soprattutto finanziaria, ma l'Universit\u00e0 di Tokyo \u00e8 ancora parzialmente controllata dal Ministero della Pubblica Istruzione giapponese (Monbu-kagaku-sh\u014d o Monkash\u014d).\nStruttura.\nL'universit\u00e0 \u00e8 organizzata nelle seguenti facolt\u00e0:\nLa struttura dispone di cinque campus nelle zone di Hong\u014d, Komaba, Kashiwa, Shirokane e Nakano. Il campus principale \u00e8 quello nel quartiere di Hong\u014d (Bunky\u014d) e occupa l'ex propriet\u00e0 del Clan Maeda, signori feudali del dominio Kaga nel periodo Edo, di cui il cancello rosso \"Akamon\" \u00e8 una delle pi\u00f9 note testimonianze dell'epoca.\nLogo.\nIl simbolo dell'Universit\u00e0 \u00e8 la foglia di ginkgo, a causa della grande abbondanza di alberi in tutta l'area."}
{"id": "78182", "revid": "287204", "url": "https://it.wikipedia.org/wiki?curid=78182", "title": "Serie B 1937-1938", "text": "La Serie B 1937-1938 fu l'11\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 9\u00aa dall'istituzione della categoria tornata per la terza stagione al girone unico.\nStagione.\nAvvenimenti.\nL'intenzione di ritornare gradualmente a una Serie B a 18 squadre port\u00f2 a un inedito campionato che vide al via 17 partecipanti. Fra queste il fu costretto dai gerarchi fascisti a cambiare i propri colori sociali in giallo e rosso. Fu un anno negativo per l', una delle favorite, che part\u00ec bene ma cedette nella parte finale: con un solo punto racimolato nelle ultime sei giornate, venne raggiunto da e dalle quali fu poi sconfitta negli spareggi-promozione. Novaresi e modenesi festeggiarono cos\u00ec il ritorno in Serie A rispettivamente dopo uno e sei campionati disputati tra i cadetti. Per quanto riguard\u00f2 la retrocessione in Serie C, i verdetti arrivarono presto, con , , e staccate dal resto del gruppo.\nClassifica finale.\nLegenda:\nRegolamento:\nNote:\nSpareggi.\nSpareggi promozione.\nClassifica.\nLegenda:\nNote:"}
{"id": "78186", "revid": "124204213", "url": "https://it.wikipedia.org/wiki?curid=78186", "title": "Il Mattino", "text": "Il Mattino \u00e8 un quotidiano fondato a Napoli nel marzo 1892 da Edoardo Scarfoglio e Matilde Serao. Negli anni ha mantenuto il primato di primo quotidiano dell'Italia meridionale per numero di copie e diffusione tra i lettori.\nLa sede del giornale \u00e8 stata dal 1\u00ba maggio 1962 al 18 settembre 2018 in via Chiatamone 65, di fronte all'ingresso occidentale della galleria della Vittoria. In quel giorno infatti il giornale si trasfer\u00ec dalla storica sede di vico rotto San Carlo (odierna piazzetta Matilde Serao), dietro la galleria Umberto I. Dal 18 settembre 2018 la sede attuale \u00e8 al Centro Direzionale di Napoli, Isola B5, Torre Francesco. La nuova redazione \u00e8 stata intitolata alla memoria di Giancarlo Siani, il cronista del Mattino ucciso nel 1985 dalla camorra.\nStoria.\nDalla nascita alla prima guerra mondiale.\nIl primo numero esce il 16 marzo 1892. A Napoli ci sono dieci quotidiani. In poco meno di dieci anni Il Mattino raggiunge una tiratura di copie.\nDal primo dopoguerra al fascismo: Tecchio, Preziosi e l'insediamento di Sansanelli.\nIl giornale fu definito \u00abQuartarellista\u00bb.\nDal secondo dopoguerra agli anni della gestione Rizzoli.\nDopo la Liberazione di Napoli (ottobre 1943) il Comando alleato decide la chiusura del \"Mattino\" per la connivenza col regime fascista.\nDopo la fine della Seconda guerra mondiale il Banco di Napoli ritorna proprietario della testata. Il quotidiano ritorna in edicola il 9 aprile 1950.\nGli ultimi anni del ventesimo secolo.\nNegli anni ottanta \"Il Mattino\" vive il suo periodo d'oro: in quel decennio il Napoli, trascinato da Diego Armando Maradona, vinse il campionato italiano di calcio due volte, nel 1987 e nel 1990. In quel periodo raggiunse il record di tiratura, pari a copie.\nIl ventunesimo secolo.\nIl 23 luglio 2009, dopo sette anni, Mario Orfeo lascia la direzione del giornale per passare a quella del Tg2. Dal 5 agosto 2009 al 10 dicembre 2012 l'incarico \u00e8 di direttore \u00e8 stato affidato a Virman Cusenza, gi\u00e0 vicedirettore della testata..\nIl 10 dicembre 2012 con il passaggio di Cusenza alla direzione del Messaggero viene nominato direttore Alessandro Barbano.\nIl 30 maggio 2018 il quotidiano si rinnova graficamente. Poco dopo Barbano lascia la direzione.\nPremio G. Siani.\nDal 2004 al 2017 \"Il Mattino\" ha ospitato nella sede di via Chiatamone, nel salone al secondo piano ribattezzato \"Sala Siani\", la giornata conclusiva del Premio Giancarlo Siani, promosso dall'Ordine dei giornalisti della Regione Campania, l'Associazione napoletana della stampa, l'Universit\u00e0 degli Studi Suor Orsola Benincasa, il Centro studi Siani e lo stesso quotidiano partenopeo, intitolato al giovane giornalista partenopeo, prima corrispondente da Torre Annunziata e poi al lavoro per tre mesi nella redazione centrale de \"Il Mattino\", ucciso dalla camorra il 23 settembre del 1985, per un suo coraggioso articolo sulle guerre di camorra e gli arresti dei capoclan di quegli anni, pubblicato su \"Il Mattino\".\nEdizioni e diffusione.\nLa vendita media giornaliera \u00e8 di circa copie. Negli ultimi anni il giornale ha per\u00f2 subito una perdita netta di oltre copie vendute, anche a causa della comparsa sul mercato di altri quotidiani che si occupano in maniera approfondita di Napoli, dal \"Roma\" a \"Cronache di Napoli\", dal \"Il Denaro\" a \"Napolipi\u00f9\" e \"Metropolis\", oltre al \"Corriere del Mezzogiorno\" e alla versione partenopea della \"Repubblica\". Dal 14 gennaio 2020, ha iniziato le pubblicazioni anche \"il Riformista\" nella sua versione napoletana.\nOn-line.\nDal 24 novembre 2008 \"Il Mattino\" ha dato il via alla pubblicazione on-line del quotidiano, con aggiornamenti in tempo reale sulle notizie della regione e su quelle nazionali e mondiali. Secondo i dati diffusi dall'Audiweb il sito internet del \"Mattino\" \u00e8 il pi\u00f9 letto quotidianamente in Campania ed \u00e8 uno dei principali canali di comunicazione on-line del Sud Italia, tra le cinque testate italiane pi\u00f9 seguite on line.\nDati di diffusione.\nDati Ads - Accertamenti Diffusione Stampa"}
{"id": "78187", "revid": "1512523", "url": "https://it.wikipedia.org/wiki?curid=78187", "title": "Polibio", "text": "Studi\u00f2 in modo particolare il sorgere della potenza della Repubblica romana, che attribu\u00ec all'onest\u00e0 dei romani ed all'eccellenza delle loro istituzioni civiche e militari. Nelle sue \"Storie\", si rivela particolarmente importante il suo resoconto della Seconda guerra punica e della Terza guerra punica fra Roma e Cartagine, nonch\u00e9 del periodo dell'imperialismo.\nBiografia.\nOrigini e carriera.\nFiglio di Licorta, stratego della Lega achea, Polibio era per tradizione familiare fra i pi\u00f9 eminenti uomini di Megalopoli, capitale dell'Arcadia, a sua volta importante componente della Lega achea. Se il padre fu uno stratego, cio\u00e8 comandante in capo della Lega, Polibio ne fu ipparco ovvero capo della cavalleria, secondo in grado delle forze armate.\nLa sua carriera politica in Grecia si conclude dopo la battaglia di Pidna (168 a.C.) con la quale il console Lucio Emilio Paolo, figlio del console caduto nella Battaglia di Canne, cancell\u00f2 la Macedonia di Perseo dal novero delle potenze dell'epoca. Come dirigente del partito, la sua neutralit\u00e0 durante la guerra attir\u00f2 i sospetti dei romani, e fu uno dei mille nobili achei che nel 166 a.C. furono inviati quali ostaggi a Roma. Vi rimase per diciassette anni.\nA Roma.\nA Roma, in ragione della sua vasta cultura, Polibio fu ammesso nei pi\u00f9 rinomati salotti, in particolare quello di Paolo Emilio, amico e \"rivale\" degli Scipioni, che gli affid\u00f2 l'educazione dei figli, uno dei quali fu poi adottato da Scipione e cambi\u00f2 nome in Scipione Emiliano (Africano Minore). L'amicizia degli Scipioni permise a Polibio frequenti uscite da Roma con viaggi in Italia, Gallia, Spagna. Fu anche in Spagna, al seguito di Scipione nel 134 a.C. nella guerra a Numanzia.\nLa caduta di Cartagine.\nPer intercessione di Scipione, nel 150 a.C. Polibio ottenne di ritornare in Grecia ma gi\u00e0 nell'anno successivo era (come gi\u00e0 detto) in Africa con il suo amico Scipione e nel 146 a.C. assistette alla caduta di Cartagine, che in seguito descrisse.\nLa \"Scacchiera di Polibio\".\nPerfezion\u00f2, in questi anni un utile strumento di telecomunicazione, inventato da Cleosseno e Democlito, che, attraverso segnali di fuoco, permetteva la facile trasmissione di qualunque tipo di messaggio. Il sistema di telecomunicazione \u00e8 descritto nei dettagli da Polibio stesso, che ne spiega preliminarmente i vantaggi rispetto ai sistemi precedenti, che consentivano solamente di trasmettere messaggi preimpostati, estratti da una lista concordata preventivamente tra mittente e destinatario, o, ancora pi\u00f9 semplicemente, confermavano o smentivano un evento atteso. Lo storico considera l'utilizzo di questo sistema nel contesto di campagne militari, ma \u00e8 ovvio che l'applicazione poteva essere generale.\nIl mittente si colloca dietro un parapetto provvisto di cinque fiaccole a sinistra e cinque a destra, con una tavoletta distinta in cinque righe e cinque colonne riportante in ogni cella una lettera dell'alfabeto greco (composto da 24 lettere, di cui 7 vocali e 17 consonanti), secondo uno schema simile:\n A B \u0393 \u0394 \u0395\n Z H \u0398 I K\n \u039b M N \u039e O\n \u03a0 \u03a1 \u03a3 T \u03a5\n \u03a6 \u03a7 \u03a8 \u03a9 \nLa comunicazione si svolge secondo le seguenti fasi:\n1.La comunicazione viene stabilita: il destinatore alza due torce, segnalando che sta per iniziare la trasmissione; il destinatario risponde alzando due torce, segnalando che \u00e8 pronto a ricevere\n2. La comunicazione viene inoltrata: viene trasmessa una lettera alla volta; il destinatore alza un numero di torce a sinistra corrispondente al numero di riga e un numero di torce a destra corrispondente al numero di colonna, individuando cos\u00ec una lettera precisa\n3.La comunicazione termina: il destinatore alza due torce segnalando la fine della trasmissione\n\u00c8 da notare che questo metodo si prestava ottimamente alla trasmissione di messaggi crittografati; era sufficiente che trasmettitore e ricevitore concordassero uno stesso schema comune (diverso da quello banale alfabetico indicato sopra) con una disposizione particolare delle lettere in riga e colonne.\nAd esempio, se si vuole trasmettere la parola \u201c\"Cretesi\"\u201d, in greco K\u03a1HTE\u03a3 (cret\u00e8s), si trasmetteranno le lettere nel modo seguente:\nK 2 torce a sinistra, 5 torce a destra\n\u03a1 4 torce a sinistra, 2 torce a destra\nH 2 torce a sinistra, 2 torce a destra\nT 4 torce a sinistra, 4 torce a destra\nE 1 torcia a sinistra, 5 torce a destra\n\u03a3 4 torce a sinistra, 3 torce a destra\nIl metodo di trasmissione richiede che il testo sia sintetico: non si sceglier\u00e0 di comunicare la frase \u201ccirca mille soldati cretesi sono passati ai nemici\u201d, si preferir\u00e0 dire \u201cmille Cretesi disertano\u201d.\nIl ritorno e gli ultimi anni.\nDopo la distruzione di Corinto, nello stesso anno (146 a.C.) Polibio ritorn\u00f2 in Grecia e us\u00f2 le sue conoscenze a Roma per rendere meno gravose le condizioni della Grecia diventata una Provincia romana. Gli fu anche affidato il compito di riorganizzare le citt\u00e0 greche sotto la nuova forma di governo e per quest'opera di legislatore ed interprete delle leggi si guadagn\u00f2 le pi\u00f9 alte considerazioni, tanto che gli furono erette statue.\nGli anni successivi li trascorse a Roma, teso al completamento del suo lavoro storico, affrontando occasionali lunghi viaggi nelle terre bagnate dal Mediterraneo che interessavano la sua Storia, soprattutto con l'obiettivo di ottenere informazioni di prima mano sui siti storici.\nAlla morte di Scipione ritorn\u00f2 in Grecia, dove mor\u00ec, all'et\u00e0 di 82 anni, per una caduta da cavallo.\nOpere.\nOpere minori.\nSi ha notizia di almeno tre opere di Polibio, per\u00f2 perdute, legate alla sua attivit\u00e0 di politico: una \"Vita di Filopemene\" in tre libri, un trattato di tattica una storia della guerra di Numanzia. Quest'ultima \u00e8, tuttavia, non molto certa.\nLe \"Storie\".\nL'opera principale di Polibio cercava di fornire una storia universale (la sua Pragmateia) del periodo fra il 220 a.C. e il 146 a.C., con un prologo concernente la storia romana a partire dal 264 a.C. Dei quaranta libri in cui, sappiamo, si divideva l'opera, solo i primi cinque (che coprono il periodo fino al 216 a.C.) ci sono giunti completi. Per il resto ci sono pervenuti solo lunghi frammenti ed epitomi. I due libri dell'introduzione raccontano gli eventi nel Mediterraneo a partire dal Sacco di Roma da parte dei Galli di Brenno (390 a.C. ) fino alla Prima guerra punica, focalizzandosi sulla crescita dell'egemonia romana.\nNei libri I e III esprime dichiaratamente l'intenzione di esaminare come e perch\u00e9 Roma, nel breve volgere di nemmeno 53 anni divenne l'incontrastata dominatrice dell\"'ecumene\", dell'intero mondo abitato.\nL'affermazione \u00e8 un po' esagerata, anche se in effetti Roma, potenza esclusivamente peninsulare italiana, in mezzo secolo elimin\u00f2 Cartagine acquisendo la costa africana dall'Egitto all'Algeria, assoggett\u00f2 la Spagna, la Provenza, l'Illiria, la Grecia, la Macedonia, l'Asia (Anatolia e Siria). Polibio non tiene conto dei secoli di \"preparazione\" necessari. E dobbiamo ricordare che era greco e che per \"mondo\" intendeva il Mediterraneo \"greco\". Tutto il resto era barbarie.\nAnche se, in quanto amico degli Scipioni, non del tutto imparziale e piuttosto ammirativo delle capacit\u00e0 dei romani, Polibio non era romano e i suoi scritti erano intesi per lettori greci. Tito Livio lo utilizz\u00f2 come fonte anche perch\u00e9, a sua volta, Polibio poteva attingere a ottime fonti: almeno una delle pi\u00f9 influenti e politicamente impegnate famiglie dell'aristocrazia romana. Anche in qualit\u00e0 di ostaggio, rimaneva membro della classe al governo con opportunit\u00e0 di accedere a informazioni di prima mano e di vedere nel profondo degli affari politici e militari.\nIn una classica storia del comportamento umano, Polibio ne coglie tutte le essenze: nazionalismo, razzismo, doppiezze politiche, orrende battaglie, brutalit\u00e0 assieme a lealt\u00e0, valore, intelligenza, ragione e risorse. Con il suo occhio per i dettagli ed il suo stile criticamente ragionato, Polibio ci d\u00e0 una visione unificata di Storia piuttosto che una cronologia.\nPolibio racconta di eventi di cui ha avuto diretta esperienza. \u00c8 uno dei primi storici che cercano di presentare la storia come una sequenza di cause ed effetti, \nI suoi scritti ebbero una grande influenza su Cicerone, sui padri fondatori degli Stati Uniti d'America e su Montesquieu, per la sua concezione della storia come \"maestra\" per il comportamento degli uomini i quali, non si stanca mai di ripetere, devono imparare da essa a non commettere gli stessi errori compiuti dai predecessori e riportati dagli storici."}
{"id": "78188", "revid": "122577363", "url": "https://it.wikipedia.org/wiki?curid=78188", "title": "Guglielmo di Tiro", "text": "Biografia.\nMolto probabilmente nacque a Gerusalemme da una famiglia francese. Studi\u00f2 a Parigi e a Bologna.\nNel 1167 l'arcivescovo di Tiro lo elesse arcidiacono della citt\u00e0 di Tiro su richiesta del re Amalrico I di Gerusalemme. \nSi fece apprezzare per le sue capacit\u00e0 intellettuali e subito dopo fu inviato a Bisanzio a capo di una delegazione.\nNel 1169 era a Roma; fece ritorno in Terra Santa, dove Amalrico lo scelse prima come precettore del figlio, il futuro Baldovino IV di Gerusalemme, e poi cancelliere del Regno di Gerusalemme. Fu eletto arcivescovo di Tiro nel maggio 1174.\nEntr\u00f2 in conflitto con i Templari, probabilmente per motivi legati a una differente visione politica nei rapporti con i musulmani. Nei suoi scritti si scagli\u00f2 contro il Gran Maestro del Tempio, Oddone di Saint Amand.\nPreoccupato per i problemi incontro ai quali andava il Regno di Gerusalemme, minacciato da Saladino e governato da un giovane Baldovino attaccato dalla lebbra, nel 1177 si rec\u00f2 in Europa, dove non fu ascoltato. Al ritorno si imbarc\u00f2 da Brindisi con le truppe di Pietro I di Courtenay e giunse a Costantinopoli, dove rimase alcuni mesi presso la corte di Manuele I Comneno con il quale mise in atto importanti relazioni diplomatiche; si rec\u00f2 anche ad Antiochia per concludere altre alleanze politiche e poi rientr\u00f2 a Tiro.\nMa gi\u00e0 l'anno dopo era in viaggio per partecipare al Concilio Lateranense III e per una nuova missione diplomatica col papa Alessandro III e presso i re di Francia e di Inghilterra.\nTornato in Terra Santa, mor\u00ec poco dopo, tra il 1184 e il 1186.\nLe opere.\nLa \"Historia rerum in partibus transmarinis gestarum\" \u00e8 un dettagliato resoconto scritto in latino della storia delle prime crociate e del Regno di Gerusalemme dal 1095 al 1183.\nDa molti critici, il tono degli scritti viene considerato distorto ed eccessivo, ma le sue cronache sono in realt\u00e0 ricchissime di notizie anche sull'Ordine dei Cavalieri templari e sulla sua origine. \nD'altra parte, egli viene considerato come uno dei pochi cronisti del tempo che conosceva approfonditamente il mondo musulmano, i sunniti, le dinastie al potere. \nEra in stretto contatto con i regnanti di Gerusalemme e partecip\u00f2 in prima persona a parecchi eventi.\nLa cronistoria si interrompe intorno al 1183, pressappoco l'anno della sua morte. Tuttavia altri cronisti proseguirono la cronaca redigendo altri scritti in antico francese: tra i \"Continuatori di Guglielmo\" (come oggi sono noti alla storiografia) spicca Ernoul.\nA Guglielmo vengono anche attribuiti i \"Gesta orientalum principum\", una storia dell'Impero romano d'Oriente dal 612 al 1182, che ci \u00e8 pervenuta solo frammentaria."}
{"id": "78193", "revid": "125194776", "url": "https://it.wikipedia.org/wiki?curid=78193", "title": "Lingua tocaria", "text": "Il tocario (il nome \u00e8 convenzionale) \u00e8 un ramo delle lingue indoeuropee che era parlato nello Xinjiang. Esso \u00e8 testimoniato da testi redatti in due dialetti: l'agneo (dal sito di Karasahr), pi\u00f9 comunemente detto tocario A (codice ISO 639-3 xto), o \"tocario orientale\", e il cuceo (dal sito di Kucha), meglio noto come tocario B (codice ISO 639-3 txb), o \"tocario occidentale\". Entrambe queste lingue sono estinte da pi\u00f9 di un millennio ed erano ancora ignote ai glottologi dell'Ottocento. La loro scoperta avvenne nel corso di una spedizione archeologica guidata da Aurel Stein nel 1906-08.\nDistribuzione geografica e storia del tocario.\nEntrambi i dialetti tocari erano parlati nel bacino del fiume Tarim nell'Asia Centrale, in quella che attualmente \u00e8 la regione cinese dello Xinjiang. Le popolazioni che parlavano queste lingue sono state identificate, probabilmente a torto, con i \"Tocharoi\" menzionati da fonti greche, da Strabone nella \"Geografia\" (vedi anche Saci) e Tolomeo (VI, 11, 6) col nome di Ithaguri. Il nome \"tocario\" \u00e8 usato convenzionalmente in mancanza di alternative e fondate convergenze tra gli studiosi del settore.\nIl tocario \u00e8 documentato in frammenti manoscritti soprattutto del VII e VIII secolo (con alcuni ancora pi\u00f9 antichi), scritti su foglie di palma, tavolette di legno o carta cinese, conservatisi per il clima estremamente secco della valle del Tarim. La lingua era gi\u00e0 nel VI secolo sufficientemente antica da dare origine a due dialetti, o lingue separate, che si sono conservate nei manoscritti.\nL'esistenza del tocario fu scoperta casualmente agli inizi del XX secolo durante gli scavi nelle citt\u00e0 di Turfan e di Karasahr, anticamente chiamata Agni, nella parte orientale della regione. Furono portati alla luce manoscritti in un alfabeto fino allora sconosciuto, che trascriveva una lingua che si dimostr\u00f2 essere un ramo ignoto della famiglia linguistica indo-europea, definito \"tocario A\". L'alfabeto usato deriva da quello sillabico nord-indiano Brahmi ed \u00e8 chiamato \"brahmi obliquo\". Esistono per\u00f2 anche alcuni esempi di alfabeto manicheo, lo stesso in cui erano compilati i testi della religione manichea. Divenne presto evidente che gran parte dei manoscritti era costituita da traduzioni di opere buddhiste note in sanscrito, e alcune di essi erano persino bilingui, offrendo in tal modo una sorta di stele di Rosetta, che facilit\u00f2 moltissimo la decifrazione delle lingue tocarie. L'interpretazione dei manoscritti procedette dunque molto velocemente e gi\u00e0 nel 1908 Emil Sieg e Wilhelm Siegling poterono dimostrare che ci si trovava dinanzi a due lingue indoeuropee appartenenti a rami diversi da quelli tipici delle lingue indoeuropee asiatiche (satem). Oltre ai testi della religione buddhista e a un breve frammento manicheo, vi erano presenti corrispondenze e resoconti dei monasteri, documenti commerciali, lasciapassare di carovane e testi magici e medici. I Tocari erano verosimilmente buddisti.\nNel 1998, il linguista cinese Ji Xianlin pubblic\u00f2 una traduzione ed analisi di frammenti di un testo tocario (\"Maitreyasamiti-Nataka\") scoperto nel 1974 a Yanqi.\nNon \u00e8 noto se il tocario sia mai stato parlato nell'Impero Kusana e anzi questa ipotesi potrebbe essere falsa, poich\u00e9 l'identificazione dei Tocari-Kushan di Tolomeo (gli Yuezhi delle cronache cinesi), con i \"Tocari\" della linguistica \u00e8 in qualche modo arbitraria (vedi Tocari).\nIl tocario probabilmente si estinse durante il dominio uiguro, che cominci\u00f2 dopo la conquista araba del Turkestan nel IX secolo. Questa teoria \u00e8 supportata dalla scoperta di traduzione di testi del Turkestan in uiguro. Si pensa che all'epoca della redazione dei manoscritti pi\u00f9 antichi, il tocario A stesse gi\u00e0 diventando una lingua morta.\nManoscritti in tocario B sono stati ritrovati sia nelle citt\u00e0 orientali, sia nella citt\u00e0 di Kusha, situata nella parte occidentale della regione. Per tale motivo, il tocario B \u00e8 stato definito \"cuceo\" o \"tocario occidentale\". Tra i testi in tocario B figurano sia opere di carattere religioso, sia documenti di carattere amministrativo.\nNel territorio di Kror\u00e4n, situato nella parte meridionale del bacino del Tarim, sono stati recentemente ritrovati diversi testi amministrativi scritti in prakrito (una lingua indiana). Questi testi riportano diversi nomi propri e vocaboli che appaiono presi in prestito da una forma di tocario - indicata talvolta come tocario C - parlato dalla popolazione nativa. I documenti risalgono al terzo secolo della nostra era e forniscono quindi la pi\u00f9 antica attestazione di una lingua del gruppo tocario.\nFonetica.\nIl tocario sorprendentemente non appartiene alle lingue iraniche (\"satem\"), ma \u00e8 una lingua di tipo \"centum\", affine alle lingue indoeuropee del ramo occidentale.\n\u00c8 caratterizzata dalla trasformazione delle antiche palato-velari in velari (*k, *g, *gh), fenomeno generalmente associato alle lingue europee occidentali (celtico, germanico, greco antico e lingue italiche). La scoperta del tocario contribu\u00ec al dibattito tra gli studiosi sulla divisione delle lingue indoeuropee in un ramo occidentale ed in uno orientale.\nVocali.\nTra le innovazioni dalla lingua madre, troviamo la perdita dell'asse di opposizione tra vocali lunghe e brevi. Si verificano anche alcuni cambiamenti di timbro.\nLe brevi ad es. \"*e, *i, *u\" danno luogo al tocario (comune) \"*a\", ma spesso possono anche cadere. La vocale ad es. breve \"*o\" diventa in tocario comune \"*e\":\nLe lunghe indoeuropee diventano brevi, ma mantengono la qualit\u00e0 del timbro originale, ad eccezione di ad es. \"*\u014d\" e di \"*\u0101\", che nella maggior parte dei casi si confondono tra loro.\nLe sonanti sillabiche indoeuropee sviluppano la vocale d'appoggio *\u00e4 in tocario comune ricostruito (ad es. \"*\u1e31m\u0325tom\" &gt; toc. A \"k\u00e4nt\"). In sillaba tonica il tocario B trasforma in \"a\" la vocale \"*\u00e4\" del tocario comune ricostruito (toc. B \"kante\") e trasforma in \"\u0101\" la vocale \"*a\" del tocario comune.\nNel tocario A le vocali in sillabe finali scompaiono.\nConsonanti.\nLe consonanti tocarie sviluppano una serie di innovazioni rispetto alla lingua madre, tra cui la scomparsa delle assi di opposizione di sonorit\u00e0 e aspirazioni, che caratterizzavano in modo importante l'indoeuropeo.\nTutte le occlusive indoeuropee confluiscono in unico gruppo di occlusive sorde.\nLe labiali ad es. \"*p, *b, *b\u02b0\" confluiscono in un'unica \"*p\" nel tocario comune:\nAnche le dentali confluiscono tutte in \"*t\", ad eccezione della sonora semplice \"*d\" che secondo alcuni studiosi confluisce in tocario comune \"*ts\":\n\u00c8 probabile che il tocario comune abbia dileguato le aspirate (legge di Grassmann). Questo fenomeno, avvenuto in epoche precedenti alla suddivisione in tocario A e tocario B) spiegherebbe alcuni casi nel tocario comune in cui \"*ts\" corrisponde all'in.eu. \"*d\u02b0\":\nQuesta mancanza di opposizione fra le varie consonanti rendeva il sistema consonantico estremamente povero di opposizione distintive. Si cre\u00f2 quindi un nuovo sistema di opposizione palatizzato - non palatizzato.\nDapprima la palatizzazione interessava le consonanti precedenti alle vocali palatali (\"e\" e \"i\"), e quindi la palatizzazione era una caratteristica di uno stesso fonema:\nQueste consonanti venivano pronunciate nella loro forma palatale davanti a \"e\" e \"i\", ma nella loro forma normale davanti alle altre vocali.\nSuccessivamente, una serie di mutamenti avvenuti all'interno del sistema vocali e del timbro delle vocali stesse, ruppe l'originaria distribuzione complementare e le palatali vennero pronunciate tali anche davanti a vocale diversa da \"e\" e \"i\". Le palatizzate divennero cos\u00ec fonemi autonomi e distinti:\nIn questo esempio, nel tocario comune la palatale \"\u00f1\" esisteva grazie alla vocale \"e\" che la segue, mentre nel tocario B \u00e8 un fonema a parte e si pu\u00f2 pronunciare anche davanti a \"u\".\nEcco una tabella riassuntiva delle consonanti:\nMorfologia.\nMorfologia verbale.\nLa morfologia tocaria \u00e8 molto ricca, ma completamente ristrutturata rispetto a quella indoeuropea. Vi sono tre tempi principali: il presente, il preterito e l'imperfetto. Esistono poi quattro modi: indicativo, imperativo, ottativo e congiuntivo (usato talvolta con valore di futuro). Infine, troviamo desinenze produttive per i verbi causativi.\nNei temi del presente, molti dei quali sono atematici, bench\u00e9 derivino da verbi tematici indoeuropei, troviamo molte terminazioni tipiche dell'indoeuropeo, tra cui \"*-se/o\" (toc.B \"-\u1e63-/-s-\"), \"*-n\u0101/n\u0259\" (toc.B \"-n\u0101\"), le terminazioni \"*-je/o\" (confronta i verbi latini in \"-io\") e \"*s\u1e31e/o\" (toc.B \"-\u1e63\u1e63-/-sk-\", confronta i verbi incoativi latini in \"-sco\").\nTuttavia, i rapporti tra forma e funzione risultano molto alterati, e spesso non esiste coincidenza tra la voce tocaria e indo-europea: gli originari perfetti confluiscono a volte nel preterito, a volte nel congiuntivo, e altre volte ancora nell'imperativo. Gli ottativi confluiscono in ottativi o imperfetti.\nPer quanto riguarda le diatesi, troviamo in tocario anche la diatesi media, caratterizzata dal tema in \"-r\" (confronta il latino \"lego\" \u00abio leggo\u00bb e \"legor\" \u00abio sono letto\u00bb):\nInfine, le desinenze che marcano le persone, sono del tutto ristrutturate e alterate rispetto a quelle dell'i.e. ricostruito. Ad esempio, toc.A attivo: 2\u00b0sg. \"-t\", 3\u00b0sg \"-\u1e63\".\nTracce dell'apofonia indoeuropea si possono riscontrare anche nelle variazioni da un tema all'altro all'interno dello stesso paradigma. In genere, tale apofonia \u00e8 riscontrabile nell'alternanza tra consonanti palatalizzate e consonanti non palatalizzate, in quanto la vocale \"-e\" del grado provoca la palatizzazione della consonante precedente: toc.A \"k\u00e4ll\u0101\u1e63\" \u00abegli porta\u00bb (da un originario grado zero) e \"\u015b\u00e4l\" \u00abegli port\u00f2\u00bb (da un originario grado \"e\")\nMorfologia nominale.\nIl tocario distingue tre generi (maschile, femminile e alternante), tre numeri (singolare, plurale e duale) e tre casi (nominativo, genitivo e caso obliquo). Il genere alternante deriva dal neutro indoeuropeo, ma si flette al singolare come un maschile e al plurale come un femminile (come l'italiano \"il braccio\" e \"le braccia\"). Tale genere sembra sia nato per motivi fonetici: a seguito della caduta della \"s\" finale, la desinenza \"*-\u0101s\" del nominativo plurale dei temi in \"-\u0101-\", usato in i.e. per la quasi totalit\u00e0 dei femminili, venne a coincidere con la terminazione del nominativo-accusativo dei neutri in \"-o-\" (i.e. \"*-\u0101\")\nIl tocario ha completamente rinnovato il sistema di declinazione indoeuropeo. Gli unici casi ereditati dall'IE sono il nominativo, il genitivo, e l'accusativo (detti \u00abcasi primari\u00bb); in tocario l'accusativo \u00e8 anche detto \"caso obliquo\".\nOltre a questi 3 casi, il tocario ha anche sei casi (casi \u00absecondari\u00bb) formati mediante l'aggiunta al caso obliquo di suffissi invariabili. Tali particelle possono essere considerate delle posposizioni, pi\u00f9 che dei veri e propri suffissi. Si pensa che la creazione dei casi secondari, mediante fusione con la posposizione corrispondente, sia avvenuta quando il tocario era gi\u00e0 diviso in due rami, poich\u00e9 le due lingue (tocario A e B) hanno suffissi differenti e spesso tali suffissi hanno funzioni diverse. Anche il plurale dei casi secondari nasce dall'accusativo (plurale). Di seguito \u00e8 illustrata la declinazione della parola agneana \"k\u00e4\u1e63\u1e63i\" \u00abinsegnante\u00bb:\nTra i pronomi di derivazione indo-europea troviamo il pronome interrogativo toc.A \"kus\" e toc.B \"kuse\" che derivano dal pronome interrogativo-indefinito i.e. \"*k\u02b7e/o-\". Come in ittita e in latino, il pronome interrogativo funge anche da relativo (in toc.A con l'aggiunta della particella \"-ne\").\nTra i pronomi dimostrativi, troviamo in tocario B \"se\", \"sa\", \"te\" che deriva dal pronome i.e. \"*so\", \"*sa\", \"*tod\".\nImportanza del tocario nell'indoeuropeistica e la questione centum-satem.\nL'esistenza delle lingue tocarie e dell'alfabeto non era neanche ipotizzata, finch\u00e9 scoperte fortuite all'inizio del XX secolo non portarono alla luce frammenti di manoscritti nell'allora sconosciuto sillabario abugida che si dimostr\u00f2 appartenere ad un ramo sconosciuto della famiglia delle lingue indo-europee. L'unica lingua che sembra avere una certa somiglianza con le lingue tocarie \u00e8 l'ittita.\nIl tocario si estinse probabilmente dopo l'840, quando gli Uiguri furono espulsi dalla Mongolia dai Kirghisi, ritirandosi nel bacino del Tarim. Questa teoria \u00e8 supportata dalle scoperte di alcuni testi tocari tradotti in uiguro. Durante la dominazione uigura, le popolazioni tocarie si mischiarono con gli uiguri e si produsse la moderna popolazione dell'attuale Xinjiang.\nL'esistenza della lingua tocaria ha rimesso in discussione alcune teorie sulle relazioni tra le lingue indoeuropee, e sta rivitalizzando gli studi linguistici. Le lingue tocarie sono un'importante eccezione geografica all'usuale schema delle ramificazioni dell'indo-europeo, essendo le uniche diffusesi verso est direttamente dal teorico punto di partenza indoeuropeo nella steppa pontica e a non aver subito l'innovazione del trattamento delle dorsali tipico delle lingue dell'est (satem)\nAlla fine del XIX secolo si dava molta importanza al fatto che le lingue indoeuropee dislocate ad oriente erano tutte di tipo satem, e si dedusse che in epoca molto antica l'indoeuropeo si divise in una ramo occidentale (centum) e in uno orientale (satem).\nFu quindi una sorpresa scoprire che la parola \u00abcento\u00bb (i.e. \"*\u1e31m\u0325tom\") suona in tocario A \"k\u00e4nt\" e in tocario B \"kante\", con esito k dell'i.e. *\u1e31.\nFu quindi ipotizzato che l'innovazione satem si fosse originata in un'epoca piuttosto recente, in un'area centrale rispetto al territorio occupato da tutte le lingue indoeuropee e da l\u00ec propagata nei territori occupati dalle lingue satem (indoiraniche ecc.). Ne deriva che le lingue centum (quindi le lingue occidentali e il tocario) sono lingue che non sono state raggiunte dall'innovazione satem.\nAttualmente alcuni studiosi ipotizzano che il tocario sia nato in zone occidentali, emigrato poi verso le sedi storiche in epoche pi\u00f9 recenti.\nContatti tra tocario e cinese antico.\n\u00c8 stato notato che esistono alcune parole cinesi che hanno un corrispettivo indoeuropeo:\nDapprima questo fatto sugger\u00ec una improbabile parentela tra antico cinese ed indoeuropeo (ipotesi di Jensen).\nIn realt\u00e0 \u00e8 possibile che queste parole siano passate da qualche lingua indoeuropea al cinese nell'et\u00e0 del bronzo (epoca Shang) e questa lingua verosimilmente pu\u00f2 essere il tocario.\nSembra probabile che il prestito sia avvenuto da indoeuropeo a cinese, poich\u00e9 il latte acido (ad esempio il kumiss o anche lo yogurt) \u00e8 un alimento diffuso in tutta l'Eurasia settentrionale e steppica, mentre i cinesi ritenevano i latticini un alimento inadatto agli adulti.\nPer quanto riguarda i cavalli si sa che furono domesticati nelle steppe dell'Asia centrale (cultura di Sintashta).\nAnche la parola per \u00abcane\u00bb sembra un prestito dall'indoeuropeo, poich\u00e9 i primi cani addomesticati sembrano risalire al Mesolitico europeo."}
{"id": "78194", "revid": "287204", "url": "https://it.wikipedia.org/wiki?curid=78194", "title": "Ibi (faraone)", "text": "Biografia.\nQuesto sovrano \u00e8 citato solamente nel Canone Reale.\nDal punto di vista archeologico di lui rimane solamente una piccola piramide in cattivo stato di conservazione ed un graffito sulle rocce presso Tumas in Nubia.\nIl \"prenomen\" o \"nesut-biti\" potrebbe essere Kakara.\nNel Canone Reale Ibi \u00e8 seguito da due sovrani, di cui si \u00e8 perso il nome, entrambi regnanti per pochi anni."}
{"id": "78195", "revid": "287204", "url": "https://it.wikipedia.org/wiki?curid=78195", "title": "Rok Benkovi\u010d", "text": "Biografia.\nRok Benkovi\u010d, , ha esordito in Coppa del Mondo quindicenne il 21 dicembre 2001 a Predazzo (48\u00b0); ai Mondiali juniores di Schonach im Schwarzwald dell'anno dopo ha vinto il bronzo nella gara a squadre. Nell'edizione successiva, tenutasi a Sollefte\u00e5 (Svezia), ha vinto l'argento nella gara dal trampolino normale, dietro all'austriaco Thomas Morgenstern, e nella gara a squadre; nella stessa stagione ha debuttato ai Campionati mondiali, in Val di Fiemme.\nIl 12 febbraio 2005 ha ottenuto l'unico podio in Coppa del Mondo, nella gara a squadre di Pragelato (2\u00b0); in seguito ai Mondiali svoltisi a Oberstdorf (Germania) si \u00e8 laureato campione del mondo sul trampolino normale: si tratt\u00f2 della prima medaglia iridata nel salto con gli sci per la Slovenia. \u00c8 stato anche uno dei componenti del quartetto che ha vinto il bronzo nella gara a squadre dal trampolino normale.\nAi XX Giochi olimpici invernali di , sua unica partecipazione olimpica, \u00e8 stato 49\u00b0 nel trampolino normale, 29\u00b0 nel trampolino lungo e 10\u00b0 nella gara a squadre, mentre ai Mondiali di Sapporo dell'anno dopo \u00e8 stato 27\u00b0 nel trampolino normale. Si \u00e8 ritirato al termine di quella stessa stagione."}
{"id": "78196", "revid": "287204", "url": "https://it.wikipedia.org/wiki?curid=78196", "title": "Rok Benkovic", "text": ""}
{"id": "78197", "revid": "287204", "url": "https://it.wikipedia.org/wiki?curid=78197", "title": "Serie B 1938-1939", "text": "La Serie B 1938-1939 fu la 12\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 10\u00aa dall'istituzione della categoria tornata per la quarta stagione al girone unico.\nStagione.\nPer quel che concerne l'organico del campionato cadetto, il numero delle squadre partecipanti ritorn\u00f2 a diciotto. \nLa rincorsa finale premi\u00f2 il , che approd\u00f2 per la prima volta in Serie A: la squadra veneta riusc\u00ec a recuperare, nelle ultime cinque giornate, sei punti alla neoretrocessa , che parve per larghi tratti una delle maggiori candidate al ritorno in A (ma che poi occorse in un decisivo rallentamento) e cinque alla matricola , che si era rivelata una possibile \"outsider\" (assieme alla ), superando le due compagini sul traguardo e ottenendo la promozione diretta per un migliore quoziente reti, soluzione adottata dalla Federazione nel periodo 1938-1942, per evitare spareggi, code pericolose in un periodo di degenerazione della situazione politica europea, nel quale i venti di guerra si facevano pi\u00f9 forti. Fu festa soprattutto per la domatrice , al ritorno in massima serie dopo un anno.\nUn girone di ritorno decisamente migliore, rispetto a quello di andata, permise a , , e, senza troppi patemi, di raggiungere la permanenza anticipata in Serie B (in particolare, per il terzo anno consecutivo la societ\u00e0 palermitana ottenne lo stesso piazzamento). Invece, se il e la furono meno brillanti in questa parte del torneo, pi\u00f9 che deludente fu il rendimento dell': capolista al giro di boa in coabitazione con il Siena, totalizz\u00f2 soltanto 11 punti nel corso delle successive gare.\nSul fondo, campionato negativo e da dimenticare per il , che racimol\u00f2 solamente un punto nell'arco del girone di ritorno (frutto del pareggio nel derby contro l'Alessandria) e concluse a quota nove. A fare compagnia ai nerostellati, in Serie C, la debuttante , la neopromossa e lo , sopraffatto nel finale dal e dall'esordiente .\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre\nPartite\nIndividuali.\nClassifica marcatori.\nNel corso del campionato furono segnati complessivamente 788 gol, per una media di 2,58 gol a partita. Di seguito, la classifica dei marcatori."}
{"id": "78200", "revid": "345405", "url": "https://it.wikipedia.org/wiki?curid=78200", "title": "Albicocca", "text": "L'albicocca \u00e8 il frutto dell'albicocco (\"Prunus armeniaca\"), appartiene alla famiglia delle Rosacee e al genere prunus, cui appartengono anche ciliegia, prugna, mandorla, pesca.\nCon alcuni di questi sono stati prodotti vari ibridi molto apprezzati dai mercati in cui sono stati introdotti.\nOrigine e diffusione successiva.\nL'albicocco \u00e8 una pianta originaria della parte di Cina nordorientale confinante con la Russia. La sua presenza data pi\u00f9 di 5000 anni di storia. Da l\u00ec si estese lentamente verso ovest attraverso l'Asia centrale sino ad arrivare in Armenia (da cui prese il nome, ancora oggi in Liguria vengono chiamate in dialetto \"armugnin\", in Lombardia \"mugn\u00e0gh\" e in Veneto \"arme\u0142in\") dove, si dice, venne scoperta da Alessandro Magno. \nI Romani la introdussero in Italia e in Grecia nel 70-60 a.C., ma la sua diffusione nel bacino del Mediterraneo fu consolidata dagli arabi: infatti \"albicocco\" deriva dalla parola araba \"al-barq\u016bq\".\nL'albicocco crescerebbe selvatico in natura in Cina da ben 4\u00a0000 anni.\nOggi \u00e8 diffuso in oltre 60 paesi e viene coltivato in climi caldi o temperati e relativamente asciutti.\nL'albero e il frutto.\nSi presenta come un piccolo albero a foglia caduca che pu\u00f2 raggiungere i 12-13 metri allo stato selvatico. Nelle coltivazioni, tuttavia, la pianta viene tenuta sotto i 3,5 metri per agevolare la raccolta dei frutti. Ha una chioma a ombrello, con tronco e rami sottili e leggermente contorti. Le foglie sono ellittiche, con punte acuminate e bordo seghettato e piccioli rosso violaceo. La larghezza media \u00e8 di 7\u20138\u00a0cm, ma varia da una cultivar all'altra, pur restando pi\u00f9 larga di altre piante della medesima famiglia. I fiori sono molto simili ai loro cugini ciliegio, pruno e pesco. I fiori sono singoli, ma sbocciano a gruppetti che si situano all'attaccatura delle foglie. Hanno 5 sepali e petali, molti stami eretti e variano dal bianco puro ad un lieve colore rosato. La pianta viene impollinata usualmente dagli insetti o altro e non richiede impollinazione manuale. Il frutto \u00e8 una drupa con seme legnoso all'interno.\nSolo alcune variet\u00e0 presentano l'autosterilit\u00e0, e quindi spesso un albero singolo fruttifica regolarmente.\nIl frutto ha contenuto di 28 calorie ogni 100 grammi di peso. Le stagionalit\u00e0 di raccolta sono maggio, giugno, luglio.\nLe variet\u00e0.\nEsistono numerose variet\u00e0, per lo pi\u00f9 con diffusione limitata, a causa di una difficolt\u00e0 di adattamento tipica di questa specie.\nClima necessario.\nLa pianta in s\u00e9 non patisce il freddo e sopporta temperature davvero rigide, tuttavia fiorisce molto presto rispetto a quasi tutti gli altri alberi da frutto e questo rende la produzione di albicocche vulnerabile alle gelate primaverili. Inoltre l'albicocco \u00e8 soggetto a funghi se troppo bagnato e le albicocche stesse possono marcire sulla pianta: questi fattori hanno determinato la sua diffusione in climi caldi e asciutti, dove il rischio di gelate \u00e8 minore e minori sono le precipitazioni.\nRaccolto.\nIl frutto \u00e8 una drupa, ha una dimensione tra i 3,5 e i , un colore giallo uovo-arancione con lievi sfumature rosse e una buccia leggermente vellutata. Presenta un seme singolo, che somiglia a una mandorla.\nGli albicocchi sono abbastanza precoci e cominciano a fruttificare gi\u00e0 dal secondo anno, ma la piena produzione non comincia prima del terzo/quinto ed \u00e8 pi\u00f9 abbondante su alberi piccoli, e rami corti. Le albicocche necessitano di un periodo dai 3 ai 6 mesi per svilupparsi e maturare e sono prevalentemente raccolte a mano dai primi di maggio alla met\u00e0 di luglio.\nL'albicocca in cucina.\nLe albicocche vanno scelte ben mature e consumate entro pochi giorni dall'acquisto poich\u00e9 sono frutti deperibili. Proprio per questa loro fragilit\u00e0 vengono conservate o trattate in numerosi modi: essiccate (specie negli Stati Uniti d'America), sciroppate e conservate in lattine o congelate. Altrettanto comuni sono i prodotti derivati: il succo, la marmellata e la gelatina di albicocca, molto usata in pasticceria per apricottare (da \"Apricot\", il nome in inglese di tale frutto) torte e pasticcini.\nL'apricottatura consiste nello spennellare la superficie di una torta di gelatina di albicocche prima di glassarla.\nUn esempio classico di questa tecnica, molto diffusa, \u00e8 la famosa torta Sacher.\nLe albicocche vengono impiegate solitamente in preparazioni dolci di vario tipo come gelati, sorbetti, marmellate e gelatine, succhi e sciroppi, torte e pasticcini. Tuttavia il loro gusto lievemente acidulo le rende adatte anche ad accostamenti salati, come le salse di accompagnamento alle carni rosse. Esse vengono anche utilizzate in liquoreria: un'acquavite di albicocche viene distillata nel Canton Vallese in Svizzera e porta il nome d\"'Abricotine\", la pi\u00f9 rinomata proviene da un'antica variet\u00e0, la \"Luizet\". Anche nei Balcani si ottiene un distillato d'albicocca chiamato \"Kajsija\".\nIl seme dell'albicocca quanto quello della pesca viene detto armellina. Le armelline hanno usualmente un retrogusto gradevolmente amarognolo e vengono usate in pasticceria come essenza, come ingrediente negli amaretti, in sciroppi o liquori e in generale in abbinamento alle mandorle dolci per renderne pi\u00f9 interessante il gusto. Tuttavia il loro consumo viene limitato a un uso aromatico poich\u00e9, come le foglie e i fiori dell'albicocco, contengono un derivato dell'acido cianidrico che, ad alte dosi, risulterebbe altamente tossico. Sebbene nel tessuto delle piante questa sostanza sia presente in percentuali molto basse e non pericolose, le armelline vanno mangiate con parsimonia ed \u00e8 sconsigliabile farle mangiare ai bambini.\nL'albicocca nella nutrizione.\nL'albicocca \u00e8 ricca di vitamina B, C, PP, ma soprattutto di carotenoidi, precursori della vitamina A. Due etti di albicocche fresche forniscono il 100% del fabbisogno giornaliero di vitamina A di un adulto, e sono quindi indicate per favorire la protezione della cute e potenziare le capacit\u00e0 visiva.\nL'albicocca \u00e8 ricca di magnesio, fosforo, ferro, calcio e potassio, facendone un alimento irrinunciabile per chi \u00e8 anemico, spossato, depresso e cronicamente stanco. Si raccomanda ai convalescenti, ai bambini nell'et\u00e0 della crescita e agli anziani, ma \u00e8 sconsigliato a chi soffre di calcoli renali. Il sorbitolo invece conferisce all'albicocca leggere propriet\u00e0 lassative.\nValori nutrizionali medi: carboidrati: 6,5; proteine: 0,4; grassi: 0,1; acqua: 86,3; calorie: 28. Parte edibile: 94%; calorie al lordo: 26.\nVitamina A (retinolo equivalente / p.e.)\nPotassio: 320\u00a0\u00a0mg/100\u00a0g\u00a0p.e.\nL'albicocca nella medicina alternativa.\nLa tradizione della medicina antica riporta l'uso del cianuro ricavato dall'albicocco e dai suoi frutti contro l'esaurimento, l'ulcera e il tumore. Secondo uno studio dell'Universit\u00e0 di Padova, questo frutto \u00e8 in grado di rafforzare il sistema immunitario umano e di prevenire il cancro e il tumore. \nPer trattare quest'ultimo viene tutt'oggi ricavata una sostanza, il Laetrile, che dovrebbe rilasciare cianuro solo legandosi ad un enzima attivo nelle cellule cancerose, che sarebbero cos\u00ec colpite, trattate e distrutte direttamente dal veleno. La terapia \u00e8 tuttora legale in Messico e in Australia. Numerosi paesi la ritengono inutile, se non dannosa: il dibattito (e la relativa polemica) \u00e8 tuttora vivo e aperto.\nEtimologia.\nSull'etimologia della parola \"albicocca\" esiste qualche perplessit\u00e0. La maggioranza degli studiosi concorda tuttavia sul fatto che la parola di riferimento sia araba (\"al-barq\u016bq\") e che questa sia stata adottata poi nel tardo latino \"praecox\", nel senso di \"precoce\". Da essa deriverebbe la parola \"percoca\", usata essenzialmente per indicare una variet\u00e0 di pesca a polpa gialla."}
{"id": "78202", "revid": "287204", "url": "https://it.wikipedia.org/wiki?curid=78202", "title": "Serie B 1939-1940", "text": "La Serie B 1939-1940 fu la 13\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, l'11\u00aa dall'istituzione della categoria tornata per la quinta stagione al girone unico.\nStagione.\nAvvenimenti.\nIn un campionato incerto, che fino a una decina di giornate dalla fine non aveva ancora trovato una prima classificata in grado di mantenere la vetta con costanza, emerse nel finale l', mentre a tenere testa fu il ritrovato duello toscano tra e , che si chiuse questa volta a favore degli amaranto. I rossoneri pagarono una serie di sconfitte sul finale, in contemporanea con il ritorno dei labronici, allenati nelle ultime giornate da J\u00f3zsef Viola.\nMeno incerta la lotta per non retrocedere, anche per le crisi societarie che colpirono in vari periodi alcune squadre: il debuttante riusc\u00ec ad iscriversi solo a pochi giorni dall'inizio del torneo e, alla fine, retrocesse malgrado un tentativo di rimonta; la , pur evitando il ritiro a campionato in corso, cadde con largo anticipo assieme a e . \nA campionato chiuso, nell'estate a venire, venne escluso dalla stagione successiva di Serie B per inadempienze finanziarie il , che aveva ottenuto la salvezza sul campo con il quint'ultimo posto, ovvero l'ultimo piazzamento utile per la permanenza tra i cadetti: in luogo dei siciliani fu ammesso lo , che solo per il quoziente reti non era arrivato nei primi due posti del proprio girone finale delle finali, della Serie C 1939-1940, per la promozione in cadetteria.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 932 gol, per una media di 3,04 gol a partita. Di seguito, la classifica dei marcatori."}
{"id": "78203", "revid": "1782831", "url": "https://it.wikipedia.org/wiki?curid=78203", "title": "Wu Ming", "text": "Wu Ming \u00e8 un collettivo di scrittori provenienti dalla sezione bolognese del Luther Blissett Project (1994-1999), divenuto celebre con il romanzo \"Q\". A differenza dello pseudonimo aperto \"Luther Blissett\", \"Wu Ming\" indica un preciso nucleo di persone, attivo e presente sulle scene culturali dal gennaio del 2000.\nIl collettivo Wu Ming fa parte di un \"collettivo di collettivi\", la Wu Ming Foundation, che comprende anche altri progetti, come la punk-rock band Wu Ming Contingent, il blog Giap, l'officina di narrazioni Wu Ming Lab e altri gruppi di lavoro.\nFormazione.\nIl fatto che il nome del gruppo significhi in cinese \"Senza nome\" ha spesso generato equivoci sul presunto anonimato dei suoi membri, i cui nomi anagrafici sono invece noti e riportati anche sul loro stesso sito ufficiale.\nDal 2000 alla primavera del 2008, la formazione ha compreso: \nIl 16 settembre 2008 il gruppo ha annunciato l'uscita di Luca Di Meo dal collettivo, avvenuta nella primavera precedente. Ciononostante, Di Meo \u00e8 tornato ad utilizzare lo pseudonimo \"Wu Ming 3\", con il quale viene designato anche sul blog \"Giap\". Il 15 febbraio 2016 il collettivo annuncia l'uscita di Riccardo Pedrini, avvenuta nel giugno precedente. L'addio di Pedrini non \u00e8 stato esente da polemiche e accuse reciproche.\nCiascuno dei membri del collettivo ha un nome d'arte individuale, una produzione \"solista\" ed una \"voce\" autoriale autonoma, riconoscibile dai lettori.\nSignificato del nome e posizione sul copyright.\nIn cinese \"wu ming\" significa \"senza nome\" (caratteri tradizionali: \u7121\u540d; caratteri semplificati: \u65e0\u540d; pinyin: w\u00fa m\u00edng) oppure \"cinque nomi\" (cinese: \u4e94\u540d; pinyin: w\u01d4 m\u00edng), a seconda di come viene pronunciata la prima sillaba. Il nome d'arte \u00e8 inteso tanto come tributo alla dissidenza (\"Wu Ming\" \u00e8 un modo di firmarsi frequente presso i cittadini cinesi che chiedono democrazia e libert\u00e0 di parola) quanto come rifiuto dei meccanismi che trasformano lo scrittore in divo.\nA questa scelta si lega anche la particolare posizione degli autori in ordine al diritto d'autore: tutte le opere del collettivo Wu Ming, dopo alcuni anni dalla loro pubblicazione cartacea, vengono proposte per il download integrale dal loro sito con licenza Creative Commons CC BY-NC-SA, non commerciale.\nGiap.\nIl collettivo gestisce un suo blog, nato come newsletter, il cui nome, Giap, \u00e8 ispirato a quello dal generale V\u00f5 Nguy\u00ean Gi\u00e1p.\nWu Ming Contingent.\nIl 14 maggio 2013, sul blog \"Giap\", viene annunciata la nascita di una \"vera e propria \"sezione musicale\"\" della Wu Ming Foundation, ovvero il quartetto Wu Ming Contingent (in cinese \u65e0\u540d\u519b\u961f, pinyin \"wu ming jun dui\"\u2013 omaggio all'album \"Wu Liao Contingent\", pubblicato nel 1999 dalle quattro principali band di Oi! cinese).\nLa prima formazione comprendeva:\nIl 18 aprile 2014, la band ha pubblicato il suo primo album, Bioscop, per l'etichetta Woodworm Label.\nLa maggior parte dei testi delle canzoni sono adattamenti dagli articoli che Wu Ming pubblic\u00f2, tra il 2010 e il 2012, per la rubrica \"WumingWood\" sul mensile GQ Italia. Ognuna delle dieci tracce fa riferimento a un personaggio preciso: Chelsea Manning (\"Soldato Manning\"), Peter Norman (\"Peter Norman\"), Peter Kolosimo (\"Italia Mistero Kosmiko\"), Juan Manuel Fangio (\"La Notte del Chueco\"), Gil Scott-Heron (\"La Rivoluzione (non sar\u00e0 trasmessa su YouTube\"), Maximilien de Robespierre (\"Cura Robespierre\"), Filippo di Edimburgo (\"Dio Vulcano!\"), Ho Chi Minh (\"Uno Spettro\"), S\u00f3crates Sampaio de Sousa Vieira de Oliveira (\"S\u00f3crates\"), Vittorio Arrigoni (\"Stay Human\").\nNel 2016 Riccardo Pedrini (Wu Ming 5) \u00e8 stato sostituito da Egle Sommacal.\nIl 12 febbraio 2016 la band ha pubblicato il suo secondo album, Schegge di Shrapnel, sempre per l'etichetta Woodworm Label.\nApparizioni e immagine pubblica.\nIl collettivo Wu Ming organizza tour di presentazioni, reading musicali e incontri con i lettori e i suoi membri appaiono spesso in pubblico.\nI Wu Ming rifiutano di essere soggetto di servizi fotografici e hanno come politica di non apparire mai in video e non hanno mai accettato inviti a trasmissioni televisive. Nemmeno sul loro sito ufficiale sono disponibili immagini dei loro volti volendo apparire soltanto di persona, in carne e ossa.\nIl gruppo ha riassunto questa impostazione nel motto: \"Trasparenti verso i lettori, opachi verso i media\". \nLa posizione del gruppo \u00e8 stata spiegata da Wu Ming 1 in un'intervista del 2007:\nEssa fu ribadita anche nello scritto \"La carne, le ossa, i volti di Wu Ming\", primo paragrafo del testo di Wu Ming 1 \"Wu Ming / Tiziano Scarpa: Face Off\" (marzo 2009).\nNell'ottobre 2009, in un intervento alla giornata seminariale \"Scrittori all'Arsenale\" (Venezia), Wu Ming 1 ha spiegato: \nOpere.\nRomanzi collettivi.\nSerie di \"Q\".\nLa serie \u00e8 composta dai seguenti due libri:\n\"Trittico Atlantico\".\nIl \"Trittico Atlantico\" \u00e8 un progetto che prevede la realizzazione di tre libri, tutti ambientati negli ultimi trent'anni del XVIII secolo, su entrambe le sponde dell'Oceano Atlantico. Intorno a ciascun libro si va sviluppando una serie di racconti, eventi e spettacoli teatrali-multimediali. La serie \u00e8 composta, fino ad ora, dai seguenti due libri:\nReading, spettacoli teatrali, letture sceniche.\nIl collettivo Wu Ming - e in modo particolare Wu Ming 1 e Wu Ming 2 - ha all'attivo molte collaborazioni con musicisti e attori, sfociate in spettacoli dal vivo, registrazioni, reading e letture sceniche.\nTra queste, le opere originali che hanno conosciuto pi\u00f9 repliche sono:"}
{"id": "78207", "revid": "1718925", "url": "https://it.wikipedia.org/wiki?curid=78207", "title": "Reggio", "text": ""}
{"id": "78210", "revid": "857138", "url": "https://it.wikipedia.org/wiki?curid=78210", "title": "Rh\u00eames (disambigua)", "text": ""}
{"id": "78211", "revid": "287204", "url": "https://it.wikipedia.org/wiki?curid=78211", "title": "Rignano", "text": ""}
{"id": "78212", "revid": "1813408", "url": "https://it.wikipedia.org/wiki?curid=78212", "title": "Serie B 1940-1941", "text": "La Serie B 1940-1941 fu la 14\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 12\u00aa dall'istituzione della categoria tornata per la sesta stagione al girone unico.\nStagione.\nAggiornamenti.\nIl \u00e8 stato escluso da questa edizione della Serie B su delibera della FIGC per insolvenza: in suo luogo \u00e8 stato ammesso lo , che solo per il quoziente reti non si \u00e8 classificato nei primi due posti del girone finale per la promozione in cadetteria.\nAvvenimenti.\nUn positivo girone di ritorno permise a e di staccare le altre pretendenti sul traguardo e di fare ritorno in Serie A dopo un solo anno di assenza. Le principali inseguitrici furono il (campione d'inverno) e il , neopromosso e giunto quarto al termine grazie anche a quella che fu in assoluto la miglior difesa del torneo; due tra i 48 gol siglati dai liguri furono del portiere Martini, che contro il segn\u00f2 direttamente da calcio di rinvio e nella trasferta contro l' realizz\u00f2 il rigore del 2-2 finale.\nRetrocesse la , destinata a non giocare pi\u00f9 campionati cadetti a girone unico per oltre settant'anni; finirono in C anche le due marchigiane (all\u2019unica sua comparsa fra i cadetti) ed (che aveva chiuso al quarto posto il campionato precedente), come pure il , staccato nel finale da e .\nClassifica finale.\nLegenda:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 929 gol, per una media di 3,03 gol a partita. Di seguito, la classifica dei marcatori."}
{"id": "78214", "revid": "88740", "url": "https://it.wikipedia.org/wiki?curid=78214", "title": "Rio", "text": ""}
{"id": "78216", "revid": "1564499", "url": "https://it.wikipedia.org/wiki?curid=78216", "title": "Rionero", "text": ""}
{"id": "78217", "revid": "1797504", "url": "https://it.wikipedia.org/wiki?curid=78217", "title": "Ripalta", "text": ""}
{"id": "78218", "revid": "228587", "url": "https://it.wikipedia.org/wiki?curid=78218", "title": "Ripe", "text": ""}
{"id": "78219", "revid": "838137", "url": "https://it.wikipedia.org/wiki?curid=78219", "title": "141 a.C.", "text": ""}
{"id": "78220", "revid": "838137", "url": "https://it.wikipedia.org/wiki?curid=78220", "title": "142 a.C.", "text": ""}
{"id": "78221", "revid": "287204", "url": "https://it.wikipedia.org/wiki?curid=78221", "title": "Serie B 1941-1942", "text": "La Serie B 1941-1942 fu la 15\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 13\u00aa dall'istituzione della categoria tornata per la settima stagione al girone unico.\nStagione.\nDopo un buon avvio in cui si distinsero ed , che chiusero poi declinando, a lottare per la promozione furono principalmente cinque squadre, ovvero , , , e . I pugliesi allungarono presto ottenendo la promozione con una giornata d'anticipo, mentre cedettero gli azzurri piemontesi. In un finale ricco di agganci e sorpassi, fu il Vicenza a conquistare per la prima volta la Serie A, sfruttando una penultima giornata favorevole, in cui i patavini e i debuttanti abruzzesi subirono sconfitte decisive.\nSul fondo la , in piena crisi societaria (al termine della stagione si sciolse per ragioni belliche, per rinascere poi nel Campionato Misto di Guerra) registr\u00f2 peggior attacco e peggior difesa in assoluto (104 reti subite per una media di oltre 3 a partita). , e persero il contatto con le altre squadre a met\u00e0 del girone di ritorno e retrocessero con due giornate d'anticipo.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 819 gol, per una media di 2,67 gol a partita. Di seguito, la classifica dei marcatori."}
{"id": "78222", "revid": "838137", "url": "https://it.wikipedia.org/wiki?curid=78222", "title": "143 a.C.", "text": ""}
{"id": "78223", "revid": "838137", "url": "https://it.wikipedia.org/wiki?curid=78223", "title": "144 a.C.", "text": ""}
{"id": "78224", "revid": "1632387", "url": "https://it.wikipedia.org/wiki?curid=78224", "title": "145 a.C.", "text": ""}
{"id": "78225", "revid": "850170", "url": "https://it.wikipedia.org/wiki?curid=78225", "title": "147 a.C.", "text": ""}
{"id": "78226", "revid": "838137", "url": "https://it.wikipedia.org/wiki?curid=78226", "title": "149 a.C.", "text": ""}
{"id": "78227", "revid": "287204", "url": "https://it.wikipedia.org/wiki?curid=78227", "title": "Riva", "text": ""}
{"id": "78228", "revid": "212348", "url": "https://it.wikipedia.org/wiki?curid=78228", "title": "148 a.C.", "text": ""}
{"id": "78229", "revid": "287204", "url": "https://it.wikipedia.org/wiki?curid=78229", "title": "Rivalta", "text": ""}
{"id": "78230", "revid": "599013", "url": "https://it.wikipedia.org/wiki?curid=78230", "title": "Rivarolo", "text": ""}
{"id": "78231", "revid": "838137", "url": "https://it.wikipedia.org/wiki?curid=78231", "title": "150 a.C.", "text": ""}
{"id": "78234", "revid": "287204", "url": "https://it.wikipedia.org/wiki?curid=78234", "title": "153 a.C.", "text": ""}
{"id": "78235", "revid": "838137", "url": "https://it.wikipedia.org/wiki?curid=78235", "title": "152 a.C.", "text": ""}
{"id": "78236", "revid": "838137", "url": "https://it.wikipedia.org/wiki?curid=78236", "title": "154 a.C.", "text": ""}
{"id": "78238", "revid": "838137", "url": "https://it.wikipedia.org/wiki?curid=78238", "title": "155 a.C.", "text": ""}
{"id": "78240", "revid": "125602782", "url": "https://it.wikipedia.org/wiki?curid=78240", "title": "Serie B 1942-1943", "text": "La Serie B 1942-1943 fu la 16\u00aa edizione di un torneo nazionale cadetto del campionato italiano di calcio ad essere organizzata dal Direttorio Divisioni Superiori, la 14\u00aa dall'istituzione della categoria e l'ultima strutturata a girone unico prima dell'interruzione causata dalla Seconda guerra mondiale.\nStagione.\nAvvenimenti.\nLe lotte per promozione e salvezza, che caratterizzarono l'ultimo campionato cadetto disputato durante la Seconda guerra mondiale, si risolsero all'ultima giornata e furono condizionate dalla defezione, avvenuta a poche gare dal termine, della , esclusa dopo un travagliato girone di ritorno per le difficolt\u00e0 delle altre squadre nel raggiungere il campo siciliano in tempo di guerra (all' bloccata a Roma, il 13 dicembre era stata data partita persa). Lo , che fino a quel momento si era imposto al vertice, si ritrov\u00f2 sottratti pi\u00f9 punti rispetto alle concorrenti, e lasci\u00f2 cos\u00ec il campo libero a , e al neoretrocesso , protagoniste di una lotta a tre che si risolse con gli scontri diretti delle ultime tre giornate. Furono dunque premiati i modenesi, che continuavano ad alternare retrocessioni a promozioni e i bresciani, di ritorno in Serie A dopo 7 anni.\nL'esclusione della Palermo-Juventina alter\u00f2 gli equilibri anche sul fondo; l' perse tre punti, rilanciando le possibilit\u00e0 dell'Alessandria di Adolfo Baloncieri e della debuttante di Fulvio Bernardini. Perdendo a Siena lo scontro diretto dell'ultima giornata contro i locali, i friulani si aggiunsero al e al , quest'ultimo crollato dalla massima serie alla Serie C nel giro di due anni.\nLa Serie B 1943-1944, che avrebbe dovuto accogliere anche le retrocesse e oltre alle neopromosse , , e , non ebbe comunque mai luogo stante l'evolversi degli eventi bellici sul territorio nazionale; gi\u00e0 a inizio luglio 1943 la FIGC aveva decretato che nella stagione 1943-1944 si sarebbe disputato un campionato misto di Serie A-B a 36 squadre suddivise in tre gironi da 12, riammettendovi le retrocedende Udinese e Novara a completamento degli organici. Gi\u00e0 dopo poche settimane il piano parve irrealizzabile, a causa della dilagante avanzata degli Alleati (che avevano appena invaso la Sicilia e minacciavano di sbarcare anche nella penisola stessa) e delle devastazioni apportate dai bombardamenti (che avevano reso inagibili molti campi sportivi e interrotto diversi collegamenti stradali e ferroviari). Il 23 luglio 1943 il Partito Nazionale Fascista decret\u00f2 la sospensione di ogni attivit\u00e0 sportiva a carattere nazionale (compreso il campionato misto di Serie A-B che avrebbe dovuto aver luogo nella stagione 1943-1944), con la motivazione di \u00ablasciare totalmente gli atleti militari a compiere il loro dovere di soldati\u00bb; sarebbero state autorizzate le sole competizioni a carattere locale, compatibilmente con le esigenze militari. Due giorni dopo il regime fascista cadde e il nuovo commissario della FIGC Mauro, preso atto che, a causa della guerra in corso, non era possibile disputare il campionato 1943-1944 (se non eventualmente a stagione avanzata), a inizio settembre 1943 decret\u00f2 l'annullamento delle retrocessioni, riammettendo in A Bari e Liguria e in B Udinese, Novara, Savona e Palermo-Juventina.\nOgni possibilit\u00e0 di ripresa calcistica in tempi brevi naufrag\u00f2 definitivamente in seguito all'8 settembre a causa dell'armistizio di Cassibile e della conseguente spaccatura dell'Italia in due, occupata dall'Asse al Nord e dagli Alleati al Sud. Alla conclusione del conflitto nel 1945, accantonato momentaneamente il girone unico, le aventi diritto che riuscirono a iscriversi furono scisse tra quelle provenienti dal Nord (che disputarono il campionato misto Serie B-C Alta Italia insieme alle migliori di terza serie) e quelle del Sud (che disputarono il campionato misto Serie A-B Centro-Sud). La MATER tuttavia si sciolse per inadempienze economiche nel 1945, mentre e , duramente provate dalle difficolt\u00e0 dell'epoca, decisero di disputare nella stagione 1945-1946 un campionato di categoria inferiore (la Prima Divisione per i liguri, la Serie C per i toscani), pur mantenendo il titolo per partecipare alla serie cadetta nella stagione 1946-1947.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 775 gol, per una media di 2,77 gol a partita. Di seguito, la classifica dei marcatori."}
{"id": "78241", "revid": "767487", "url": "https://it.wikipedia.org/wiki?curid=78241", "title": "158 a.C.", "text": ""}
{"id": "78242", "revid": "838137", "url": "https://it.wikipedia.org/wiki?curid=78242", "title": "159 a.C.", "text": ""}
{"id": "78245", "revid": "1305887", "url": "https://it.wikipedia.org/wiki?curid=78245", "title": "Rivoli (disambigua)", "text": ""}
{"id": "78246", "revid": "838137", "url": "https://it.wikipedia.org/wiki?curid=78246", "title": "160 a.C.", "text": ""}
{"id": "78247", "revid": "599013", "url": "https://it.wikipedia.org/wiki?curid=78247", "title": "Eski Kale", "text": "Eski Kale \u00e8 un santuario funebre situato nei pressi della localit\u00e0 di Kocahisar nella provincia di Ad\u0131yaman nella parte sud-orientale della Turchia.\nFu costruito da Antioco I in onore del padre Mitridate I.\nUn sentiero in ripida salita porta ad una terrazza, dove si innalza una stele ed \u00e8 stata portata alla luce una lunga iscrizione rupestre, in caratteri greci.\nA destra, gradini scolpiti nella roccia portano ad un tunnel che scende per 158 metri nelle viscere del monte (ora \u00e8 praticabile per 20 metri circa), per uscire alla base dell'altura (ma ci\u00f2 non \u00e8 stato ancora suffragato da prove certe).\nContinuando la salita, a destra rimane un rilievo inciso nella roccia, risalente al 50 a.C., raffigurante Mitridate I Callinicus che stringe la mano ad Eracle.\nAlla sommit\u00e0, in un'ampia piattaforma, la citt\u00e0 di Arsameia, sono distinguibili resti di vari edifici, tra cui un palazzo con pavimenti in mosaico."}
{"id": "78249", "revid": "838137", "url": "https://it.wikipedia.org/wiki?curid=78249", "title": "162 a.C.", "text": ""}
{"id": "78250", "revid": "838137", "url": "https://it.wikipedia.org/wiki?curid=78250", "title": "163 a.C.", "text": ""}
{"id": "78251", "revid": "466539", "url": "https://it.wikipedia.org/wiki?curid=78251", "title": "164 a.C.", "text": ""}
{"id": "78252", "revid": "838137", "url": "https://it.wikipedia.org/wiki?curid=78252", "title": "166 a.C.", "text": ""}
{"id": "78254", "revid": "838137", "url": "https://it.wikipedia.org/wiki?curid=78254", "title": "168 a.C.", "text": ""}
{"id": "78255", "revid": "838137", "url": "https://it.wikipedia.org/wiki?curid=78255", "title": "167 a.C.", "text": "Eventi.\nLa Macedonia, sconfitta dai romani, viene divisa in quattro provincie indipendenti tra loro."}
{"id": "78256", "revid": "838137", "url": "https://it.wikipedia.org/wiki?curid=78256", "title": "169 a.C.", "text": ""}
{"id": "78263", "revid": "838137", "url": "https://it.wikipedia.org/wiki?curid=78263", "title": "171 a.C.", "text": ""}
{"id": "78264", "revid": "838137", "url": "https://it.wikipedia.org/wiki?curid=78264", "title": "173 a.C.", "text": ""}
{"id": "78265", "revid": "838137", "url": "https://it.wikipedia.org/wiki?curid=78265", "title": "174 a.C.", "text": ""}
{"id": "78266", "revid": "838137", "url": "https://it.wikipedia.org/wiki?curid=78266", "title": "175 a.C.", "text": ""}
{"id": "78267", "revid": "119246531", "url": "https://it.wikipedia.org/wiki?curid=78267", "title": "176 a.C.", "text": ""}
{"id": "78271", "revid": "838137", "url": "https://it.wikipedia.org/wiki?curid=78271", "title": "179 a.C.", "text": ""}
{"id": "78272", "revid": "838137", "url": "https://it.wikipedia.org/wiki?curid=78272", "title": "180 a.C.", "text": ""}
{"id": "78273", "revid": "474175", "url": "https://it.wikipedia.org/wiki?curid=78273", "title": "Serie B-C Alta Italia 1945-1946", "text": "Il campionato di Serie B-C Alta Italia 1945-1946 fu il primo torneo di seconda categoria disputato in Italia dopo la seconda guerra mondiale; per consuetudine, date la partecipazione al torneo delle sole squadre del Nord del paese e l'ammissione di club provenienti dalla Serie C, non \u00e8 considerato statisticamente rilevante pur comparendo regolarmente negli albi d'oro.\nStagione.\nAvvenimenti.\nDopo due anni di stop, con i confini orientali accorciati fino a Trieste, i collegamenti tra Nord e Sud Italia complicati da gravissime difficolt\u00e0 logistiche, e tutto il Settentrione sotto occupazione militare alleata, il campionato cadetto prov\u00f2 a ripartire con un torneo che interess\u00f2 solo le squadre di Serie B provenienti da citt\u00e0 settentrionali, a cui si aggiunsero le migliori societ\u00e0 di C individuate dalla Federazione, in quanto le squadre del Sud furono chiamate a partecipare al Campionato misto Bassa Italia.\nIl disegno generale del torneo fu definito alla presenza del commissario Giovanni Mauro nell'assemblea federale di Novara del 31 luglio, nel corso della quale si fecero sentire i dirigenti delle poche societ\u00e0 di C presenti le quali, essendo le pi\u00f9 ricche e le migliori della categoria, fecero passare il proprio progetto di aggregare le proprie squadre alle formazioni cadette in un gruppo misto. Si procedette quindi nel senso di privilegiare i sodalizi classificatisi nei primi quattro posti dei gironi settentrionali della C conclusasi nel 1943: tali ospiti avrebbero mantenuto comunque la loro categoria di merito quale risultante nel 1943, a meno che non si fossero qualificati alle finali, allorch\u00e9 avrebbero visto il proprio titolo sportivo promosso al rango cadetto per il 1946.\nNel mese di agosto la Lega Nazionale Alta Italia presieduta dal milanista Piero Pedroni dovette poi affrontare i vari casi particolari. Il pi\u00f9 significativo fu quello della risorgente US Milanese alla quale fu offerto il posto della defunta Fiumana, per favorire la quale i fascisti avevano decretato la soppressione dell'U.S.M. nel 1928: dopo quasi vent'anni, la scommessa dei vecchi dirigenti meneghini si rivel\u00f2 per\u00f2 troppo azzardata, e il tentativo di resurrezione non pot\u00e9 che essere abortito, lasciando spazio al in rappresentanza di un'altra regione sulla quale la sovranit\u00e0 italiana era tutt'altro che salda. In Lombardia il dovette chiamarsi fuori per un altro anno avendo il proprio stadio bombardato, e fu sostituito dal prospero . Diedero \"forfait\" anche il 94\u00ba Reparto di Trieste e la Novese, al cui posto subentrarono e . Fu infine piuttosto confuso il caso-Spezia: la societ\u00e0 ligure, che vide respinta la richiesta di essere ammessa alla Serie A in conseguenza dei risultati ottenuti al termine dei campionati di Serie B 1942-1943 (sesto posto) e Alta Italia 1943-1944 (primo posto assoluto del G.S. 42\u00ba Corpo Vigili del Fuoco), scelse per esigenze contingenti e per protesta di prendere parte al campionato regionale lasciando la citt\u00e0 rappresentata della seconda squadra comunale, l'Ausonia 1919, mentre rientrava la Vogherese.\nLe 36 squadre furono divise in tre gironi all'italiana; le prime due classificate di ogni girone sarebbero state ammesse al torneo finale, che raggruppava sei squadre e avrebbe garantito una promozione in Serie A per la vincitrice e il diritto alla cadetteria per le altre. Solo a stagione in corso si decise infatti di largheggiare condannando solamente tre club, quelli che si sarebbero classificati ultimi nella fase preliminare, alla retrocessione. Seri grattacapi furono provocati dal campanilismo e dalla rivalit\u00e0 tra le tifoserie che, represse sotto il fascismo, riesplosero violentemente in molte occasioni: il 3 febbraio, ad Alessandria, dopo la sconfitta interna della squadra di casa contro il , l'arbitro pot\u00e9 uscire dallo stadio solamente dentro un'autoblinda.\nNel girone A la partenza sorrise all'Alessandria, che si scroll\u00f2 presto di dosso le neofite Cuneo, Ausonia e Sestrese (tutte quante relegate sul fondo, al termine), tent\u00f2 la fuga e vinse assieme al Vigevano la lotta a tre con la grazie alla vittoria nello scontro diretto del 24 marzo. Nel girone B non fu mai in dubbio il passaggio della Cremonese, mentre la Pro Patria ebbe la meglio sul Lecco nel rush finale. Nel girone C la lotta fu pi\u00f9 aspra, con il rimontato e beffato a un passo dal traguardo dal Padova e dal grande ritorno della . Retrocessero il Cuneo, il e il Panigale.\nNel girone finale il predominio dell'Alessandria fu indiscusso. I grigi guadagnarono presto la vetta solitaria e, nel decisivo girone di ritorno, tarparono le ali a ogni aspirazione di promozione delle rivali, riguadagnando la massima serie dopo nove anni d'assenza.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone finale.\nClassifica finale.\nLegenda:\nRegolamento:\nNote.\nA parit\u00e0 di punteggio le squadre furono normalmente classificate a pari merito, mentre i regolamenti dei campionati redatti dalla F.I.G.C. per questa e per le successive stagioni prevedevano che, trovandosi necessit\u00e0 di attribuire qualsiasi titolo sportivo di promozione o retrocessione, si procedesse a disputare uno o pi\u00f9 spareggi in campo neutro."}
{"id": "78274", "revid": "838137", "url": "https://it.wikipedia.org/wiki?curid=78274", "title": "183 a.C.", "text": ""}
{"id": "78275", "revid": "106908", "url": "https://it.wikipedia.org/wiki?curid=78275", "title": "185 a.C.", "text": ""}
{"id": "78276", "revid": "838137", "url": "https://it.wikipedia.org/wiki?curid=78276", "title": "184 a.C.", "text": ""}
{"id": "78277", "revid": "1543377", "url": "https://it.wikipedia.org/wiki?curid=78277", "title": "Napoleone III di Francia", "text": "Detto anche \"Napoleone il piccolo\" (soprannome datogli da Victor Hugo), spos\u00f2 la contessa di Teba Mar\u00eda Eugenia de Guzm\u00e1n Montijo, una Grande di Spagna, dalla quale ebbe Napoleone Eugenio Luigi, mentre altri cinque figli furono illegittimi e avuti da donne diverse.\nBiografia.\nNascita.\nCarlo Luigi Napoleone Bonaparte nacque a Parigi la notte del 19-20 aprile 1808. Suo padre era Luigi Bonaparte, re d'Olanda (dal 1805 al 1810) e fratello minore di Napoleone Bonaparte; la madre era Ortensia di Beauharnais, figlia di Giuseppina di Beauharnais e del suo primo marito Alessandro e quindi figliastra dello stesso Napoleone; tale unione, difficile e priva di affetto, era stata proposta dalla stessa imperatrice consorte Giuseppina, che non poteva generare figli, in modo da garantire all'imperatore un erede diretto.\nIl primo figlio della coppia mor\u00ec nel 1807 e pertanto i due coniugi, che ormai vivevano separatamente e che comunque avevano un secondo bambino, Napoleone Luigi, decisero di trasferirsi insieme a Tolosa, a partire dal 12 di agosto: a Parigi nacque, anzi tempo, Carlo Luigi. Per tale ragione i nemici di Luigi Napoleone, tra cui Victor Hugo, diffusero il dubbio che fosse figlio di un altro uomo.\nNel 2014 uno studio genetico condotto su una ciocca di capelli dal professor Gerard Lucotte ha dimostrato che Carlo Luigi non pu\u00f2 essere geneticamente nipote in linea paterna di Napoleone I: infatti, Carlo Luigi apparteneva all'aplogruppo I2 (gli aplogruppi del cromosoma Y sono marcatori specifici della linea genetica paterna), mentre Napoleone e suo fratello Girolamo appartenevano all'aplogruppo E-M34; secondo l'autore dello studio, tale discrepanza pu\u00f2 essere spiegata solo ammettendo l'origine illegittima dello stesso Carlo Luigi, oppure affermando che Luigi Bonaparte non sia fratello di Napoleone I.\nInfanzia.\nCharles-Louis fu battezzato al castello di Fontainebleau il 5 novembre 1810, avendo come padrini lo zio, l'imperatore Napoleone, e l'imperatrice Maria Luisa. In seguito, quando il padre Luigi si separ\u00f2 dalla moglie, Luigi Napoleone rimase con la madre fino all'et\u00e0 di sette anni, quando lo zio Napoleone lo invit\u00f2 al Palazzo delle Tuileries a Parigi per osservare i soldati sfilare nel cortile. Vide lo zio imperatore per l'ultima volta al castello di Malmaison, poco prima che Napoleone partisse per Waterloo.\nDopo la sconfitta di Napoleone a Waterloo e la Restaurazione della monarchia in Francia, tutti i membri della dinastia Bonaparte furono costretti all'esilio: Hortense e Luigi Napoleone vagarono da Aix, a Berna, al Baden, finch\u00e9, infine, non si trasferirono in Svizzera, ad Arenenberg, nel Canton Turgovia, e in Germania, dove il giovane Luigi Napoleone frequent\u00f2 il ginnasio ad Augusta in Baviera. La sua educazione fu completata da un precettore, Philippe Le Bas, un repubblicano ardente nonch\u00e9 figlio di un amico e vicino di Maximilien de Robespierre, che gli insegn\u00f2 storia francese e ne indirizz\u00f2 gli interessi politici verso un repubblicanesimo radicale.\nRivoluzionario (1823-1835).\nQuando Luigi Napoleone aveva quindici anni, Hortense si trasfer\u00ec a Roma, dove i Bonaparte presero residenza presso Palazzo Ruspoli, dell'omonima famiglia romana: pass\u00f2 il tempo a imparare l'italiano, esplorare le antiche rovine, imparare le arti della seduzione e degli affari romantici, di cui avrebbe spesso fatto mostra nella sua vita successiva; divenne amico dell'ambasciatore francese, Fran\u00e7ois-Ren\u00e9 de Chateaubriand, padre del romanticismo francese, con il quale rimase in contatto per molti anni.\nA Roma ritrov\u00f2 il fratello maggiore, Napoleone Luigi Bonaparte, e insieme aderirono alla Carboneria. Nella primavera del 1831, quando aveva ventitr\u00e9 anni, il governo austriaco e quello papale lanciarono un'offensiva contro le societ\u00e0 segrete e i due fratelli, ricercati dalla polizia, furono costretti a fuggire ma, durante la fuga, Napoleone Luigi contrasse il morbillo e mor\u00ec il 17 marzo 1831, tra le braccia del fratello minore; in seguito, Hortense si riun\u00ec a suo figlio e insieme raggiunsero il confine francese.\nHortense e Luigi Napoleone presero il nome falso di \"Hamilton\" e giunsero a Parigi, dove il vecchio regime era appena caduto ed era stato sostituito da quello pi\u00f9 liberale del re Luigi Filippo d'Orl\u00e9ans; arrivati in citt\u00e0 il 23 aprile 1831, presero residenza presso l'Hotel du Holland sulla Place Vend\u00f4me.\nHortense scrisse un appello al re, chiedendo di restare in Francia, e Luigi Napoleone si offr\u00ec volontario come soldato semplice nell'esercito francese: il nuovo re accett\u00f2 di incontrarsi segretamente con Hortense e concesse alla stessa Hortense e a Luigi Napoleone di poter restare a Parigi, a patto che il loro soggiorno fosse breve e segreto; Luigi Napoleone si sarebbe potuto unire all'esercito francese se avesse cambiato il nome, cosa che egli, per\u00f2, sdegnosamente si rifiut\u00f2 di fare. Madre e figlio rimasero a Parigi fino al 5 maggio, decimo anniversario della morte di Napoleone Bonaparte, quando la loro presenza divenne nota, e pertanto Luigi Filippo ordin\u00f2 loro di lasciare la Francia; si recarono in Gran Bretagna e, poco dopo, andarono in esilio in Svizzera.\nSuccessione bonapartista.\nSin dalla caduta di Napoleone nel 1815 esisteva in Francia un movimento bonapartista, con la speranza di restituire un Bonaparte al trono; secondo la legge di successione stabilita da Napoleone I, la pretesa pass\u00f2 prima al figlio, cui, alla nascita, era stato dato dal padre il titolo di \"Re di Roma\". Conosciuto dai bonapartisti come Napoleone II, viveva in reclusione virtuale alla corte di Vienna sotto il nome di Duca di Reichstadt; prossimo nella linea, vi era il fratello maggiore di Napoleone I, Giuseppe Bonaparte, seguito da Luigi Bonaparte, ma n\u00e9 Giuseppe, n\u00e9 Luigi Bonaparte avevano alcun interesse a rientrare nella vita pubblica e, pertanto, quando il duca di Reichstadt mor\u00ec nel 1832, Luigi Napoleone divenne l'erede della dinastia. \nIn esilio con la madre in Svizzera, Luigi Napoleone si arruol\u00f2 nell'esercito svizzero, ricevette l'addestramento da ufficiale e scrisse un manuale di artiglieria, oltre ad altre opere di filosofia politica; nel 1833, all'et\u00e0 di 25 anni, pubblic\u00f2 il suo \"R\u00eaveries politiques\" (\"Sogni politici\"), seguito nel 1834 da \"Consid\u00e9rations politiques et militaires sur la Suisse\" (\"Considerazioni politiche e militari sulla Svizzera\") e nel 1839 da \"Les Id\u00e9es napol\u00e9oniennes\" (\"Idee napoleoniche\") che, pubblicato in tre edizioni, costituisce una delle fonti principali del bonapartismo, tra cui la massima \u00abUna monarchia che procura i vantaggi della Repubblica senza gli inconvenienti [...] , un regime forte, senza dispotismo, libero, senza anarchia, indipendente, senza conquista\u00bb.\nDal tentativo di colpo di stato (1836) all'esilio a Londra (1838).\nDurante il soggiorno a Parigi, il giovane Luigi Napoleone aveva osservato l'entusiasmo popolare per il defunto zio, Napoleone I; da ci\u00f2 aveva tratto il convincimento che il popolo, come durante i Cento giorni, si sarebbe ribellato al regime costituito per unirsi ai Bonaparte e per questo motivo inizi\u00f2 a pianificare un colpo di Stato contro il re, Luigi Filippo.\nSecondo i suoi progetti, la rivolta avrebbe dovuto scoppiare a Strasburgo, dove Luigi Napoleone, ottenuta la lealt\u00e0 di un colonnello d'artiglieria della guarnigione, il 29 ottobre del 1836 sollev\u00f2 un reggimento, prese il controllo della prefettura e fece arrestare il prefetto. Tuttavia, il generale in comando riusc\u00ec a fuggire e a chiamare i rinforzi che, circondati i ribelli, costrinsero alla resa gli ammutinati (sarebbero poi stati assolti delle accuse), mentre Luigi Napoleone veniva arrestato. La famiglia del giovane principe condann\u00f2 la sua operazione e la madre preg\u00f2 Luigi Filippo di consentire che il figlio lasciasse la Francia. Il re, convincendo il suo governo, fece condurre il principe a Lorient dove, munito di una somma di denaro, venne imbarcato su una fregata il 21 novembre 1836 con destinazione Stati Uniti, dove venne sbarcato il 30 marzo 1837, dopo una sosta per rifornimenti in Brasile durante la quale rest\u00f2 confinato nella sua cabina. \nSi trasfer\u00ec quindi in un albergo di New York, incontr\u00f2 l'\u00e9lite della societ\u00e0 americana e lo scrittore Washington Irving.\nTuttavia, durante il viaggio negli Stati Uniti, Luigi Napoleone ricevette la notizia che la salute della madre declinava rapidamente e, pertanto, si affrett\u00f2 a tornare in Svizzera clandestinamente; raggiunse Arenenberg appena in tempo per vedere la madre spirare il 5 ottobre 1837; fu sepolta nella Reuil, in Francia, vicino a Josephine, l'11 gennaio 1838, ma Luigi Napoleone non pot\u00e9 partecipare ai funerali, perch\u00e9 non era gradito in Francia. \nLuigi Filippo, non gradendo il suo ritorno dall'esilio, richiese nel 1838 al governo svizzero l'estradizione di Luigi Napoleone in Francia, ma la Svizzera, sottolineando la cittadinanza elvetica, rifiut\u00f2. Poco dopo, i Francesi, spalleggiati anche dagli Austriaci, minacciarono di inviare un esercito, ma Luigi Napoleone, volontariamente, lasci\u00f2 il paese, non volendo far scoppiare una guerra per causa sua.\nEreditato il cospicuo patrimonio della madre, Luigi Napoleone decise di installarsi, nell'ottobre del 1838, a Londra; in citt\u00e0 incontr\u00f2 i leader politici e scientifici del momento, tra cui Benjamin Disraeli e Michael Faraday, fece numerose ricerche sulla economia inglese ed era solito passeggiare per Hyde Park.\nSecondo tentativo di colpo di stato (1840).\nSebbene vivesse negli agi di Londra, Luigi Napoleone non aveva rinunciato al sogno di tornare in Francia per compiere il suo destino: infatti, nell'estate del 1840, compr\u00f2 armi e uniformi, raccolse un contingente di circa sessanta uomini armati, noleggi\u00f2 una nave, chiamata \"Edinburgh Castle\", e il 6 agosto 1840 raggiunse il porto di Boulogne. Tuttavia i rivoltosi furono fermati dagli agenti doganali, i soldati della guarnigione rifiutarono di aderire e gli stessi rivoltosi furono circondati sulla spiaggia: uno fu ucciso e gli altri arrestati, mentre sia la stampa britannica, sia quella francese, coprirono di ridicolo Luigi Napoleone e il suo colpo di Stato.\nArrestato, Luigi Napoleone fu tradotto alla fortezza di Ham, ove il 7 ottobre del 1840 fu registrato come nuovo prigioniero con le seguenti generalit\u00e0: \u00abEt\u00e0: 32 anni; altezza: un metro e sessantasei; capelli e sopracciglia: castani; occhi: grigi e piccoli; naso: largo; bocca: ordinaria; barba: marrone; mento: pronunciato; viso: ovale; carnagione: pallida; testa affondata nelle spalle, larghe spalle; labbra: sottili\u00bb. In questo periodo, inoltre, mantenne un'amante, una giovane donna di nome \u00c9l\u00e9onore Vergeot della vicina citt\u00e0, che diede i natali a due dei suoi figli.\nIn prigione scrisse poesie, saggi politici e articoli sui temi pi\u00f9 disparati; contribu\u00ec con articoli su giornali e riviste in tutta la Francia, ottenendo una certa notoriet\u00e0; il suo libro pi\u00f9 noto fu \"L'estinzione della povert\u00e0\" (1844), un saggio sulle cause della povert\u00e0 della classe operaia francese, con proposte per eliminarla. Propose, inoltre, la creazione di un sistema bancario e di risparmio popolare e di creare vere e proprie colonie agricole allo scopo di dare sollievo alla popolazione pi\u00f9 povera; grazie a tali opere, divenne noto presso il pubblico e contribu\u00ec a creare un'immagine di persona vicina agli interessi dei ceti pi\u00f9 umili.\nNonostante l'impegno, restava infelice e impaziente, specie quando, il 15 dicembre 1840, non pot\u00e9 assistere al ritorno a Parigi della salma di Napoleone I.\nIl 25 maggio 1846, con l'assistenza del suo medico e di altri complici, si travest\u00ec da operaio ed evase dal carcere; prese una carrozza e poi una nave che lo port\u00f2 in Inghilterra. Un mese dopo la sua fuga, il padre Luigi mor\u00ec, rendendo Luigi Napoleone l'erede incontestato della dinastia Bonaparte. \nRitornato a Londra, riprese rapidamente il suo posto nell'alta societ\u00e0 inglese: viveva in King Street a St James, frequentava il teatro ed era solito andare a caccia; rinnov\u00f2 la sua conoscenza con Benjamin Disraeli, incontr\u00f2 Charles Dickens e torn\u00f2 ai suoi studi presso il British Museum. In questo periodo ebbe una relazione con l'attrice Rachel, una delle pi\u00f9 famose interpreti del teatro francese del periodo, e anche con la ricca ereditiera Harriet Howard (1823-1865). Aveva conosciuto la Howard nel 1846, poco dopo il suo ritorno in Inghilterra e presto cominci\u00f2 una lunga convivenza; da lei ebbe due figli illegittimi, oltre a cospicui finanziamenti per i suoi progetti politici.\nRivoluzione del 1848.\nNel febbraio del 1848 Luigi Napoleone apprese la notizia che lo scoppio della 3\u00b0 Rivoluzione francese aveva costretto re Luigi Filippo, inabile a fronteggiare un cos\u00ec vasto dissenso tra la popolazione e l'esercito, ad abdicare.\nDeciso a cogliere l'occasione, Luigi Napoleone lasci\u00f2 Londra e torn\u00f2 in Francia, giungendo a Parigi poco dopo la proclamazione della Seconda Repubblica e la nascita di un governo provvisorio, guidato dal poeta Alphonse de Lamartine, che, tuttavia, era minato da contrasti tra le diverse fazioni repubblicane.\nSubito, scrisse a Lamartine per annunciare il suo arrivo, dichiarando di non aver altra ambizione oltre a quella di servire la nazione, ma Lamartine declin\u00f2 l'invito e fece pressioni affinch\u00e9 Luigi Napoleone lasciasse provvisoriamente Parigi fino alle elezioni per l'Assemblea Nazionale; pertanto, sebbene alcuni suoi collaboratori lo invitassero a prendere il potere con la forza, Luigi Napoleone prefer\u00ec tornare a Londra il 2 marzo e osservare gli eventi.\nAlle elezioni parlamentari, tenutesi nell'aprile del 1848, decise di non candidarsi e rimase in disparte, osservando il successo di tre membri della famiglia Bonaparte, Girolamo Napoleone, Pietro Napoleone e Napoleone Luciano Murat.\nSi candid\u00f2, invece, all'Assemblea nazionale costituente (4 giugno) e vinse in quattro diversi dipartimenti, mentre a Parigi fu tra i cinque candidati pi\u00f9 votati, subito dopo il leader conservatore Adolphe Thiers e Victor Hugo, ottenendo vasti consensi tra i contadini e la classe operaia, grazie anche alla forte diffusione del pamphlet \"L'estinzione della povert\u00e0\".\nTimorosi di questo successo, i leader conservatori del governo provvisorio, Lamartine e Cavaignac, considerarono l'opzione di arrestarlo per attivit\u00e0 sovversive rivoluzionarie, ma Luigi Napoleone li spiazz\u00f2 scrivendo che non intendeva fare in modo che la sua semplice presenza potesse servire come pretesto per i nemici della Repubblica e, pertanto, rinunzi\u00f2 al seggio e lasci\u00f2 la capitale.\nIl 23 giugno scoppi\u00f2, su iniziativa dell'estrema sinistra, l'Insurrezione di giugno e Parigi fu costellata da centinaia di barricate: il generale Cavaignac, ministro della difesa, prima ritir\u00f2 le sue truppe dalla capitale, poi, ottenuti rinforzi, ingaggi\u00f2 violenti scontri per le strade dei quartieri popolari della citt\u00e0, stroncando definitivamente ogni moto insurrezionale; la rivolta dur\u00f2 due giorni e si stima che port\u00f2 alla morte di insorti, mentre altri subirono l'arresto o la deportazione nelle colonie.\nL'assenza da Parigi permise a Luigi Napoleone di essere considerato dall'opinione pubblica come persona estranea sia alla rivolta quanto alla repressione; da Londra annunzi\u00f2 la propria ricandidatura (in ben 13 dipartimenti) alle elezioni legislative intermedie del 17-18 settembre 1848: vinse in cinque dipartimenti e a Parigi ottenne oltre voti su , risultando il candidato pi\u00f9 votato. Tornato a Parigi il 24 settembre, accett\u00f2 il seggio e prese il suo posto all'Assemblea Nazionale.\nAscesa al potere.\nSempre nel mese di settembre, la commissione (che tra i suoi componenti annoverava anche Alexis de Tocqueville) aveva terminato di redigere una nuova costituzione, caratterizzata dalla presenza di un esecutivo forte e di un presidente eletto per quattro anni con voto popolare mediante suffragio universale maschile (prima volta in Francia); contestualmente a ci\u00f2, furono fissate per il 10-11 dicembre le elezioni per la carica di Presidente della Repubblica.\nLuigi Napoleone annunzi\u00f2 prontamente la sua candidatura alle elezioni presidenziali, affrontando la concorrenza di altri quattro candidati: il generale Louis Eug\u00e8ne Cavaignac, il ministro della Difesa che aveva guidato la soppressione delle rivolte di giugno a Parigi; Lamartine, il poeta-filosofo e capo del governo provvisorio; Alexandre Ledru-Rollin, il leader dei socialisti; e Fran\u00e7ois Vincent Raspail, il leader dell'ala sinistra dei socialisti.\nPer la campagna elettorale, Luigi Napoleone stabil\u00ec il suo quartier generale presso l'H\u00f4tel du Rhin in Place Vend\u00f4me, accompagnato dalla sua amica, Harriet Howard, che gli aveva dato un grande prestito per finanziare la sua campagna; partecipava raramente ai voti e alle sessioni dell'Assemblea Nazionale, n\u00e9 tanto meno poteva essere considerato un oratore di talento: parlava lentamente, con voce monotona, con un lieve accento tedesco dovuto alla sua formazione svizzera e, perci\u00f2, i suoi avversari lo deridevano, dicendo che fosse \"un tacchino che si crede un'aquila\"..\nNel corso della campagna elettorale fece appello sia a istanze conservatrici, sia a istanze riformiste: infatti, nel suo manifesto elettorale, riafferm\u00f2 il suo sostegno per la \"religione, la famiglia, la propriet\u00e0\", considerate come \"la base eterna di ogni ordine sociale\" ma, al contempo, annunci\u00f2 che avrebbe attuato piani per favorire l'occupazione, garantito pensioni di vecchiaia ai lavoratori e introdotto riforme adeguate che, senza rovinare i ricchi, avrebbero garantito il benessere di tutti.\nI suoi agenti in campagna, molti dei quali veterani dell'esercito di Napoleone Bonaparte, riuscirono a garantire un forte supporto da tutto il paese; inoltre ottenne l'appoggio, sia pure riluttante, del leader conservatore Adolphe Thiers (\"di tutti i candidati, il meno peggio\") e anche il sostegno dell\"'L'\u00e9v\u00e9nement\", il quotidiano di Victor Hugo. In ogni caso, il suo avversario principale, generale Cavaignac, era convinto che, se anche Luigi Napoleone fosse arrivato primo, non avrebbe mai ottenuto oltre il cinquanta per cento dei voti e che questo avrebbe comportato che l'Assemblea nazionale, dove Cavaignac aveva maggiori consensi, avrebbe dovuto scegliere tra i due candidati pi\u00f9 votati.\nLe elezioni si tennero il 10-11 dicembre e i risultati furono annunciati il 20 dicembre; sebbene fosse stato previsto che avrebbe ottenuto il maggior consenso, la dimensione della vittoria sorprese quasi tutti: ottenne, infatti, voti, pari al 74,2 % dei voti espressi, a fronte di voti per Cavaignac; il socialista Ledru-Rollin ricevette voti; il candidato di estrema sinistra Raspail, voti; il poeta Lamartine voti. \nLuigi Napoleone ottenne il sostegno di ogni ceto: contadini scontenti per l'aumento dei prezzi, lavoratori disoccupati, piccoli imprenditori che volevano prosperit\u00e0 e ordine e anche intellettuali come Victor Hugo; ottenne il 55,6 % dei voti di tutti gli elettori iscritti e arriv\u00f2 primo in tutti i dipartimenti, tranne quattro.\nPresidente della Repubblica (1848-1852).\nAppena eletto, Luigi Napoleone trasfer\u00ec la sua residenza nel Palazzo dell'Eliseo e, non curandosi della raccomandazione di Adolphe Thiers di restare fedele alla semplicit\u00e0 democratica, appese nel boudoir un ritratto della madre e, nel salone, uno dell'incoronazione di Napoleone Bonaparte, mentre per s\u00e9 prefer\u00ec indossare la divisa di generale della guardia repubblicana e assumere il titolo di \"Principe-presidente\".\nIn politica estera Luigi Napoleone inaugur\u00f2 la propria presidenza, lui che da giovane si era unito alla rivolta patriottica contro gli Austriaci, sostenendo la spedizione francese (gi\u00e0 approvata dal precedente governo) che avrebbe dovuto restaurare l'autorit\u00e0 temporale del papa Pio IX, deposto dalla Repubblica Romana, che aveva come principale capo politico Giuseppe Mazzini, con Garibaldi che deteneva il comando militare.\nLe truppe francesi, sbarcate a Civitavecchia, avanzarono fino a Roma, dove ingaggiarono violenti scontri con le truppe di Garibaldi; tale atto, non concordato con i ministri, gli attir\u00f2 vasti consensi dal mondo cattolico ma, al contempo, fece infuriare i repubblicani pi\u00f9 radicali, e questo costrinse il presidente ad attuare una politica di compromesso e mediazione: infatti, per garantirsi il sostegno dei cattolici, approv\u00f2 la Legge Falloux, che restitu\u00ec un ruolo maggiore alla Chiesa nel sistema educativo francese; al contempo, per non perdere il sostegno di sinistra, fece forti pressioni sul papa affinch\u00e9 attuasse riforme e concedesse un'amnistia ai seguaci della repubblica.\nIl 13-14 maggio del 1849, le nuove elezioni all'Assemblea Nazionale furono ampiamente vinte da una coalizione di repubblicani conservatori e cattolici filo-monarchici, unita nel \"Partito dell'Ordine\" di Adolphe Thiers; i repubblicani radicali, socialdemocratici e socialisti, guidati da Alexandre Ledru-Rollin e Fran\u00e7ois Vincent Raspail, ottennero 200 seggi; i repubblicani moderati, principale sostegno del presidente, presero solo 70 seggi; in altri termini, il parlamento era controllato da una salda maggioranza conservatrice che avrebbe potuto bloccare ogni iniziativa del presidente.\nL'11 giugno 1849 socialisti e repubblicani radicali tentarono di prendere il potere militarmente: Ledru-Rollin, dal suo quartier generale nel Conservatorio di Arti e Mestieri, reclam\u00f2 la messa in stato d'accusa del presidente e cerc\u00f2 di istigare una sollevazione generale; furono erette alcune barricate, ma il presidente ag\u00ec rapidamente, dichiarando lo stato d'assedio, fecendo circondare il quartier generale della rivolta e infine arrestando tutti i capi della stessa, tra cui Raspail, mentre Ledru-Rollin fuggiva in Inghilterra.\nRepressa la rivolta, i deputati repubblicani socialisti furono dichiarati decaduti dall'Assemblea, mentre Thiers propose un disegno di legge che, ponendo il requisito della residenza di tre anni, avrebbe escluso dal diritto di voto 3,5 su 9 milioni di votanti (\"la moltitudine vile, come fu definita\").\nSebbene la nuova legge elettorale fosse stata approvata nel maggio del 1850 con 433 voti favorevoli e 241 contrari, Luigi Napoleone si oppose alla ratifica e, assicurandosi l'appoggio dell'esercito e di parte della popolazione, richiese che vi fossero apportati emendamenti correttivi; tale iniziativa, tuttavia, fu bocciata dall'Assemblea nazionale con 355 voti contrari e 348 favorevoli.\nSecondo la costituzione del 1848, Luigi Napoleone si sarebbe dovuto dimettere alla scadenza del mandato, ma egli, sostenendo che quattro anni non erano stati sufficienti ad attuare il proprio programma politico ed economico, fece un tour per tutto il paese e guadagn\u00f2 il sostegno di molti governi regionali e deputati al fine di poter ottenere la possibilit\u00e0 di concorrere a un secondo mandato; tale proposta, nel luglio del 1851, ottenne 446 voti favorevoli e 278 contrari, ma manc\u00f2 di poco la maggioranza dei due terzi necessaria per modificare la costituzione e, pertanto, fu rigettata.\nColpo di Stato.\nFallito il tentativo di consolidare il proprio potere mediante la riforma costituzionale, Luigi Napoleone decise di preparare un colpo di Stato: coadiuvato dal fratellastro Charles Auguste e dai suoi consiglieri, si assicur\u00f2 l'appoggio del generale Jacques Leroy de Saint-Arnaud, comandante delle forze francesi in Algeria, e di altri ufficiali, al fine di ottenere il supporto dell'esercito.\nNella notte del 2 dicembre, anniversario della battaglia di Austerlitz e dell'incoronazione di Napoleone a imperatore, i soldati di Saint-Arnaud occuparono, senza colpo ferire, l'ufficio nazionale della stampa, il Palais Bourbon, le redazioni dei giornali e i punti strategici della citt\u00e0; al mattino, tutta Parigi fu tappezzata di manifesti che annunziavano lo scioglimento dell'Assemblea Nazionale, il ripristino del suffragio universale, la convocazione di nuove elezioni e la proclamazione dello stato d'assedio. Poche furono le proteste: 16 deputati furono immediatamente arrestati nella notte, altri 220, quelli appartenenti alla destra moderata che si erano raccolti al municipio del decimo arrondissement, subirono lo stesso destino dei primi.\nIl 3 dicembre Victor Hugo e pochi altri repubblicani cercarono di organizzare un'insurrezione: furono erette alcune barricate, ma gli insorti, poche migliaia, non furono in grado di reggere la controffensiva degli oltre 30.000 soldati mobilitati e subirono oltre 400 morti; altre citt\u00e0 seguirono l'esempio di Parigi, ma non ebbero miglior fortuna e, in sintesi, entro il 10 dicembre ogni tumulto fu schiacciato. Poco dopo, l'11 dicembre, Hugo, antico sostenitore dello stesso Napoleone, decise di recarsi in esilio a Bruxelles e per oltre vent'anni rifiut\u00f2 di fare ritorno in Francia.\nDopo il colpo di Stato, Luigi Napoleone intraprese una capillare opera di repressione di ogni dissenso, ordinando l'arresto di oltre persone ( solo a Parigi): 239 detenuti, considerati i pi\u00f9 pericolosi, furono trasferiti alla colonia penale di Caienna, in Algeria, furono esiliati e infine posti agli arresti domiciliari; dopo alcuni mesi, tuttavia, una commissione speciale liber\u00f2 3.000 detenuti, ma solo nel 1859 gli ultimi prigionieri o esiliati ricevettero l'amnistia (tranne il leader repubblicano Ledru-Rollin, che fu invitato a lasciare la Francia).\nIn ogni caso, per garantirsi comunque una forma di investitura popolare, il 20-21 dicembre i cittadini furono invitati a votare, con un plebiscito, se approvassero o meno il colpo di Stato; il responso delle urne, sebbene con forti condizionamenti (non furono pochi i sindaci che minacciarono di pubblicare i nomi degli astenuti), fu schiacciante: s\u00ec, no; l'astensione fu di 1,7 milioni di votanti.\nCrepuscolo della Repubblica.\nAll'inizio del 1852 Luigi Napoleone incaric\u00f2 una commissione di 80 giuristi di preparare una nuova costituzione che gli attribuiva la rielezione a presidente, la possibilit\u00e0 di concorrere per altri mandati decennali (senza alcun limite), il potere di dichiarare guerra, firmare trattati, formare alleanze e promuovere disegni di legge; la carta, inoltre, ripristinava il suffragio universale e l'Assemblea nazionale, la cui autorit\u00e0 fu per\u00f2 ridimensionata.\nIn seguito, per meglio controllare il dissenso, Luigi Napoleone sequestr\u00f2 le propriet\u00e0 che erano state del re Luigi Filippo, ridusse il ruolo della Guardia Nazionale (molti dei suoi membri, in effetti, si erano uniti alle proteste contro il colpo di Stato), impose ai pubblici funzionari l'obbligo di indossare la divisa nelle circostanze ufficiali e infine attribu\u00ec al ministro della pubblica istruzione il potere di rivedere il contenuto dei corsi universitari, nonch\u00e9 di licenziare quei professori che non avessero dato prova di fedelt\u00e0 al regime.\nIl 17 febbraio del 1852, inoltre, un decreto presidenziale impose una stretta censura sulla stampa, proibendo ogni pubblicazione politica senza il preventivo assenso del governo, aumentando le pene pecuniarie e inasprendo i reati di opinione, al punto che un giornale poteva essere colpito dalla sospensione temporanea o permanente delle pubblicazioni dopo appena tre diffide.\nInfine, il 29 febbraio, si svolsero le elezioni per il rinnovo della Assemblea Nazionale: di otto milioni di aventi diritto, voti andarono ai candidati ufficiali (ampiamente sovvenzionati con danaro pubblico), ai candidati dell'opposizione; circa un terzo degli aventi diritto al voto si astenne; in tutto, i candidati governativi ottennero 253 seggi, 7 i monarchici e appena 3 i repubblicani.\nNon pago dei nuovi poteri attribuitigli, Luigi Napoleone decise di organizzare un tour per tutta la nazione al fine di consolidare la propria autorit\u00e0 e, infine, trasformare la repubblica in Secondo Impero: a Marsiglia pose la prima pietra per una nuova cattedrale ed istitu\u00ec una borsa e una camera di commercio e a Bordeaux, il 9 ottobre del 1852, per la prima volta rese evidente l'intenzione di restaurare l'impero.\nDi ritorno a Parigi, Luigi Napoleone fu accolto da manifestazioni e scritte, pi\u00f9 o meno spontanee, \"Per Napoleone III, imperatore\"; poco dopo un senato-consulto ristabil\u00ec la dignit\u00e0 imperiale e il 21-22 novembre un secondo plebiscito sanc\u00ec il seguente responso: voti favorevoli all'impero, contrari (due milioni gli astenuti).\nImperatore.\nIl 2 dicembre del medesimo anno, nello stesso giorno dell'incoronazione di Napoleone I, la Seconda Repubblica fu dichiarata ufficialmente conclusa: nasceva cos\u00ec il Secondo Impero francese. Il principe-presidente Luigi Napoleone assunse il titolo di Napoleone III, mentre la carta costituzionale del 1852 fu lasciata in vigore: semplicemente la parola \"Presidente\" fu sostituita da quella di \"Imperatore dei Francesi\".\nPolitica economica.\nUna delle prime priorit\u00e0 di Napoleone III fu la modernizzazione dell'economia francese, piuttosto arretrata rispetto a quella del Regno Unito o di alcuni stati tedeschi come la Prussia, secondo un impianto \"dirigistico\" che vedeva nello Stato il motore benevolo per l'intero organismo sociale tramite la costruzione di infrastrutture e garantendo un'efficiente istruzione.\nTale impianto dirigistico, inoltre, secondo le idee dell'imperatore, si doveva combinare a una politica liberista, dal momento che solo l'apertura dei mercati, stimolando la concorrenza, avrebbe costretto i privati a investire capitali per ottenere una maggiore efficienza del processo produttivo.\nTale programma, sebbene osteggiato dalla parte pi\u00f9 conservatrice del mondo produttivo, venne reso operativo nel 1860, quando l'imperatore decise di inviare a Londra il suo principale consigliere economico, Micheal Chevalier, al fine di negoziare una graduale riduzione dei dazi doganali; il trattato, siglato in segreto il 23 gennaio del 1860, caus\u00f2 lo scontento di oltre 400 imprenditori che protestarono duramente a Parigi, ma Napoleone rifiut\u00f2 di considerare un'attenuazione dei provvedimenti: prima furono abbassati i dazi per i prodotti manifatturieri in acciaio e in seguito quelli per il grano e altre risorse agricole. Nel complesso, la riduzione delle tariffe doganali costitu\u00ec un forte impulso al rinnovamento del sistema produttivo e presto l'imperatore negozi\u00f2 simili trattati commerciali anche con il Belgio, i Paesi Bassi e altre nazioni.\nVa poi aggiunto che il periodo storico ben si prestava all'espansione economica: infatti, la \"corsa all'oro\" in California e in Australia aveva stimolato una moderata inflazione europea, mentre al contempo la Francia beneficiava di una forte crescita demografica (dovuta al fatto che avevano raggiunto la maggiore et\u00e0 coloro i quali erano nati durante il \"boom delle nascite\" avvenuto nel corso della Restaurazione).\nDi tale crescita economica, sensibile a partire dal 1852, \u00e8 segno la nascita di numerosi istituti di credito: in questo periodo, infatti, nacque il Cr\u00e9dit mobilier, specializzato nella concessione di prestiti e obbligazioni sia ai privati, sia al governo; poi, nel 1863, fu fondato il Cr\u00e9dit Lyonnais e, infine, la Soci\u00e9t\u00e9 Generale nel 1864.\nAgli inizi dell'Impero, la rete ferroviaria francese contava appena chilometri di linea, a fronte dei chilometri in Inghilterra e degli 800 chilometri in Belgio, un paese venti volte pi\u00f9 piccolo della Francia. Napoleone III, ritenendo che lo sviluppo ferroviario fosse necessario per garantire la crescita economica, sin dal 1852 fece avviare un progetto che unisse tutte le linee, diverse e separate, dirette verso Parigi; in seguito, per stimolare l'iniziativa privata, il governo forn\u00ec garanzie per i prestiti contratti dalle compagnie private ed esort\u00f2 le singole societ\u00e0 ferroviarie a fondersi tra loro (tanto che, se nel 1848 in Francia operavano ben 18 compagnie ferroviarie, nel 1870 il numero era calato a 6). Tali misure ebbero certamente un notevole successo, se si considera che, nel 1870, la Francia aveva oltre chilometri di linee ferroviarie che, garantendo i collegamenti verso i porti e i sistemi ferroviari dei paesi vicini, permettevano il trasporto di pi\u00f9 di cento milioni di passeggeri l'anno, oltre che di innumerevoli merci e risorse.\nOltre alla rete ferroviaria, il governo riserv\u00f2 notevoli attenzione anche alla marina mercantile: furono ampliati i porti di Marsiglia e Le Havre; poi, grazie a forti sovvenzioni pubbliche, il tonnellaggio delle navi a vapore fu triplicato, tanto che, nel 1870, la flotta francese era seconda solo a quella inglese; infine, non va trascurato che l'appoggio di Napoleone III fu essenziale per garantire il buon esito della costruzione del Canale di Suez, la cui costruzione fu finanziata da azioni immesse sul mercato azionario di Parigi e fu diretta da un ex-diplomatico francese, Ferdinand de Lesseps.\nPer quanto riguarda il commercio, esso ricevette notevole stimolo non solo dal miglioramento delle infrastrutture, ma anche dalla ricostruzione del centro storico di Parigi: infatti, gi\u00e0 nel 1852, fu aperto il Bon March\u00e9, il primo grande emporio commerciale; presto il suo fatturato si espanse da franchi a oltre 28 milioni annui, permettendo al suo fondatore, Aristide Boucicault, di commissionare un secondo edificio in vetro e ferro, disegnato da Louis-Charles Boileau e Gustave Eiffel, prototipo del centro commerciale odierno. Sull'esempio del Bon March\u00e9 furono aperti altri magazzini commerciali: Printemps nel 1865 e La Samaritaine nel 1870, generando un modello economico che presto sarebbe stato largamente imitato.\nOltre ai centri commerciali, in questo periodo, sorsero anche le prime biblioteche pubbliche, mentre Louis Hachette apr\u00ec le prime librerie nelle stazioni ferroviarie, garantendo una pi\u00f9 ampia circolazione dei libri per tutta la Francia\nGli esiti di questo profondo programma economico non si fecero attendere: durante l'Impero, la produzione industriale francese aument\u00f2 del 73% (con una crescita seconda solo a quella inglese); dal 1850 al 1857, l'economia crebbe a un ritmo del 5% annuo, mentre le esportazioni crebbero del 60% tra il 1855 e il 1870.\nAnche l'agricoltura fece numerosi progressi: infatti, la creazione di scuole pubbliche specializzate permise la diffusione di nuove tecniche di coltivazione, mentre le ferrovie garantirono un maggiore scambio di prodotti; come risultato, durante l'Impero, la produzione crebbe del 60%, nonostante la percentuale di popolazione dedita all'agricoltura calasse dal 61% del 1851 al 54% del 1870; il progresso fu tale che l'ultima carestia, registrata sul suolo francese, \u00e8 datata al 1855 (escludendo la penuria di viveri durante la seconda guerra mondiale).\nIn ogni caso, lo sviluppo economico non interess\u00f2 l'intera popolazione: difatti, sebbene il salario medio fosse cresciuto del 45%, questo appena faceva fronte all'aumento dell'inflazione e ci\u00f2 impediva a larga parte del ceto operaio e contadino di risparmiare o aprire un conto corrente bancario, il cui aumento, da nel 1852 a nel 1870, fu principalmente dovuto alla crescita di un ceto medio di impiegati e piccolo-borghesi.\nPolitica interna.\nUn importante evento durante il suo regno fu la ricostruzione di Parigi. Parte del progetto fu guidato dall'idea di rendere pi\u00f9 difficili eventuali future azioni rivoluzionarie: ampie zone della citt\u00e0 vennero rase al suolo e le stradine medievali lasciarono il posto ai grandi \"boulevard\", con l'intento di creare ampi spazi d'azione ai cannoni all'interno della citt\u00e0 ed evitare le barricate erette durante la Rivoluzione francese, durante la rivoluzione di luglio del 1830 e durante i moti del 1848 che portarono alla fine della Monarchia di luglio. La ricostruzione della citt\u00e0 fu affidata al barone Haussmann (1809-1891), che fu prefetto del dipartimento della Senna (1853-1870)\nNel 1852 inizi\u00f2 l'invio di prigionieri politici e criminali comuni verso colonie penali tristemente famose, quali l'Isola del Diavolo (nella Guyana francese) o, per i crimini meno gravi, nella Nuova Caledonia. Il 28 aprile 1855 Napoleone III e l'imperatrice Eugenia sopravvissero a un tentativo di assassinio agli Champs-\u00c9lys\u00e9es da parte del patriota italiano Giovanni Pianori, un repubblicano che voleva vendicare il fallimento della Repubblica Romana. Un altro italiano, Felice Orsini, tent\u00f2 invano di ucciderlo il 14 gennaio 1858 insieme con l'imperatrice al loro ingresso nell'Acad\u00e9mie Royale de Musique di Parigi, al grido di \"Ricordati dell'Italia!\". Con ogni probabilit\u00e0, questo secondo attentato fu motivato dall'accusa di aver tradito il giuramento carbonaro di dedicare la propria vita alla causa dell'unit\u00e0 d'Italia. Anni dopo, anche l'anarchico Giovanni Passannante, attentatore di Umberto I, progettava, secondo alcune testimonianze, l'assassinio dell'imperatore francese, poich\u00e9 lo considerava \u00abla causa di impedimento all'attuazione della Repubblica Universale\u00bb.\nPolitica estera.\nIn politica estera, Napoleone III, sostenitore appassionato del principio di nazionalit\u00e0, ebbe come obiettivo la riaffermazione del prestigio e della influenza francese in Europa e nel mondo.\nIn un primo momento, come dimostra il discorso tenuto a Bordeaux poco dopo l'incoronazione, proclam\u00f2 che \"L'Impero significa Pace\" e che pertanto non avrebbe attaccato militarmente altre potenze ma, in ogni caso, avvert\u00ec che non avrebbe tollerato alcun'altra potenza europea che avesse attuato mire espansionistiche nei riguardi dei vicini.\nSin dalle origini, Napoleone ritenne conveniente cercare l'alleanza e il sostegno della Gran Bretagna, paese nel quale aveva vissuto in esilio e che sarebbe potuto divenire un eccellente partner commerciale.\nL'alleanza, infine, nacque nei primi mesi del 1853: in quell'anno lo zar Nicola I di Russia fece pressioni sul governo ottomano pretendendo un protettorato sui paesi cristiani dei Balcani, cos\u00ec come il controllo su Costantinopoli e sui Dardanelli; Francia e Gran Bretagna, allora, concordarono un'azione comune di appoggio alla Turchia e la indussero a rigettare le richieste russe; infine, quando la Russia rifiut\u00f2 di sgomberare i territori occupati, Francia e Gran Bretagna dichiararono guerra.\nDopo sei mesi di preparativi, Francia e Gran Bretagna, il 14 settembre 1853, sbarcarono oltre soldati francesi e inglesi in Crimea ed iniziarono ad assediare la piazzaforte di Sebastopoli; nel corso dell'assedio, gli eserciti anglo-francesi, sebbene rafforzati da ulteriori arrivi dalla madrepatria e dall'intervento del Regno di Sardegna, subirono perdite terribili a causa di forti epidemie di tifo, dissenteria e colera. La guerra continu\u00f2, con esito altalenante, per oltre un anno, finch\u00e9 la morte dello zar Nicola I e la ascesa al trono di Alessandro II indussero i Russi ad aprire ai negoziati che, infine, divennero necessari quando Sebastopoli, dopo 332 giorni, fu espugnata. A seguito di tale insuccesso, lo zar Alessandro II fu costretto a stipulare la Pace di Parigi (8 aprile 1856).\nLa Guerra di Crimea garant\u00ec a Napoleone III diversi vantaggi diplomatici: la riconciliazione franco-britannica (suggellata dalle visite dell'imperatore e dell'imperatrice a Londra e dalla visita della regina Vittoria a Parigi), l'attrazione della Russia nella sfera d'influenza francese e infine la caduta dell'intero sistema di alleanze erette dal cancelliere Klemens von Metternich allo scopo di frenare ogni eventuale espansione francese e di puntellare l'equilibrio raggiunto dal Congresso di Vienna nel 1815.\nTre anni dopo, il 14 gennaio 1858, l'imperatore e l'imperatrice scamparono a un attentato organizzato da un gruppo di repubblicani e diretto dall'esule nazionalista italiano Felice Orsini, secondo il quale l'eliminazione dell'imperatore e la creazione di una repubblica in Francia avrebbero in seguito giovato a un moto indipendentista italiano e permesso l'unificazione nazionale; Orsini, catturato, fu processato e giustiziato il 13 marzo del 1858, ma la sua azione avrebbe contribuito a focalizzare l'attenzione del governo francese e dello stesso Napoleone, in particolare, sulla questione italiana.\nInfatti, approfittando dell'interessamento dell'imperatore, Camillo Benso, conte di Cavour, primo ministro del Regno di Sardegna, anche grazie alla mediazione della cugina, la contessa Virginia Oldoini (che era amante dell'imperatore), riusc\u00ec a ottenere sufficiente credito da ottenere un incontro segreto, nel luglio del 1858.\nIn tale incontro, presso Plombi\u00e8res, Napoleone III e Cavour convennero di unire le forze contro gli Austriaci: il Regno di Sardegna avrebbe potuto annettere la Lombardia e il Veneto, creando una confederazione italiana; la Francia avrebbe ottenuto Nizza e la Savoia.\nDi conseguenza, ottenuto il supporto francese e la benevola neutralit\u00e0 inglese, dopo una serie di schermaglie diplomatiche, Cavour ricevette un ultimatum dall'Austria e Napoleone, fedele ai patti, firm\u00f2, il 26 gennaio 1859, un trattato di alleanza con il Piemonte e provvide a inviare soldati in Italia.\nPoco dopo, il 27 aprile 1859, troncando gli indugi, l'imperatore austriaco, Francesco Giuseppe, dichiar\u00f2 guerra al Piemonte: scoppiava la Seconda guerra d'indipendenza italiana.\nNapoleone III, pur privo di esperienza militare, decise di condurre l'esercito francese personalmente; giunse a Genova il 18 maggio e, approfittando dell'inazione delle forze austriache, guidate dal generale Gyulay, ricongiunse le proprie truppe con il contingente piemontese.\nA giugno inizi\u00f2 l'offensiva: il 4 giugno, a seguito di una lunga e sanguinosa battaglia, le truppe franco-piemontesi, grazie anche all'attacco sul fianco degli uomini del generale Mac-Mahon, conquistarono la citt\u00e0 di Magenta, costringendo gli austriaci a ritirarsi nel Quadrilatero.\nIl 10 giugno, l'Imperatore e il re Vittorio Emanuele II di Sardegna, fecero il loro ingresso trionfale nella citt\u00e0 di Milano.\nIl 24 giugno fu combattuta la Battaglia di Solferino e San Martino, assai pi\u00f9 lunga e sanguinosa di Magenta: infatti, solo dopo una lunga serie di assalti all'arma bianca, le truppe francesi a Solferino e quelle piemontesi a San Martino riuscirono a costringere alla ritirata le forze austriache; le perdite ammontarono a oltre quarantamila uomini, di cui francesi.\nL'Imperatore, inorridito dal massacro, decise di firmare un armistizio con gli austriaci al quale segu\u00ec la Pace di Zurigo del 10 novembre 1859 e gli accordi successivi con il Regno di Sardegna che riconobbero a Napoleone Nizza e Savoia.\nNonostante il trattato di pace, il processo di unificazione italiana continu\u00f2 anche senza l'appoggio di Napoleone III: infatti, a seguito di rivolte nel centro Italia, il Piemonte fu in grado di incamerare la Toscana, l'Emilia e parte dello Stato Pontificio; nel 1860, la spedizione di Garibaldi port\u00f2 alla caduta del Regno delle Due Sicilie.\nA tal punto l'Imperatore cerc\u00f2 di indurre il Papa a rinunziare alla sovranit\u00e0 sui suoi stati, ma Pio IX rifiut\u00f2 aspramente commentando che l'Imperatore non era altro che un bugiardo e un imbroglione. Infine, il 17 marzo, Vittorio Emanuele fu proclamato re d'Italia.\nLa nascita del Regno d'Italia, tuttavia, non chiuse la questione nazionale italiana dal momento che non comprendeva n\u00e9 il Veneto, in mano all'impero Austriaco (cos\u00ec come il Trentino e Trieste), n\u00e9 tanto meno il Lazio, ancora governato da Papa Pio IX.\nLa Terza guerra d'indipendenza italiana, permettendo l'acquisizione di Venezia da parte dell'Italia, sostanzialmente riapr\u00ec le questioni pendenti su Roma: Napoleone III, infatti, per mantenere il consenso dei cattolici francesi, decise di porre il papa sotto la propria protezione.\nGi\u00e0 nel 1862, Garibaldi fece un tentativo di conquistare Roma, ma le forti proteste francesi indussero il governo italiano in carica ad arrestare il patriota. Cinque anni dopo, Garibaldi tent\u00f2 l'impresa ma Napoleone decise di intervenire direttamente, inviando un contingente militare che sconfisse le truppe di Garibaldi, in grave inferiorit\u00e0 numerica e di mezzi, nella Battaglia di Mentana, il 3 novembre 1867: le truppe francesi sarebbero rimaste a Roma fino all'agosto del 1870.\nIn ogni caso, tali interventi nelle questioni italiane, unite a una spregiudicata politica di espansione internazionale, indebol\u00ec fortemente l'esercito francese e indusse l'Imperatore a restare neutrale tanto nella Guerra dei ducati danesi, quanto nel conflitto austro prussiano, eventi che permisero una forte espansione del Regno di Prussia.\nTale politica estera, di impronta neutralista, fu tuttavia influenzata anche da un forte peggioramento delle condizioni di salute di Napoleone III: si era appesantito, subiva attacchi di gotta che gli avevano ridotto la mobilit\u00e0, infine, gli attacchi di calcoli, curati anche mediante la somministrazione di oppiacei per ridurre il dolore, ne aveva intorpidito la mente.\nColonialismo.\nAl pari della Gran Bretagna, anche Napoleone III persegu\u00ec l'obiettivo di rafforzare i possedimenti d'oltremare.\nIn primo luogo, nel 1858, prendendo come pretesto alcune dispute commerciali, Napoleone III invi\u00f2 una spedizione militare nel Sud-est asiatico: nel 1862 assunse il controllo della Cocincina e di Saigon, nel 1863 ottenne un protettorato in Cambogia. Secondariamente, nel 1860, su invito britannico la Francia partecip\u00f2 alla Seconda Guerra dell'oppio, che si concluse con l'occupazione di Pechino e con la concessione di rilevanti privilegi commerciali (tra cui una base navale nella baia di Kwangchowan).\nIn ogni caso, l'intervento estero pi\u00f9 noto \u00e8 senza dubbio la seconda spedizione in Messico: tale spedizione ebbe origine dal mancato pagamento degli interessi debitori da parte del Messico e coinvolse tanto la Francia quanto la Gran Bretagna e la Spagna.\nNel 1861, dopo numerose schermaglie diplomatiche, approfittando anche del fatto che la Guerra di secessione americana avrebbe impedito ogni intromissione statunitense, Napoleone decise di non accontentarsi del controllo dei porti caraibici del Messico, gi\u00e0 occupati, e dispose l'invio di un forte contingente militare al fine di instaurare una monarchia alleata nella figura dell'imperatore Massimiliano I d'Asburgo, fratello minore dell'imperatore d'Austria Francesco Giuseppe.\nIn ogni caso, dopo tre anni di guerriglia, privo di ogni appoggio internazionale e dovendo affrontare il sempre pi\u00f9 impellente problema del riarmo prussiano, Napoleone III fu costretto a ritirarsi dal paese nel 1866; Massimiliano I, privo del sostegno francese, fu catturato e giustiziato e in Messico fu restaurata la repubblica.\nConcessioni liberali (1860-1870).\nNonostante il progresso economico e i successi esteri, l'opposizione interna a Napoleone III, lentamente si consolidava tanto nel parlamento quanto nel Paese. Infatti, da un lato, l'Imperatore sub\u00ec l'opposizione dei repubblicani per il colpo di Stato, dall'altro, i cattolici lo criticavano sia per la creazione di un sistema di istruzione pubblica, rivale di quello della Chiesa, sia per il sostegno fornito all'unificazione italiana; infine numerosi industriali e uomini d'affari erano scontenti della politica di riduzione dei dazi doganali, che aveva fortemente aumentato la concorrenza della Gran Bretagna, per l'aumento del peso fiscale e per il mancato coinvolgimento nelle scelte politiche e legislative.\nTale scontento, unito al fatto che il vasto programma di opere pubbliche e gli interventi esteri avevano dissestato il bilancio (il deficit annuale era salito a circa 100 milioni e il debito alla quota di 1 miliardo di franchi d'oro), resero necessaria una politica volta ad acquisire la fiducia del mondo imprenditoriale.\nDunque, il 24 dicembre 1861, Napoleone III, contro l'opposizione dei suoi ministri, eman\u00f2 un decreto grazie al quale il Senato e il Corpo Legislativo avrebbero ottenuto maggiori poteri: i ministri sarebbero stati responsabili davanti alle camere e i singoli parlamentari avrebbero potuto emendare i decreti del governo; inoltre, pochi giorni dopo, il 31 dicembre, fu sancito che il bilancio di ogni ministero sarebbe stato votato dalle camere non pi\u00f9 in una votazione complessiva, bens\u00ec per ciascuna singola sezione e che il governo non potesse attuare alcuna spesa che non fosse autorizzata dal parlamento; infine, il 1\u00ba febbraio, l'imperatore concesse ai deputati il diritto di parola alla tribuna (con resoconto stenografico). In sintesi, l'impero diveniva sostanzialmente una monarchia costituzionale parlamentare.\nIl 31 maggio del 1863, si svolsero le prime elezioni posteriori alle riforme: i candidati governativi ricevettero voti; l'opposizione voti, tre volte di pi\u00f9 rispetto alle precedenti elezioni; tuttavia, a Parigi e nelle citt\u00e0 maggiori, il blocco dei repubblicani super\u00f2 ampiamente la maggioranza assoluta dei voti (circa il 63% nella capitale).\nLe elezioni, pertanto, pur garantendo la maggioranza ai candidati governativi, rendevano evidente la creazione di un blocco di opposizione che andava dai cattolici, ai legittimisti (in campo politico, sostenitori degli Orl\u00e9ans; in economia, protezionisti) e ai repubblicani.\nTuttavia, nonostante la formazione di un blocco di opposizione parlamentare, le riforme rimasero popolari, specialmente presso l'elettorato rurale: infatti, quando nel 1870 fu tenuto un referendum in materia costituzionale (nel quale si specificava che, se fosse stato sconfitto, Napoleone avrebbe abdicato al figlio), l'Imperatore ottenne voti favorevoli, voti contrari e astensioni; L\u00e9on Gambetta, il leader dell'opposizione repubblicana, scrisse in preda alla disperazione \u00abSiamo stati schiacciati. L'Imperatore \u00e8 pi\u00f9 popolare che mai\u00bb.\nCaduta dell'Impero: la guerra franco-prussiana.\nAscesa della Prussia.\nNei primi anni di regno, Napoleone III mantenne un rapporto abbastanza buono con il regno di Prussia, tanto che l'Imperatore aveva accolto molto cordialmente il cancelliere Otto von Bismarck in occasione di una missione diplomatica.\nTali rapporti, tuttavia, iniziarono a incrinarsi nel 1865 quando, in occasione della Guerra dei Ducati, Napoleone riconobbe la minaccia che uno stato tedesco unitario avrebbe potuto arrecare ai confini orientali francesi mentre, d'altro canto, la Prussia temeva, insieme alla Gran Bretagna, che l'Imperatore avesse mire espansionistiche sul Belgio.\nL'anno seguente, quando Prussia e Italia si accordarono per una guerra contro l'Impero austriaco, Bismarck fece una seconda visita diplomatica a Parigi, accennando anche che - qualora la Francia fosse rimasta neutrale - avrebbe potuto ottenere alcune compensazioni.\nL'anno seguente la Prussia apr\u00ec le ostilit\u00e0 invadendo la Sassonia, alleato dell'Impero Austriaco, e l'Imperatore Francesco Giuseppe, volendo evitare un accerchiamento, chiese a Napoleone III di mediare per far s\u00ec che almeno l'Italia restasse neutrale, ma ogni proposta di compromesso fu rigettata dai contendenti. Il conflitto tra Austria e Prussia fu assai breve e si concluse con la strabiliante vittoria prussiana nella battaglia di Sadowa, fatto che sconvolse l'Imperatore\nCrisi del Lussemburgo e tentativo di riarmo.\nNel 1867, Napoleone III, ancora in attesa di un compenso in Germania, decise di intavolare trattative con il re dei Paesi Bassi, Guglielmo III, al fine di ottenere il territorio del Lussemburgo, dietro il pagamento di una congrua somma di danaro. Bismarck, tuttavia, si oppose duramente e invi\u00f2 un estratto delle richieste francesi a Londra mentre nel contempo attu\u00f2 forti pressioni sul governo olandese affinch\u00e9 rinunciasse alla vendita. Napoleone fu costretto, pertanto, a rinunciare ma tale crisi contribu\u00ec non poco a deteriorare le relazioni diplomatiche tra Prussiani e Francesi.\nA seguito della crisi, infatti, il governo francese decise di considerare un programma di riarmo dell'esercito terrestre, al momento pari a soldati (di cui oltre stanziati in Messico, Algeria e a Roma), al fine di contrastare gli oltre uomini che potevano schierare i Prussiani e i loro alleati.\nPertanto, nell'autunno del 1867, Napoleone III propose di introdurre un sistema di coscrizione obbligatoria (simile a quello prussiano), in modo da aumentare le dimensioni dell'esercito a 1 milione di uomini. Per\u00f2 tale proposta fu aspramente contestata da numerosi ufficiali che, come il maresciallo Randon, preferivano l'istituzione di un esercito professionale, inferiore per numero ma meglio addestrato. Anche l'opposizione repubblicana rigett\u00f2 il progetto dell'Imperatore, considerando che non avrebbe fatto altro che esasperare il militarismo prussiano mentre molti liberali non apprezzavano che rilevanti risorse venissero destinate alle spese militari.\nPer questi motivi, consapevole che mai il disegno di legge avrebbe avuto l'approvazione del parlamento, Napoleone decise di attuare un compromesso: nel gennaio del 1868, l'esercito regolare fu affiancato da una forza di riserva \"Garde Mobile\" i cui effettivi sarebbero stati arruolati mediante coscrizione.\nAlla ricerca di alleati.\nNegli anni seguenti, la politica estera francese fu assillata dal solo pensiero di creare una rete di alleanze utili a imbrigliare la Prussia ma ogni tentativo fall\u00ec miseramente.\nDapprima, nell'aprile del 1867, Napoleone propose all'Austria un'alleanza difensiva e offensiva promettendo, in caso di vittoria, che l'Austria avrebbe potuto formare una confederazione degli stati tedeschi meridionali e avrebbe potuto annettere la Slesia; l'Imperatore Francesco Giuseppe, tuttavia, impegnato nell'attuazione della riforma diarchica (che avrebbe portato alla creazione dell'Impero austro-ungarico), rimase scettico sulla proposta e non garant\u00ec la propria adesione.\nDopo l'Austria, Napoleone tent\u00f2 di convincere l'Italia: re Vittorio Emanuele era personalmente favorevole all'alleanza francese, ben ricordando il ruolo fondamentale dell'Imperatore nel raggiungimento dell'unificazione italiana; tuttavia, l'opinione pubblica, ricordando l'appoggio francese al Papa e la Battaglia di Mentana, era fortemente ostile; l'Imperatore tent\u00f2 di intavolare un negoziato ma, quando il governo italiano pose come condizione il ritiro della truppe francesi stanziate a Roma, dovette rinunciare (per non screditarsi con il proprio elettorato cattolico).\nDurante la disputa per la successione al trono spagnolo di Isabella II, l'Imperatore propose un patto di alleanza fra Francia, Regno d'Italia e Impero Austro-ungarico che tuttavia fu rifiutato da entrambe le parti.\nAl contrario di Napoleone, Bismarck era riuscito nel suo intento: gli stati tedeschi avevano promesso di fornire truppe alla Prussia mentre la Russia decise che sarebbe rimasta neutrale (ovviamente in cambio della libert\u00e0 d'azione nei Balcani), fatto che indusse anche gli Austriaci a rifiutare definitivamente l'alleanza francese; infine, la Gran Bretagna, ricordando i progetti francesi di annessione del Belgio (svelati proprio da Bismarck), decise di mobilitare la flotta e di restare a guardare.\nIn altri termini, in caso di conflitto, la Francia era isolata.\nPretesto e scoppio del conflitto.\nAgli inizi del 1870, Bismarck decise di accelerare i tempi per una guerra, dal momento che temeva le spinte contrarie all'unificazione tedesca che erano sorte in diversi stati meridionali (specialmente la Baviera) che avrebbero potuto portare anche a una maggiore opposizione alla ratifica dei trattati di alleanza con la Prussia.\nContemporaneamente, l'8 maggio del 1870, gli elettori francesi avevano nuovamente dimostrato adesione al programma di Napoleone con un nuovo plebiscito il cui esito fu di voti favorevoli a fronte di voti contrari (registrando peraltro un forte calo della astensione) ma l'Imperatore diveniva ogni giorno sempre pi\u00f9 debole, oltre che malato, e questo impediva al suo governo di imbrigliare le ali pi\u00f9 radicali dei nazionalisti anti-prussiani, rappresentati dal nuovo ministro degli esteri, il duca Ag\u00e9nor de Gramont.\nNel luglio del medesimo anno, Bismarck trov\u00f2 un utile pretesto di guerra in una vecchia disputa dinastica: nel settembre del 1868, la regina Isabella II di Spagna era stata deposta ed esiliata e il nuovo governo, tra le altre candidature, aveva considerato quella del principe Leopoldo di Hohenzollern-Sigmaringen, un cugino del re di Prussia Guglielmo; Napoleone III aveva gi\u00e0 opposto il suo veto alla candidatura di Leopoldo ma Bismarck decise di forzare la mano, scrivendo al padre del candidato di accettare la corona spagnola.\nLa notizia della candidatura di Leopoldo al trono spagnolo, pubblicata il 2 luglio del 1870, suscit\u00f2 la furia del parlamento francese e il governo fu duramente attaccato sia dai repubblicani, sia dai conservatori pi\u00f9 radicali; il 6 luglio, Napoleone, in riunione con i ministri, chiese assicurazioni al maresciallo Edmond Le B\u0153uf circa l'efficienza dell'esercito in caso di guerra: il maresciallo, capo di stato maggiore dell'esercito, assicur\u00f2 che i soldati francesi avevano un fucile qualitativamente superiore a quello prussiano, un'artiglieria maggiormente esperta e che avrebbe potuto mobilitare oltre soldati in meno di 15 giorni.\nRe Guglielmo di Prussia, non desiderando di essere considerato come l'istigatore del conflitto, scrisse al padre del principe Leopoldo, chiedendo il ritiro della candidatura del figlio che fu annunciato il 12 luglio. Napoleone, tuttavia, imbrigliato dalla fazione pi\u00f9 ostile ai prussiani e consigliato dal ministro degli esteri, duca di Gramont, invi\u00f2 l'ambasciatore francese in Prussia alla citt\u00e0 termale di Bad Ems, ove si trovava il re Guglielmo, per chiedere ufficialmente che la Prussia non avrebbe mai pi\u00f9 candidato principi tedeschi al trono di Spagna.\nRe Guglielmo, cortesemente ma con fermezza, disse che non poteva dare promesse per conto del suo governo e declin\u00f2 di concedere ulteriori incontri con l'ambasciatore, dal momento che riteneva la questione ormai conclusa; al fine di avere un pretesto, tuttavia, Bismarck decise di manipolare il telegramma ufficiale dell'incontro in modo da far sembrare la risposta di Guglielmo ostile nei confronti del governo francese e comunic\u00f2 a tutti i governi questa seconda versione.\nLa pubblicazione del telegramma suscit\u00f2 l'effetto che Bismarck si aspettava: l'opinione pubblica francese ne fu infiammata, il ministro degli esteri Gramont afferm\u00f2 di aver ricevuto un insulto, il tentativo del leader conservatore, Adolphe Thiers, di invitare il governo alla moderazione fall\u00ec, mentre una folla di oltre persone, marciando per le strade di Parigi, chiedeva la guerra; pertanto, \u00c9mile Olliver, nuovo primo ministro, decise di notificare, con l'assenso dell'Imperatore, una dichiarazione di guerra al governo prussiano: era il 19 luglio del 1870.\nOperazioni iniziali.\nQuando la Francia entr\u00f2 in guerra, vi furono manifestazioni patriottiche per le strade di Parigi, con la folla che cantava la Marsigliese e urlava \"A Berlino! A Berlino!\". Tuttavia, Napoleone era malinconico, affermava che la guerra sarebbe stata lunga e difficile e che non si aspettava di tornare dal momento che si sentiva troppo anziano per una campagna militare.\nNonostante le precarie condizioni di salute, l'Imperatore decise comunque di assumere il comando supremo dell'esercito e il 28 luglio, accompagnato dal principe ereditario, quattordicenne, e da uno staff militare, part\u00ec da Saint-Cloud, lasciando il governo alla moglie, Eugenia, in qualit\u00e0 di reggente.\nSin dalle origini, l'esercito francese mostr\u00f2 una notevole impreparazione: l'alto comando riusc\u00ec a mobilitare duecentomila soldati lungo un fronte di 250 chilometri soffocando l'intera rete stradale e ferroviaria; spesso gli ufficiali non erano in grado di trovare le unit\u00e0, n\u00e9 le unit\u00e0 i loro comandanti, dal momento che nessuno era stato dotato di mappe del territorio francese, n\u00e9 era stato redatto un preciso piano di battaglia.\nAl contrario, Von Moltke e l'esercito tedesco, grazie all'esperienza acquisita durante la guerra contro l'Austria, furono in grado di muovere in modo efficace tre eserciti (per un totale di uomini) lungo un fronte di appena 120 chilometri; inoltre, i soldati tedeschi erano sostenuti da una riserva sostanziale della Landwehr (difesa territoriale), con uomini, e da una riserva aggiuntiva di guardie territoriali.\nIl 2 agosto, Napoleone e il principe imperiale accompagnarono l'esercito francese in un attraversamento provvisorio del confine verso la citt\u00e0 di Saarbr\u00fccken; vinta una piccola scaramuccia, l'esercito prosegu\u00ec la sua lenta avanzata; Napoleone III, molto malato, non era in grado di guidare il suo cavallo e dovette sostenersi appoggiandosi contro un albero. Nel frattempo, i Tedeschi concentrarono un esercito molto pi\u00f9 grande lungo il fronte dell'Alsazia e della Lorena: il 4 agosto 1870 travolsero una divisione francese in Alsazia nella Battaglia di Wissembourg (in tedesco: Weissenburg), costringendola a ritirarsi; il giorno seguente, vinsero un'altra unit\u00e0 francese nella Battaglia di Spicheren in Lorena.\nIl 6 agosto, Tedeschi attaccarono soldati francesi nella Battaglia di W\u00f6rth: tale battaglia, sebbene combattuta con accanimento e valore da parte delle truppe francesi (le quali, pi\u00f9 volte, tentarono di sfondare le linee nemiche), si tramut\u00f2 in una grave sconfitta con la perdita di quasi met\u00e0 degli effettivi tra morti, feriti e prigionieri. Tale scontro, inoltre, evidenzi\u00f2 la forte superiorit\u00e0 tedesca, tanto nella logistica quanto nelle comunicazioni e nell'efficienza dello Stato maggiore; infine, l'artiglieria tedesca (cannone da campo C64 Krupp), in acciaio e a retrocarica, risult\u00f2 estremamente pi\u00f9 precisa e maneggevole degli ormai antiquati cannoni in bronzo ad avancarica francese.\nNon appena la notizia delle sconfitte raggiunse Parigi, caus\u00f2 incredulit\u00e0 e sgomento: il primo ministro Ollivier e i vertici dello Stato maggiore si dimisero, l'Imperatrice reggente nomin\u00f2, quale nuovo primo ministro, il generale Cousin-Mountaban, gi\u00e0 comandante del corpo di spedizione in Cina, il quale, a sua volta, nomin\u00f2 Fran\u00e7ois Achille Bazaine nuovo capo di Stato maggiore. L'Imperatore, ritenendo di non essere utile al fronte, medit\u00f2 il ritorno nella capitale, ma l'Imperatrice e il governo gli consigliarono di restare onde evitare che la notizia del suo rientro potesse essere interpretata come un segnale di sconfitta.\nCon l'Imperatrice a dirigere il Paese e Bazaine comandare l'esercito, l'Imperatore non aveva pi\u00f9 alcun vero ruolo da svolgere, tanto da affermare al maresciallo Le B\u0153uf, precedente capo di Stato maggiore: \u00abSiamo stati tutti e due licenziati\u00bb.\nIl 18 agosto 1870, ebbe luogo la battaglia di Gravelotte (in Lorena), la pi\u00f9 grande del conflitto: i tedeschi, pur avendo subito perdite, assai pi\u00f9 dei francesi, emersero vincitori, riuscendo a costringere le forze del maresciallo Bazaine ( soldati, sei divisioni di cavalleria e 500 cannoni) a rinchiudersi nella piazzaforte di Metz, incapaci di muoversi.\nDopo la sconfitta di Gravellotte, Napoleone tenne un consiglio di guerra a Ch\u00e2lons-en-Champagne, alla presenza del maresciallo Patrice de Mac-Mahon e in contatto con il primo ministro, l'Imperatrice e il Bazaine, ma le idee furono discordanti: l'Imperatore e MacMahon proposero di spostare il loro esercito pi\u00f9 vicino a Parigi, per proteggere la citt\u00e0, ma il 17 agosto Bazaine, con l'assenso dell'Imperatrice e del primo ministro, telegraf\u00f2 all'Imperatore chiedendo di rinunciare all'idea e di tentare una controffensiva verso Metz contro le truppe prussiane, ritenute esaurite. L'Imperatore, dunque, invi\u00f2 il principe ereditario a Parigi e intraprese la controffensiva, sebbene l'esercito fosse demoralizzato.\nIl piano della controffensiva sarebbe dovuto restare segreto, ma fu pubblicato sulla stampa francese e quindi divenne noto anche al comando tedesco: il comandante tedesco Helmuth Karl Bernhard von Moltke comand\u00f2 alle due armate prussiane che marciavano verso Parigi di voltarsi per inseguire l'esercito di Mac-Mahon. Il 30 agosto un corpo d'armata di Mac-Mahon fu attaccato dai tedeschi a Beaumont, perdendo cinquecento uomini e quaranta cannoni; credendo che la strada fosse sbarrata dall'esercito prussiano, il generale francese decise di fermarsi e di riorganizzare le sue forze presso la citt\u00e0 fortificata di Sedan, nelle Ardenne, vicino al confine con il Belgio.\nBattaglia di Sedan.\nMacMahon giunse a Sedan con centomila soldati non sapendo che due armate tedesche si stavano avvicinando alla citt\u00e0, una da ovest e l'altra da est, bloccando ogni via di fuga. I Tedeschi arrivarono il 31 agosto e il 1 \u00b0 settembre occuparono le alture intorno alla citt\u00e0, collocarono batterie di artiglieria (circa 700 bocche da fuoco) e cominciarono a bombardare le posizioni francesi sottostanti.\nIl 1\u00ba settembre, alle cinque del mattino, MacMahon fu gravemente ferito al fianco da una granata tedesca; il suo sostituto, generale Wimpffen, lanci\u00f2 una serie di cariche di cavalleria allo scopo di rompere l'accerchiamento ma, nonostante il valore delle truppe e la perdita di oltre uomini tra morti e feriti e la cattura di prigionieri, le linee prussiane rimasero intatte.\nNel corso della battaglia, l'Imperatore rimase sostanzialmente inerte limitandosi a perlustrare le posizioni francesi (nel corso di tali movimenti fu ucciso un ufficiale della sua scorta e ne furono feriti altri due) e il medico che lo accompagnava scrisse cos\u00ec sul suo diario: \u00abSe quest'uomo non \u00e8 venuto qui per uccidere se stesso, non so cosa sia venuto a fare. Non l'ho visto impartire un ordine per tutta la mattina\u00bb.\nFinalmente, all'una del pomeriggio, Napoleone diede l'ordine di issare la bandiera bianca sopra la cittadella; in seguito, invi\u00f2 un messaggio personale al re di Prussia, presente a Sedan, scrivendo quanto segue: \u00abMio Signor fratello, non essendo in grado di morire alla testa delle mie truppe, nulla resta per me, se non mettere la mia spada nelle mani di Sua Maest\u00e0\u00bb.\nAnni dopo, quando fu accusato di essersi vergognosamente arreso al nemico, scrisse: \u00abAlcuni credono che, seppellendo noi stessi sotto le rovine di Sedan, avremmo meglio servito il mio nome e la mia dinastia. \u00c8 possibile. Anzi, tenere in mano la vita di migliaia di uomini e non fare alcun segnale di salvare le loro vite era qualcosa che andava ben oltre la mia capacit\u00e0 [...] il mio cuore ha rifiutato queste grandezze sinistre\u00bb.\nAlle sei del mattino del 2 settembre, accompagnato da quattro generali del suo personale, Napoleone fu condotto al quartier generale tedesco di Donchery, dove si aspettava di incontrare re Guglielmo; fu accolto, invece, dal cancelliere Bismarck e dal comandante tedesco, generale von Moltke, i quali dettarono le condizioni della resa.\nNapoleone chiese che il proprio esercito, disarmato, potesse attraversare il Belgio ma Bismarck rifiut\u00f2 la proposta e ingiunse all'Imperatore di firmare i documenti preliminari per un trattato di pace; questa volta fu Napoleone a rifiutare sostenendo che il compito di negoziare la resa sarebbe spettato al governo e alla moglie, l'imperatrice Eugenia, in carica come reggente.\nIn seguito, fu trasferito al castello di Bellevue, dove ricevette la visita del re di Prussia e al quale disse di non aver voluto la guerra ma di essere stato costretto sotto il peso della opinione pubblica; re Guglielmo, cortesemente, concord\u00f2. La sera, Napoleone scrisse all'imperatrice Eugenia: \u00ab\u00c8 impossibile per me dire quello che ho sofferto e quello che sto soffrendo ora [...] avrei preferito la morte a una capitolazione cos\u00ec disastrosa, eppure, sotto le attuali circostanze, \u00e8 stato l'unico modo per evitare il massacro di sessantamila persone. Se solo tutti i miei tormenti fossero concentrati qui! Io penso a te, a nostro figlio e al nostro Paese infelice\u00bb.\nFine dell'Impero.\nLa notizia della capitolazione raggiunse Parigi il 3 settembre, confermando le voci che gi\u00e0 circolavano in citt\u00e0; non appena l'imperatrice ricevette la notizia reag\u00ec urlando: \u00abNo! Un imperatore non si arrende! \u00c8 morto! [...] Stanno cercando di nasconderlo a me! Perch\u00e9 non si \u00e8 suicidato? Non sa che cos\u00ec ha disonorato se stesso?\u00bb.\nPoco dopo, una folla ostile cominci\u00f2 ad accerchiare il palazzo imperiale e l'Imperatrice, abbandonata ormai anche dal personale, decise di cercare rifugio dal suo dentista statunitense il quale la port\u00f2 a Deauville. Da l\u00ec, il 7 settembre, grazie alla nave di un ufficiale britannico, raggiunse l'Inghilterra.\nIl 4 settembre, un gruppo di deputati repubblicani, guidati da L\u00e9on Gambetta, si riunirono presso l'H\u00f4tel de Ville (municipio) di Parigi e proclamarono il ritorno della Repubblica e la creazione di un governo di difesa nazionale: il Secondo Impero di Napoleone III era finito.\nEsilio e morte.\nDopo la Battaglia di Sedan, dal 5 settembre 1870 al 19 marzo 1871 Napoleone III e il suo seguito furono tenuti in custodia in un castello a Wilhelmsh\u00f6he, nei pressi di Kassel.\nDurante la prigionia, l'ormai \"ex\" imperatore ricevette spesso le visite della moglie e si dedic\u00f2 alla scrittura di lettere e trattati politici mentre cercava di promuovere un proprio eventuale ritorno al potere; tuttavia, sebbene alle elezioni dell'8 febbraio 1871 partecipassero anche candidati bonapartisti, questi ottennero solo cinque seggi, n\u00e9 poterono impedire che il 1\u00ba marzo l'imperatore fosse dichiarato ufficialmente deposto.\nFinita la guerra, Bismarck rilasci\u00f2 Napoleone, il quale, insieme alla moglie e al figlio, decise di andare in esilio nel Regno Unito; ma, disponendo di fondi limitati, fu costretto a vendere gran parte delle sue propriet\u00e0 e dei gioielli. Giunto a Londra nel marzo del 1871, l\"'ex\" Imperatore e la sua famiglia si stabilirono a \"Camden Palace\", una grande casa di campagna, sita nel villaggio di Chislehurst, distante una mezz'ora di treno da Londra. A \"Camden Palace\" Napoleone trascorse il tempo a scrivere e a progettare un modello di stufa, mantenendosi assai distante dalla politica (sebbene ricevesse la visita della regina Vittoria).\nTuttavia, nell'estate del 1872 la sua salute inizi\u00f2 a peggiorare, e i medici raccomandarono un intervento chirurgico al fine di rimuovere i calcoli biliari; Napoleone fu operato due volte, ma poco dopo il secondo intervento si ammal\u00f2 gravemente, morendo il 9 gennaio del 1873 dopo aver domandato agli astanti se gli ufficiali francesi si fossero comportati da codardi a Sedan.\nIn origine fu sepolto a Chislehurst, presso la chiesa cattolica di Santa Maria, ma dopo che suo figlio, ufficiale dell'esercito del Regno Unito, mor\u00ec nel 1879 combattendo contro gli Zul\u00f9 in Sud Africa, Eugenia decise di far costruire un monastero e una cappella per le spoglie del marito e del figlio: cos\u00ec, nel 1888, Napoleone e Napoleone Eugenio Luigi furono definitivamente traslati nella cripta imperiale nell'abbazia di San Michele a Farnborough, nella contea dello Hampshire, Regno Unito.\nDiscendenza.\nNapoleone III e la contessa di Teba Mar\u00eda Eugenia de Guzm\u00e1n Montijo ebbero un figlio:\n\"Illegittimi\":"}
{"id": "78278", "revid": "838137", "url": "https://it.wikipedia.org/wiki?curid=78278", "title": "186 a.C.", "text": ""}
{"id": "78279", "revid": "838137", "url": "https://it.wikipedia.org/wiki?curid=78279", "title": "187 a.C.", "text": ""}
{"id": "78280", "revid": "838137", "url": "https://it.wikipedia.org/wiki?curid=78280", "title": "188 a.C.", "text": ""}
{"id": "78282", "revid": "838137", "url": "https://it.wikipedia.org/wiki?curid=78282", "title": "189 a.C.", "text": ""}
{"id": "78286", "revid": "838137", "url": "https://it.wikipedia.org/wiki?curid=78286", "title": "191 a.C.", "text": ""}
{"id": "78288", "revid": "124774680", "url": "https://it.wikipedia.org/wiki?curid=78288", "title": "192 a.C.", "text": ""}
{"id": "78289", "revid": "1345938", "url": "https://it.wikipedia.org/wiki?curid=78289", "title": "193 a.C.", "text": ""}
{"id": "78290", "revid": "838137", "url": "https://it.wikipedia.org/wiki?curid=78290", "title": "194 a.C.", "text": ""}
{"id": "78291", "revid": "1318658", "url": "https://it.wikipedia.org/wiki?curid=78291", "title": "195 a.C.", "text": ""}
{"id": "78292", "revid": "838137", "url": "https://it.wikipedia.org/wiki?curid=78292", "title": "196 a.C.", "text": ""}
{"id": "78293", "revid": "838137", "url": "https://it.wikipedia.org/wiki?curid=78293", "title": "197 a.C.", "text": ""}
{"id": "78297", "revid": "1993636", "url": "https://it.wikipedia.org/wiki?curid=78297", "title": "200 a.C.", "text": ""}
{"id": "78298", "revid": "287204", "url": "https://it.wikipedia.org/wiki?curid=78298", "title": "Romagnano", "text": ""}
{"id": "78299", "revid": "125371817", "url": "https://it.wikipedia.org/wiki?curid=78299", "title": "Little Italy (Manhattan)", "text": "Little Italy (it. \"Piccola Italia\") \u00e8 un famoso quartiere con popolazione di origine italiana di New York negli Stati Uniti, situato nella Lower Manhattan, la parte meridionale del distretto (\"borough\") di Manhattan. Un tempo popolata da molti italoamericani (i campani si stabilirono principalmente in Mulberry Street, i siciliani in Elizabeth Street e i calabresi e i pugliesi in Mott Street), dalla met\u00e0 del XX secolo essi hanno iniziato a trasferirsi in altri quartieri cittadini pi\u00f9 periferici e da allora l'estensione di Little Italy \u00e8 andata sempre pi\u00f9 riducendosi. \nLittle Italy confina a sud con un altro famoso quartiere di immigrati, Chinatown. Il quartiere cinese ha ormai assorbito buona parte di quella che una volta era Little Italy. Allo stesso modo a nord, in prossimit\u00e0 di Houston Street, l'area una volta occupata da Little Italy ha perso il suo aspetto tipicamente italiano. La parte circostante Mulberry Street, lungo la quale si allineano i negozi italiani (in particolare i ristoranti), tra Broome Street e Canal Street, \u00e8 quello che rimane della Little Italy di Manhattan. Pochi italiani risiedono ancora a Little Italy.\nZone affini.\nA New York esistono altre Little Italy: della storica presenza italiana a East Harlem, conosciuto una volta come Italian Harlem, rimangono poche presenze italiane. \nIl Bronx ha la sua Little Italy lungo Arthur Avenue. La popolazione di origine italiana risiede per lo pi\u00f9 a Brooklyn, dove esiste un vero sobborgo italoamericano, Bensonhurst, e in misura ancora maggiore a Staten Island (nel \"borough\" di Staten Island la popolazione di origine italiana raggiunge il 40%)."}
{"id": "78300", "revid": "1745361", "url": "https://it.wikipedia.org/wiki?curid=78300", "title": "Romano", "text": ""}
{"id": "78302", "revid": "84184", "url": "https://it.wikipedia.org/wiki?curid=78302", "title": "Ronchi", "text": ""}
{"id": "78303", "revid": "2730", "url": "https://it.wikipedia.org/wiki?curid=78303", "title": "Ronco", "text": "Geografia.\nItalia.\nRonco, e cio\u00e8 luogo precedentemente boscoso sarchiato per fini agricoli, \u00e8 un toponimo diffuso in Italia settentrionale."}
{"id": "78304", "revid": "125395603", "url": "https://it.wikipedia.org/wiki?curid=78304", "title": "Roseto", "text": ""}
{"id": "78305", "revid": "599013", "url": "https://it.wikipedia.org/wiki?curid=78305", "title": "Rosignano", "text": ""}
{"id": "78306", "revid": "228587", "url": "https://it.wikipedia.org/wiki?curid=78306", "title": "Rossano", "text": ""}
{"id": "78307", "revid": "1972453", "url": "https://it.wikipedia.org/wiki?curid=78307", "title": "Rota", "text": ""}
{"id": "78308", "revid": "5376", "url": "https://it.wikipedia.org/wiki?curid=78308", "title": "Rover\u00e9", "text": ""}
{"id": "78309", "revid": "287204", "url": "https://it.wikipedia.org/wiki?curid=78309", "title": "Roveredo (disambigua)", "text": ""}
{"id": "78310", "revid": "1082210", "url": "https://it.wikipedia.org/wiki?curid=78310", "title": "Formalina", "text": ""}
{"id": "78313", "revid": "15756", "url": "https://it.wikipedia.org/wiki?curid=78313", "title": "Simbolo P di Riemann", "text": "In matematica, il simbolo P di Riemann \u00e8 stato introdotto per rappresentare in modo semplice e immediato le soluzioni dell'equazione di Papperitz-Riemann, in quanto risulta molto comodo da maneggiare, possiede semplici propriet\u00e0 di trasformazione e permette di ricostruire la soluzione nella sua forma esplicita in qualunque momento. Questo simbolo viene utilizzato per varie formule riguardanti funzioni speciali.\nDefinizione.\nData un'equazione di Papperitz-Riemann avente formula_1, formula_2 e formula_3 come punti fuchsiani, se formula_4, formula_5 e formula_6 sono i rispettivi esponenti delle soluzioni, la corrispondente P di Riemann \u00e8 data da:\nNel simbolo quindi compaiono i punti singolari nella prima linea e i relativi esponenti della soluzione al di sotto di essi; nella quarta colonna compare la variabile che si considera come indipendente. \u00c8 opportuno notare che esso indica una qualsiasi soluzione dell'equazione differenziale data; equivalentemente esso potrebbe essere interpretato come l'insieme di tutte le soluzioni.\nPer esempio, data l'equazione di Legendre:\nche si vede avere tre punti fuchsiani in formula_9 con corrispondenti esponenti formula_10, formula_10 e formula_12, per dire che formula_13 \u00e8 una soluzione si potr\u00e0 scrivere:\nIn questa equazione il simbolo di uguaglianza si potrebbe sostituire con quello di appartenenza.\nGli esponenti soddisfano la restrizione:\ncos\u00ec da assicurarsi che l'equazione abbia solo tre punti singolari. Si pu\u00f2 notare che uno dei punti fuchsiani \u00e8 il punto all'infinito; tuttavia ogni punto mappato al finito pu\u00f2 essere portato all'infinito tramite una semplice trasformazione conforme e, viceversa, si pu\u00f2 trasformare una equazione con un punto fuchsiano all'infinito in una con tutte le singolarit\u00e0 al finito. Quindi la teoria delle equazioni di Papperitz-Riemann per i punti al finito rimane ancora valida anche per le equazioni con un punto all'infinito.\nPropriet\u00e0 del Simbolo P.\nIl simbolo P di Riemann gode di un certo numero di propriet\u00e0 che si dimostrano assai utili per la ricerca pratica delle soluzioni di un'equazione di Papperitz-Riemann. Ad esempio, \u00e8 immediato notare che \u00e8 invariante per permutazione delle prime tre colonne, dato che i tre punti singolari considerati sono tutti dello stesso tipo. Cos\u00ec, per esempio:\nInoltre, siccome non c'\u00e8 alcuna caratterizzazione particolare degli esponenti, gli esponenti formula_17 possono essere invertiti e si pu\u00f2 dunque avere:\nLa P di Riemann \u00e8 inoltre invariante per la moltiplicazione di una costante, in quanto rappresenta una generica soluzione di un'equazione differenziale che rimane definita a meno di una costante arbitraria:\nUn'altra propriet\u00e0 molto usata \u00e8 l'invarianza del simbolo P di Riemann per trasformazioni omografiche del tipo:\nVale infatti la relazione:\nche ha la propriet\u00e0 quindi di trasformare l'equazione di Papperitz-Riemann in una analoga equazione in cui le posizioni dei punti singolari sono mutate in accordo con la precedente relazione sopra, ma gli esponenti ad essi relativi rimangono invariati.\nAnalogamente alla formula_22, che permette di spostare i punti singolari di un'equazione di Papperitz-Riemann lasciandone per\u00f2 invariati gli esponenti (e quindi l'andamento della soluzione in un intorno dei punti), vi \u00e8 una propriet\u00e0 che permette di lasciare invariati i punti singolari ma modificarne gli esponenti e quindi l'andamento della soluzione in un loro intorno. La pi\u00f9 generale di queste trasformazioni pu\u00f2 scriversi nella forma:\ncon formula_24, formula_25 e formula_26 costanti arbitrarie legate solamente dalla relazione formula_27, condizione necessaria per mantenere ancora valida la relazione tra gli esponenti formula_28 e formula_29 riportata sopra.\nCome caso particolare della formula_30 si ha:\ne se ad esempio il punto formula_32 \u00e8 il punto all'infinito si ottiene che:\npoich\u00e9:\nCome gi\u00e0 accennato, le propriet\u00e0 formula_22 e formula_30 risultano particolarmente importanti nella risoluzione pratica di equazioni totalmente fuchsiane con tre punti fuchsiani poich\u00e9 permettono di fissare sempre le singolarit\u00e0 nei punti pi\u00f9 comodi alla risoluzione."}
{"id": "78314", "revid": "1266208", "url": "https://it.wikipedia.org/wiki?curid=78314", "title": "Serie B 1946-1947", "text": "La Serie B 1946-1947 fu la 15\u00aa edizione dalla manifestazione e la prima organizzata dalla Lega Calcio.\nStagione.\nSe nel 1946 la Serie A ritrov\u00f2 la sua tradizionale formula \"a girone unico\", non fu cos\u00ec per la Serie B che, comprendendo societ\u00e0 dalla minore capacit\u00e0 economica, risentiva ancora delle difficolt\u00e0 di spostamento dovute alle devastazioni lasciate dalla guerra lungo la penisola. Per la divisione cadetta, dunque, si opt\u00f2 per un allargamento dei quadri, salendo dalle 26 aventi diritto, 14 al Nord e 12 al Centrosud, ad addirittura 60 partecipanti suddivise in tre gironi, due del Nord e uno del Sud, garantendo una sola promozione in massima serie per ciascun raggruppamento. Le societ\u00e0 furono reperite in primo luogo dal precedente campionato di Serie B-C Alta Italia, a cui si aggiunsero il redivivo e il riassestato pi\u00f9 la Mestrina vincitrice della Serie C delle squadre nordiche minori, quindi dal quintetto delle reduci del campionato meridionale misto e, infine, promuovendo d'ufficio una nutrita schiera di sodalizi della Lega Sud di Serie C. Si ratificava cos\u00ec una formula che, pi\u00f9 che concretizzare un puro torneo di Serie B, pietrificava quella definizione di \"Campionato Misto B e C\" dato al primo torneo cadetto postbellico nel Nord del paese. L'idea federale originaria di tre gironi equivalenti fu parzialmente modificata dalla neonata Lega Nazionale, che privilegi\u00f2 criteri di stretta vicinanza geografica: fu cos\u00ec che fu concepito un raggruppamento nordoccidentale di addirittura 22 club, stabilendo un record che non verr\u00e0 battuto in tutti i campionati italiani di calcio prima del 2003.\nA vincere furono l'instancabile , la e la , alla sua prima promozione in A. Le regole per le retrocessioni furono alquanto complesse, volendo dare una formula pi\u00f9 razionale al successivo torneo: si stabil\u00ec la discesa di quattro squadre per girone, ma i due raggruppamenti settentrionali avrebbero dovuto perderne una quinta ciascuno. Dalla relegazione, cos\u00ec come fu fatto per la in Serie A, fu per\u00f2 risparmiata la , sia per i problemi che le citt\u00e0 di confine non erano ancora riuscite a risolvere al termine della guerra, sia per il timore che le societ\u00e0 giuliane potessero iscriversi per protesta al campionato jugoslavo di calcio: proprio nell'autunno del 1947, in effetti, fu fondata appena oltreconfine la squadra del Gorizia \"(Gorica)\" avente i medesimi colori sociali della controparte italiana. Il posto lasciato libero dai triestini soddisf\u00f2 a cascata le esigenze di spazio per i goriziani, senza bisogno di intaccare l'ultima casella libera fu poi messa a disposizione di una squadra dell'Alta Italia dal Consiglio federale: fu cos\u00ec che l', battendo la in una gara secca, pot\u00e9 recuperare immediatamente sul campo la categoria perduta nella stagione regolare.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nQualificazione per l'Alta Italia.\nAi sensi del regolamento approvato dal Consiglio Federale, la gara fece parte della stagione 1946-1947, venendo disputata con gli organici di quest'ultima."}
{"id": "78316", "revid": "838137", "url": "https://it.wikipedia.org/wiki?curid=78316", "title": "170 a.C.", "text": ""}
{"id": "78317", "revid": "838137", "url": "https://it.wikipedia.org/wiki?curid=78317", "title": "190 a.C.", "text": ""}
{"id": "78321", "revid": "125699293", "url": "https://it.wikipedia.org/wiki?curid=78321", "title": "Serie B 1947-1948", "text": "La Serie B 1947-1948 fu la 16\u00aa edizione dalla manifestazione e la seconda organizzata dalla Lega Calcio. Per l\u2019ultima volta fu suddivisa in distinti gironi territoriali.\nStagione.\nNell'estate del 1947 la FIGC decise che era giunto il momento di riformare la Serie B riportandola all'originaria formula del girone unico, estromettendo le numerose squadre di Serie C iscritte nel dopoguerra: l'edizione 1947-48, dunque, comprese ancora un numero considerevole di societ\u00e0, 54, e fu suddivisa in tre gironi, stabilendo per\u00f2 a fine stagione la retrocessione in massa di ben undici delle diciotto partecipanti a ciascun raggruppamento.\nIl fu rafforzato dall'arrivo di Silvio Piola e il vinse il girone B; al Sud il dovette guardarsi fino all'ultimo dalle inseguitrici e . La , protagonista dei primordi del calcio italiano e a tutt'oggi sesta societ\u00e0 a vantare il maggior numero di scudetti, abbandon\u00f2 con questa stagione per 64 anni anche il palcoscenico della Serie B, dopo aver da tempo lasciato quello della Serie A. Il fu iscritto d'ufficio a questo campionato, difatti la guerra aveva reso pericolosissimi i viaggi verso il continente per le squadre della Sardegna, che dal 1940 si erano ritirate in tornei ristretti alla loro isola, quindi il prelievo della formazione rossoblu dal Campionato Sardo segn\u00f2 il ritorno delle squadre della regione nei campionati nazionali della FIGC.\nGirone A.\nClassifica finale.\nLegenda:\nRegolamento:\nNote:\nGirone B.\nAggiornamenti.\nLa Pro Gorizia era stata riammessa in Serie B per motivi di politica internazionale.\nClassifica finale.\nLegenda:\nRegolamento:\nNote:\nSpareggi salvezza.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:"}
{"id": "78327", "revid": "125535468", "url": "https://it.wikipedia.org/wiki?curid=78327", "title": "Ficus carica", "text": "Il fico comune (Ficus carica ) \u00e8 un albero da frutto dei climi subtropicali temperati appartenente alla famiglia delle Moraceae e al genere Ficus, del quale rappresenta la specie pi\u00f9 nordica; produce il frutto (pi\u00f9 propriamente l'infruttescenza) detto fico.\nStoria.\nL'epiteto specifico \"carica\" fa riferimento alle sue origini che vengono fatte risalire alla Caria, regione dell'Asia Minore. Testimonianze della sua coltivazione si hanno gi\u00e0 nelle prime civilt\u00e0 agricole di Palestina ed Egitto, da cui si diffuse successivamente in tutto il bacino del Mediterraneo. Se per definizione \u00e8 detto \"Fico Mediterraneo\", si considera originario e comune delle regioni delle aree meridionali caucasiche, e del Bassopiano turanico meridionale.\nSolo dopo la scoperta dell'America il fico si diffuse in quel continente, in seguito in Sudafrica, per i contatti con l'Oriente si diffuse in Cina e in Giappone; infine giunse in Australia.\nEtimologia.\nIl termine fico, usato per il frutto dell'albero del fico, si rileva in quasi tutti i dialetti italiani, spesso nel meridione declinato al femminile (\"fica\"), ed \u00e8 portatore di una forte connotazione sessuale corrispondente all'attributo genitale femminile. I riferimenti letterari basati su tale parallelo sono innumerevoli. Il termine - annotato con il significato di attributo genitale femminile gi\u00e0 da Aristotele (350 A. C.) - deriva dal siriano (fenicio) \"pequ\", e questo dal precedente accadico \"p\u012bqu\", ovvero \"s\u012bqu (m.)\" (2300 A. C), sostantivo per l'attributo sessuale femminile (nel senso di varco, fessura).\nQuindi il nome del frutto \u00e8 attribuito per analogia.\nNelle regioni della Asia Minore, Turchia, Ucraina, Russia, Caucaso ed asiatiche, dal Bassopiano Turanico, fino all'Afghanistan \u00e8 detto, come nome proprio. Incjir, (Ancjir, Incir, Encir).\nMorfologia.\nIl fico \u00e8 una pianta xerofila ed eliofila, \u00e8 longevo e pu\u00f2 diventare secolare, anche se \u00e8 di legno debole e pu\u00f2 essere soggetto ad infezioni fatali; \u00e8 caducifoglia e latifoglia. \u00c8 un albero dal fusto corto e ramoso che pu\u00f2 raggiungere altezze di 6\u201310 m; la corteccia \u00e8 finemente rugosa e di colore grigio-cenerino; la linfa \u00e8 di un bianco latte; i rami sono ricchi di midollo con gemme terminali acuminate coperte da due squame verdi, o brunastre.\nLe foglie sono grandi, scabre, oblunghe, grossolanamente lobate a 3-5 lobi, di colore verde scuro sulla parte superiore, pi\u00f9 chiare ed ugualmente scabre sulla parte inferiore.\nQuello che comunemente viene ritenuto il frutto \u00e8 in realt\u00e0 una infruttescenza di medie dimensioni, carnosa, piriforme, ricca di zuccheri a maturit\u00e0, detta siconio di colore variabile dal verde al rossiccio fino al bluastro-violaceo, cava, all'interno della quale sono racchiusi i fiori unisessuali, piccolissimi; una piccola apertura apicale, detta ostiolo, consente l'entrata degli imenotteri pronubi; i veri frutti, che si sviluppano all'interno dell'infiorescenza (che diventa perci\u00f2 un'infruttescenza), sono numerosissimi piccoli acheni. La polpa che circonda i piccoli acheni \u00e8 succulenta e dolce, e costituisce la parte edibile.\nSessualit\u00e0 del fico.\nLa specie ha due forme botaniche che possono essere definite come piante maschio e piante femmina, dato che la prima o \"caprifico\" costituisce l'individuo che produce il polline con frutti non eduli, mentre la seconda o \"fico vero\" pianta femmina che produce frutti eduli con i semi contenuti all'interno.\nLa distinzione botanica \u00e8 molto pi\u00f9 complessa, dato che in realt\u00e0 il \"caprifico\" ha nel frutto parti complete sia per la parte femminile (ovari adatti a ricevere il polline) che per la parte maschile (che produce polline); la parte femminile \u00e8 per\u00f2 modificata da una microscopica vespa (\"Blastophaga psenes\") che vive negli ovari (modificati in galle) e quindi per questo la parte femminile \u00e8 sterile. La pianta di caprifico, a causa della vespa, svolge quindi esclusivamente (o quasi) una funzione maschile, producendo polline (presso l'apertura del siconio) e facendolo trasportare dalla vespa che alleva; solo le femmine della vespa sciamano fuori dal frutto portando con s\u00e9 il polline. Il frutto del caprifico non \u00e8 commestibile: non \u00e8 succulento e neppure dolce.\nIl \"fico vero\" o fico edule riceve invece il polline e quindi matura i semi che sono botanicamente acheni, ovvero quei piccoli granellini che si trovano all'interno del frutto.\nInoltre l'uomo ha selezionato una grande variet\u00e0 di fichi commestibili a possibile maturazione \"partenocarpica\", che avviene perci\u00f2 anche se non \u00e8 avvenuta la fecondazione (in tal caso i granellini dei semi sono vuoti).\nLa maggior parte dei fichi coltivati dall'uomo sono di questo tipo, o meglio sono detti \"permanenti\" dato che permangono sulla pianta anche se non sono fecondati, questo per distinguerli dai \"caduchi\" che in assenza di fecondazione cadono al suolo immaturi. La condizione del fico vero di essere \"possibilmente\" partenocarpico non esclude per\u00f2 comunque la fecondazione che rimane sempre possibile in presenza della vespa. Nei fatti con un minimo di attenzione si pu\u00f2 notare, all'interno della stessa fruttificazione di fichi partenocarpici, differenze sostanziali di forma, colore, struttura interna, e soprattutto presenza di semi pieni all'interno dei frutti che possono segnalare una possibile avvenuta fecondazione. Anche se gli alberi di caprifico non sono nei pressi, questi sono spesso in terreni incolti ed abbandonati, e la microscopica vespa pu\u00f2 giungere, aiutata dal vento, anche da diversi chilometri di distanza.\nLa condizione di fico partenocarpico \u00e8 comunque importante, dato che permette di avere frutti anche dove la vespa non esiste (la vespa infatti non sopravvive a temperature invernali inferiori ai ), la pianta di fico in ambiente caldo, secco e con buona lignificazione della vegetazione in estate pu\u00f2 invece sopravvivere agevolmente a temperature di \u221217, \u221218\u00a0\u00b0C in inverno, in tal caso si estende notevolmente la possibilit\u00e0 di coltivazione del fico da frutto in climi invernali pi\u00f9 freddi.\nAlcune tra le variet\u00e0 pi\u00f9 pregiate di fico sono caduche, cio\u00e8 devono essere obbligatoriamente fecondate, (come la variet\u00e0 turca \"Smirne\"), e sono coltivate solo dove la presenza del ciclo vitale della Blastophaga \u00e8 assicurato in maniera perfetta; per contro la fecondazione di alcune variet\u00e0 partenocarpiche (sempre possibile) pu\u00f2 non essere desiderata, dato che i frutti prodotti in tal caso (con buccia spessa ed a polpa pi\u00f9 asciutta) possono essere meno graditi in caso di particolari utilizzi, come ad esempio per la essiccazione.\nNon sono mai stati individuati i siti cromosomici deputati alla differenziazione sessuale in Ficus carica; quindi non \u00e8 conosciuta una qualsiasi eterosomia sessuale. Si ritiene che la differenziazione sia dovuta alla presenza/espressione di singoli geni.\nDal punto di vista genetico si manifesta un'evidente dominanza genetica da parte del genotipo maschile per quanto riguarda la espressione della partenocarpia nella prole, cio\u00e8: solo un individuo maschile evidentemente partenocarpico, produce prole di questo tipo.\nPartenocarpia e partenogenesi.\nLa partenocarpia \u00e8 la condizione di produrre frutti senza impollinazione, ma senza semi fertili. La partenogenesi \u00e8 la produzione di semi fertili partenogenetici, cio\u00e8 ottenuti senza impollinazione. I semi prodotti in tal caso non sono prodotti da gamia, ma piuttosto sono semi clonali generati unilateralmente da una pianta.\nQuesto fenomeno, pur non comune in botanica, \u00e8 segnalato come possibilit\u00e0 anche per il fico, specie in variet\u00e0 realmente selvatiche di recente reintroduzione dalle regioni originarie (bassopiano Turanico). La segnalazione proviene dalla constatazione di presenza di semi fertili in frutti di piante locate in luoghi e condizioni dove la impollinazione naturale \u00e8 ritenuta impossibile.\nL'insetto impollinatore.\nL'insetto impollinatore \u00e8 la \"Blastophaga psenes\": le femmine gravide sciamano dal \"frutto\" del caprifico per deporre le proprie uova in ovari di altri frutti di fico.\nL'azione avviene indiscriminatamente in tutti i frutti, sia di caprifico che di fico vero, ma mentre nel caprifico gli ovari hanno stilo corto (\"brevistili\") e quindi sono in superficie, ben accessibili per la deposizione delle uova, nel fico vero gli stili lunghissimi rendono da un lato inaccessibili (profondi) i punti di inoculazione, mentre espongono gli stigmi sui quali la vespa, finisce per deporre il polline che reca sul proprio corpo, prelevato dagli stami presso l'ostiolo del caprifico.\nL'azione nei confronti dei caprifichi permette quindi solo alla vespa la perpetuazione della propria specie, quella nei confronti dei fichi veri permette solo la riproduzione (produzione dei semi) della pianta del fico.\nIl binomio insetto-fico \"Blastophaga-Ficus carica\" \u00e8 una simbiosi mutualmente obbligata, cio\u00e8 \u00e8 specie-specifica: da un lato l'insetto sopravvive solo nei frutti del caprifico, e dall'altro la pianta di fico non ha alcuna possibilit\u00e0 di far semi senza l'insetto.\nIl termine \"\"vespa\" o \"insetto impollinatore\"\" non deve ingannare dato che l'animale in argomento, pur appartenendo biologicamente a tali categorie, non punge ed ha dimensioni esigue; ha infatti una lunghezza di due millimetri e mezzo circa, \u00e8 della dimensione di un moscerino.\nAl di fuori della specie \"Ficus carica\" occorre precisare che ogni specie di \"Ficus\" ha la propria specie di insetto con cui ha costituito un analogo sistema di simbiosi obbligata o quasi obbligata, dato che la condizione che una specie di insetto fecondi due specie di \"Ficus\" \u00e8 piuttosto rara. \nTra le eccezioni \u00e8 proprio il Ficus carica, che condivide l'impollinatore con il Ficus palmata.\nLa specie parallela.\nL'areale del Ficus carica, \u00e8 contiguo a quello del Ficus palmata, pi\u00f9 meridionale; le due specie sono botanicamente vicine (ma non uguali), e probabilmente sono state separate geograficamente in tempi relativamente recenti, da una delle ultime glaciazioni, (40\u00a0000-100\u00a0000 anni fa).\nI due areali hanno la maggiore vicinanza, o possibili sovrapposizioni, in Giordania, Siria, Iraq, Iran, Pakistan, dove \u00e8 possibile che si siano prodotti degli ibridi naturali.\nI frutti.\nNel fico commestibile abbiamo tre tipi di siconi che danno, annualmente, distinte fruttificazioni: \nEsistono variet\u00e0 che producono solo fioroni, e spesso anche la variet\u00e0 \u00e8 per estensione nominata \"fiorone\"; altre producono solo f\u00f2rniti; altre producono entrambe, ma di norma con una delle due fruttificazioni di maggior rilievo come qualit\u00e0 o quantit\u00e0 e una seconda di rilievo minore. Le variet\u00e0 con tripla fruttificazione sono pochissime, e la terza fruttificazione \u00e8 di norma irrilevante.\nPer ovvi motivi di clima, di norma i \"f\u00f2rniti\" hanno con maggiore facilit\u00e0 le caratteristiche di eccellente succosit\u00e0 e dolcezza; i fioroni per contro hanno il pregio di essere di precoce maturazione.\nIl caprifico sviluppa tre tipi di siconi: \nI frutti del caprifico sono coriacei, non dolci, non succulenti e pur se non tossici, sono praticamente immangiabili. A parte ci\u00f2, molto probabilmente se colonizzati dalla Blastophaga, contengono le larve della stessa nelle galle all'interno del frutto.\nImpollinazione e caprificazione.\nNel \"caprifico\" l'impollinazione avviene mediante l'insetto pronubo \"Blastophaga psenes\" (Hymenoptera, Agaonidae) secondo il seguente schema:\nL'impollinazione del \"fico domestico\", per le cultivar che la utilizzano, avviene sempre mediante \"Blastophaga psenes\".\nSe interessa la produzione di fichi fecondati l'uomo pu\u00f2 favorirne l'impollinazione appendendo dei siconi di caprifico (pieni di vespe) sul fico comune.\nTale pratica \u00e8 detta Caprificazione; si agevola perci\u00f2 la funzione del Caprifico, (fico capro, cio\u00e8 fecondatore).\nLe femmine di vespa escono, cariche di polline, dai siconi della fioritura primaverile del caprifico e tentano di penetrare attraverso l'ostiolo dei fichi eduli, abbandonando cos\u00ec sugli stigmi degli stili dei fiori i granelli di polline, ma la lunghezza eccessiva dello stilo impedisce loro di portare a termine l'ovodeposizione.\nLa produzione dei semi, pur accelerando la maturazione e aumentando la dimensione dei siconi eduli, comporta, nelle specie partenocarpiche una colorazione rossastra della polpa con un aumento del numero e della consistenza degli acheni (ad esempio, la variet\u00e0 \"Dottato\"); per questo motivo per alcuni usi industriali \u00e8 preferito l'utilizzo di frutti non fecondati; in altri casi sono preferiti invece i frutti fecondati (esempio la variet\u00e0 \"Smirne\") nella produzione di fichi secchi, dato che i frutti essiccati di tale variet\u00e0 conservano morbidezza ed il colore chiaro, ed hanno un gradevole sapore di noce-nocciola, dato dalla polpa dei piccoli semi che sono frantumati quando si mastica il frutto.\nVariet\u00e0.\nLa coltivazione del fico si \u00e8 sviluppata in diverse zone del pianeta, ma naturalmente in maniera significativa solo nei distretti climatici dell'ambiente mediterraneo, caldo ed arido. \nNel bacino del Mediterraneo oltre all'Italia abbiamo importanti coltivazioni in Turchia, Grecia, Algeria, Spagna, Libia, Marocco, Egitto, Israele, Francia; altri paesi di notevole importanza produttiva sono: Portogallo, Siria, Iran, Iraq, Pakistan, India, Cina, California, Argentina, Australia.\nLe variet\u00e0 coltivate sono innumerevoli citeremo solo alcune variet\u00e0 italiane:\nColtivazione.\nIl \"Ficus carica\" gradisce climi caldi non umidi, si adatta a qualunque tipo di terreno purch\u00e9 sciolto e ben drenato, non tollera a lungo temperature inferiori ai \u221210, \u221212\u00a0\u00b0C, \u00e8 peraltro da considerare che la resistenza al freddo \u00e8 fortemente condizionata dalla maturazione del legno, cio\u00e8 dalla trasformazione dei rami succulenti ed erbacei in legno compatto, disidratato e soprattutto ricco di resine ed amidi che sono eccellenti antigelo, (naturalmente tali accumuli, che possono essere determinanti per la resistenza al freddo, si hanno con estese insolazioni estive), enormi differenze si verificano con piante giovani, succulente ed in intensa crescita dovuta ad eccesso di umidit\u00e0 nel suolo, o per eccesso di concimazione, dove danni gravi si possono avere anche a \u22125\u00b0, \u22128\u00a0\u00b0C, e piante adulte in siti poveri di acqua e soleggiati, dove queste ultime hanno mostrato resistenze senza gravi problemi a temperature di \u221217, \u221218\u00a0\u00b0C, ma, in casi particolari di ottimale maturazione del legno e suolo ben disidratato, con microclima locale particolarmente favorevole, e per particolari variet\u00e0, anche a temperature inferiori.\nNelle regioni mediterranee non \u00e8 raro incontrare piante di fico sorte su vecchi muri o nelle pareti dei pozzi.\nIl legno di fico \u00e8 particolarmente debole. Non \u00e8 possibile fare affidamento nell'arrampicata a rami anche di discreta dimensione, dato che questi possono spezzarsi senza \"preavviso\", lungo lo stelo o alla base, cio\u00e8 si schiantano di colpo senza scricchiolii. Se ci si arrampica su un albero di fico occorre considerare questa possibilit\u00e0.\nLa coltivazione di specie necessitanti la fecondazione da \"Blastophaga psenes\" \u00e8 limitata dalla temperatura di sopravvivenza della stessa, che \u00e8 di circa \u22129\u00a0\u00b0C; in assenza di fecondazione i frutti acerbi cadono e sono detti \"caduchi\".\nIn ambienti dove sia assente l'agente fecondatore \u00e8 praticata la coltivazione delle sole variet\u00e0 che hanno la caratteristica di maturare i frutti anche se non sono fecondati (detti permanenti o partenocarpici); pressoch\u00e9 la totalit\u00e0 delle variet\u00e0 coltivate in Italia sono a frutti partenocarpici.\nPer quanto riguarda il caldo a +45, +46\u00a0\u00b0C, o con aridit\u00e0 estrema, la pianta arresta i processi vegetativi e subisce la caduta delle foglie. Le notti calde favoriscono la produzione dei frutti mentre il ristagno di acqua la pregiudica. Dotato di un apparato radicale potente resiste bene alla siccit\u00e0 e ai terreni salsi e incolti, in particolare come apparato radicale di una pianta da clima semidesertico, \u00e8 particolarmente efficace nella ricerca dell'acqua; le radici sono molto invasive, in un giardino possono penetrare in cisterne, condotti o scantinati.\n\u00c8 una delle poche piante da frutta che resista senza problemi ai venti salini in tutte le fasi vegetative, condizione che l'accomuna al solo Fico d'India; nessun altro fruttifero principale dell'ambiente italiano ha tale condizione.\nPer quanto concerne la potatura, o anche il superamento della stagione invernale, la rimozione delle parti sommitali dei rami, (o il loro danneggiamento da parte del gelo), mentre pu\u00f2 non influenzare la sopravvivenza della pianta, elimina o danneggia le gemme mature che produrrebbero i fioroni la successiva estate, e quindi ne compromette la fruttificazione. La conservazione in vita della parte basale permette l'invecchiamento del legno, fatto che rende la pianta pi\u00f9 resistente al gelo.\nA margine si noti che la condizione migliore per evitare i danni da freddo per una pianta di fico (in condizione estreme per il freddo) \u00e8 quella (ovvia) di porla in ambiente il pi\u00f9 possibile soleggiato, secco, e meno esposto al freddo in modo naturale; il costituire ripari artificiali (teli, coperture, ecc) ha effetto discreto ma limitato, ed a volte controproducente, con protezione eccessiva in determinate condizioni si induce un parziale risveglio vegetativo che rende la pianta in effetti pi\u00f9 vulnerabile.\nSi concima con sovescio di leguminose, o con concime organico, e con buon apporto di potassio e fosfati; l'eccesso di concimazione \u00e8 in genere molto negativa, soprattutto in caso d'eccesso di concimazione azotata che privilegia eccessivamente il rigoglio della vegetazione, a scapito della fruttificazione.\nLa riproduzione per semina \u00e8 molto agevole, ma \u00e8 complicata per il fatto che occorre prelevare semi da frutti sicuramente fecondati, cosa comune ad ogni modo nei paesi caldi; \u00e8 complicata inoltre per i risultati ottenibili dato che, in via di massima, si hanno 50% di probabilit\u00e0 di avere alberi caprifichi e 50% fichi commestibili. Ulteriore complicazione \u00e8 la presenza di altre caratteristiche indipendenti, come quella della caducit\u00e0 dei frutti non fecondati, ovvero della partenocarpia, maturazione anche senza fecondazione.\nFatto determinante \u00e8 che al di fuori di tutto il resto la riproduzione per seme semplicemente non assicura la qualit\u00e0 e le caratteristiche dei frutti nella nuova variet\u00e0 prodotta. Ad ogni modo la riproduzione per seme \u00e8 l'unica via ovvia per ottenere nuove variet\u00e0.\nAvendo a disposizione sia alberi di Caprifico che di Fico \u00e8 possibile praticare una sorta di fecondazione assistita (caprificazione), ponendo i frutti del caprifico, in imminenza della sciamatura degli insetti, presso il fico femmina. La procedura, fondamentalmente semplice, \u00e8 ovviamente condizionata per\u00f2 dalla conoscenza della complessa fisiologia di fioritura dei siconi. \nCon la stessa conoscenza \u00e8 relativamente facile la impollinazione artificiale, trasferendo il polline aprendo il frutto di caprifico ed insufflandolo nel frutto del fico femmina.\nLa moltiplicazione \u00e8 possibile per talea di ramo maturo (invernale), prelevando gli apici lignificati dei rami (di gran lunga la pi\u00f9 usata), per talee legnose a luglio, per innesto (meno usato) a pezza, corona e gemma; in natura il fico tende naturalmente a moltiplicarsi per polloni basali e per propaggine cio\u00e8 per radicazione dai rami appoggiati al suolo ed in contatto col terriccio, soprattutto se umido. Il prelievo dei polloni basali \u00e8 un'ulteriore maniera di moltiplicazione, che per\u00f2 non assicura la qualit\u00e0 della fruttificazione se l'albero \u00e8 innestato. \nLa potatura si limita ad interventi invernali di eliminazione di rami mal disposti o danneggiati.\nLe Regioni italiane a maggior vocazione produttiva sono Puglia, Campania e Calabria, una produzione significativa proviene anche dall'Abruzzo, Sicilia e Lazio; la Puglia fornisce anche la maggior produzione di fichi secchi. La produttivit\u00e0 del fico dipende dai fattori climatici, dall'umidit\u00e0 e dal suolo dove viene coltivato, orientativamente si pu\u00f2 stimare che in terreni sciolti, profondi e freschi si possa arrivare a produzioni di 4-5\u00a0q per albero, mentre in terreni rocciosi marginali solo a pochi chilogrammi per albero. La produzione comincia dal quinto-ottavo anno di vita della pianta (nata da seme) ed aumenta progressivamente fino al sessantesimo anno di et\u00e0, quando decresce repentinamente e la pianta muore per necrosi del tessuto legnoso; in tali condizioni la produzione di polloni basali pu\u00f2 rendere possibile una ripresa della vegetazione. Da pianta innestata la produzione pu\u00f2 iniziare tra il secondo e il terzo anno.\nLa produzione di fichi freschi \u00e8 in costante decrescita, fatto dovuto all'affermazione dei sistemi di grande distribuzione alimentare che mal tollerano un frutto delicato alla raccolta, e di difficile conservazione come il fico. La coltivazione \u00e8 invece in aumento in orti domestici, dove anche con scarse cure da applicare all'albero si hanno comunque disponibilit\u00e0 di frutti eccellenti per l'immediato consumo.\nIl caprifico (\"ficoraccia\") \u00e8 stato utilizzato storicamente nel territorio laziale come segnalazione di pericolo presso le aperture dei pozzi dei cunicoli di drenaggio, tipici delle zone del parco regionale di Veio che, essendo disseminati nelle vallate allo scopo di drenare le acque meteoriche, costituiscono ancora oggi pericoli per le persone e per gli animali da allevamento. La pianta della ficoraccia \u00e8 stata inoltre piantata in terreni adibiti a pascolo privi di zone d'ombra allo scopo di fornire riparo dal sole estivo alle persone ed agli animali nei pascoli.\nFico secco.\nIl fico secco \u00e8 il sicono (frutto) raccolto in piena maturazione e fatto essiccare al sole con trattamenti chimici o fisici di disinfestazione.\nIn Italia la maggior parte della produzione viene dalle regioni meridionali, in special modo da Abruzzo, Calabria, Campania, Puglia, Sicilia.\nSi segnala in Toscana la produzione dei Fichi secchi di Carmignano, in Provincia di Prato, mentre nelle Marche esiste il Lonzino di Fichi.\n\u00c8 in evidenza la produzione del Fico bianco del Cilento su cui si estende la Denominazione di Origine Protetta.\nIn Abruzzo \u00e8 famoso il fico reale di Atessa, una variet\u00e0 nera ,detta \"turca\"; su questa produzione addirittura Roberto d\u2019Angi\u00f2 nel 1320 impose delle gabelle sui fichi secchi prodotti ad Atessa e commercializzati via mare. Nella \u201cDescrizione del Regno delle due Sicilie\u201d di G. Del Re (1835), si ribadisce che gli alberi producono frutti copiosi che \u201c\"\u2026oltre il consumo interno ne vendono una parte alle genti di montagna, ne imbarcano un\u2019altra per la Dalmazia, Fiume, Trieste, Venezia, e ne traggono circa 15000 ducati l\u2019anno\"\u201d.\nLa raccolta avviene in pi\u00f9 riprese, secondo la variet\u00e0 e la stagione, in Italia si preferiscono le variet\u00e0 partenocarpiche per la polpa chiara, con acheni in minor numero e di consistenza pi\u00f9 morbida.\nLa produzione del fico secco prevede fasi successive di lavorazione, che si possono riassumere come segue:\nPer un essiccamento ottimale la perdita d'acqua deve raggiungere il 30-35%.\nIn Italia, per la produzione di fichi secchi vengono usate le variet\u00e0 \"Fico dottato\", \"Brogiotto\", \"Pissalutto\", \"Far\u00e0\", ecc.\nIn Turchia, uno dei maggiori produttori mondiali di fichi secchi, viene principalmente usata la variet\u00e0 \"Fico di Smirne\", che \u00e8 per definizione un fico caduco, cio\u00e8 che giunge a maturazione senza cadere solo se viene fecondato.\nGeneralmente, i contadini usano un sistema tradizionale naturale di preparazione dei fichi secchi che non prevede il trattamento con altre sostanze per garantirne la conservazione. I fichi vengono esposti al sole cos\u00ec come raccolti, su graticci o tavole di legno; spesso si coprono con reticelle bianche per evitare il contatto con mosche e altri insetti; le grate e le tavole con sopra i fichi vengono ritirate e messe al coperto sotto una tettoia, ogni sera o in caso di pioggia, ci\u00f2 per evitare che la pioggia o la rugiada notturna bagnino i fichi allungando il periodo di essiccazione; i fichi vengono riesposti al sole il mattino seguente. Talvolta il fico viene aperto in due met\u00e0 dal lato del peduncolo per favorirne l'essiccazione e ottenere le cosiddette \"coppie\", che non sono altro che due mezzi fichi secchi uniti. Quando i fichi sono appassiti del tutto e hanno perduto la loro umidit\u00e0 diventando dolcissimi, vengono passati al forno a legna non troppo caldo, disposti su graticci fatti con canne o con polloni di ulivo coperti con foglie fresche di fico; appena il colore dei fichi diventa dorato, si tolgono dal forno e si conservano in madie di legno, per essere consumati durante l'inverno. Se tutte le procedure sono state eseguite correttamente i fichi si conservano perfettamente fino a primavera, lasciando col tempo apparire in superficie una patina bianca zuccherina e diventando morbidi e succulenti. Talvolta, si mettono nel forno, insieme ai fichi, anche foglie di alloro e semi di finocchietto selvatico affinch\u00e9 il fico venga aromatizzato col profumo di tali piante. Le \"coppie\" di fichi, prima di essere infornate, possono essere farcite con mandorle, gherigli di noci, bucce d'arancia, ecc. I fichi secchi, singoli o in \"coppie\" (farcite o meno), possono anche essere impilati (cosiddetti \"fichi impaccati\"), a mo' di spiedini, in stecchi secchi (o coppie di stecchi) di \"Ampelodesmos mauritanicus\", sui versanti tirrenici d'Italia su cui questa pianta estende il suo areale.\nConsiderazioni sanitarie.\nPer quanto tecnicamente sia possibile, in determinate annate favorevoli, l'essiccazione artigianale dei fichi in diverse localit\u00e0 italiane anche del Centro-Nord \u00e8 consigliata solo se si conoscono le condizioni necessarie e le tradizionali pratiche per realizzarla; di norma al Nord, o in ambiente fresco e umido, l'essiccazione \u00e8 problematica.\nIn clima non adatto, o in condizioni igieniche inadeguate, possono svilupparsi sui frutti muffe da \"Aspergillus flavus\", che producono aflatossine, note per essere uno dei pi\u00f9 potenti cancerogeni conosciuti, oltre che notevolmente tossiche (l'intossicazione da aflatossine \u00e8 possibile, peraltro, su diversi prodotti alimentari).\nNella produzione professionale e industriale, praticata in ambiente protetto e in condizioni ottimali, i frutti essiccati sono controllati mediante illuminazione con lampada di Wood: i frutti infestati, che manifestano intensa fluorescenza alla luce ultravioletta, possono essere immediatamente individuati ed eliminati.\nLe foglie e le gemme del fico possono essere molto irritanti, se ci si addentra nella chioma di un albero con clima caldo e soprattutto soleggiato, \u00e8 consigliabile indossare camicie a maniche lunghe, ed in caso di irritazione \u00e8 sufficiente evitare la successiva esposizione al sole, e risciacquare con acqua la parte irritata.\nUsi non alimentari.\nIl lattice di fico \u00e8 stato usato in passato per far cagliare il latte nella produzione di formaggi artigianali e spesso veniva aggiunto al tuorlo d'uovo nella preparazione del legante per la tempera all'uovo, come riportato da Cennino Cennini nel suo celebre trattato.\nPropriet\u00e0 medicinali.\nAnche le foglie hanno in parte caratteristiche irritative per il contatto di sfregamento con la pelle. La sensibilizzazione \u00e8 enfatizzata dal calore e dalla esposizione ai raggi ultravioletti, soprattutto in soggetti predisposti; la irritazione \u00e8 neutralizzata da semplice risciacquo con acqua e permanenza lontano dall'irraggiamento solare, anche indiretto, per qualche ora.\n\u00c8 diffusa la credenza che il lattice del fico aiuti ad abbronzarsi. L'applicazione estesa di lattice di fico sulla pelle, e successiva esposizione di questa alla luce solare intensa, comporta invece lesioni cellulari pericolose, ed ustioni, anche gravi.\nMalattie e parassitosi.\nLa maggior parte delle affezioni patogene del fico si evita ponendolo in condizioni vitali ottimali di irraggiamento solare e di suolo, evitando eccessi di umidit\u00e0."}
{"id": "78336", "revid": "287204", "url": "https://it.wikipedia.org/wiki?curid=78336", "title": "Port", "text": "Media.\nMedicina"}
{"id": "78337", "revid": "125390074", "url": "https://it.wikipedia.org/wiki?curid=78337", "title": "Aalborg Boldspilklub", "text": "L'Aalborg Boldspilklub \u00e8 una societ\u00e0 polisportiva danese con sede nella citt\u00e0 di Aalborg. Il club \u00e8 noto anche come Aalborg BK, abbreviato in AaB. In passato la societ\u00e0 ha avuto branche nel cricket e nel tennis, ma attualmente controlla soltanto squadre di calcio, hockey su ghiaccio, football americano, floorball e pallamano: tutte queste squadre militano nella massima divisione danese dei loro rispettivi sport. Lo sponsor tecnico delle tre squadre \u00e8 la Adidas, mentre lo sponsor principale delle squadre di calcio e pallamano \u00e8 la banca regionale Spar Nord.\nLa societ\u00e0 \u00e8 quotata alla Borsa di Copenaghen nel segmento Small.\nStoria della societ\u00e0.\nL'AaB venne fondato il 13 maggio 1885 da ingegneri inglesi impiegati nella costruzione delle ferrovie nella penisola dello Jutland. Nei primi anni la societ\u00e0 praticava il cricket, sport tipicamente britannico. Il primo nome fu Aalborg Cricketklub, cambiato in Aalborg Boldklub nel 1899. Il calcio cominci\u00f2 a essere disputato a livello amatoriale nel 1902: da allora, tale disciplina si \u00e8 affermata come la principale e il nome del club \u00e8 stato mutato in Aalborg Boldspilklub af 1885 nel 1906.\nCalcio.\nIl club costitu\u00ec una squadra di calcio maschile nel 1902. La compagnia prende parte alla Superligaen dal 1987 e si \u00e8 aggiudicata quattro campionati: nel 1995, nel 1999, nel 2008 e nel 2014.\nStoria.\nL'Aalborg Boldspilklub fece parte della massima divisione danese dalla stagione 1928-29, fino alla retrocessione del club nel 1947. Ritorn\u00f2 nella massima competizione nel 1963 e vi rimase fino ad oggi, eccetto negli anni 1972, 1978 e dal 1981 al 1986. Nonostante abbia trascorso molti anni nel massimo campionato danese, il club non vinse mai un titolo, ma si aggiudic\u00f2 la coppa danese nel 1966 e 1970.\nNella stagione 1994-1995 Erik Bo Andersen, con 24 reti, divenne il capocannoniere del campionato e la squadra allenata da Poul Erik Andreasen vinse anche il suo primo titolo. L'Aalborg ebbe quindi accesso diretto ai preliminari di Champions League. La gara di qualificazione contro la ebbe come epilogo l'eliminazione, ma nel primo incontro del proprio girone contro il , la squadra ucraina venne accusata di un fallito tentativo di corruzione dell'arbitro, per cui, nonostante avesse fatto appello, fu esclusa dalla competizione da parte dell'UEFA e squalificata per i due anni successivi. L'Aalborg prese quindi il posto della squadra ucraina nella fase a gironi. L'Aalborg Boldspilklub divent\u00f2 quindi la prima squadra danese a competere nella fase a gironi della Champions League. Anche se la sua partecipazione si concluse gi\u00e0 nel girone eliminatorio con l'ultimo posto, l'Aalborg ottenne comunque 4 punti e una vittoria contro il Panathinaikos. Erik Bo Andersen lasci\u00f2 il club per la squadra scozzese dei Rangers, ma i danesi trovarono poi in S\u00f8ren Frederiksen un degno sostituto, visto che questi realizz\u00f2 17 gol nel campionato 1997-1998, stagione in cui club vinse il titolo sotto la guida dell'allenatore svedese Hans Backe. L'Aalborg dovette giocarsi con la Dinamo Kiev l'accesso alla UEFA Champions League, ma questa volta fu eliminato, perdendo 1-2 in casa e pareggiando 2-2 a Kiev.\nDa allora la squadra non and\u00f2 oltre le posizioni di centro classifica nel campionato, guadagnando il quarto posto nel 2001-2002 e 2004-2005. Arriv\u00f2 al terzo posto nella stagione 2006-2007, in cui Rade Prica vinse il titolo di capocannonire con 19 gol alla prima stagione con la maglia dell'Aalborg. Nel 2007-2008 l'Aalborg visse una positiva esperienza in Coppa UEFA e vinse il campionato danese per la terza volta nella sua storia (stagione 2007-2008). Grazie al terzo posto dell'anno precedente l'Aalborg partecip\u00f2 alla Coppa Intertoto, in cui disput\u00f2 la prima partita contro i finlandesi dell'FC Honka, riuscendo a spuntarla solo per la differenza di reti segnate fuori casa: 2-2 in Finlandia e 1-1 in Danimarca. Nel terzo ed ultimo turno gioc\u00f2 contro il , pareggiando 1-1 fuori casa, ma in virt\u00f9 della vittoria casalinga per 2-1 pot\u00e9 qualificarsi per la Coppa UEFA, avendo accesso diretto al secondo turno di qualificazione. Il sorteggio assegn\u00f2 questa volta i finlandesi dell'HJK Helsinki. Il primo match in Finlandia fin\u00ec per 2-1 per la squadra di casa, ma nel ritorno l'Aalborg si impose per 3-0, qualificandosi cos\u00ec per il primo turno della coppa. Qui incontr\u00f2 la Sampdoria e, ancora in virt\u00f9 di un doppio pareggio, l'Aalborg super\u00f2 il turno grazie alle reti segnate in trasferta. Nella successiva fase a gironi si ferm\u00f2 a causa dei soli 3 punti ottenuti nel proprio raggruppamento, frutto dell'unica vittoria sulla .\nLa squadra ha dovuto attendere 110 anni dalla sua fondazione prima di conquistare un titolo nazionale, riuscendo ad aggiungere a quello del 1994-1995 il trionfo del 1998-1999, impresa non facile considerando il dominio pressoch\u00e9 assoluto esercitato nella Superligaen da Br\u00f8ndby e FC Copenhagen, squadre che dal 1991 al 2008 si sono spartite dodici titoli.\nIl successo del 2008 in patria ha consentito al club di disputare la fase a gironi della Champions League. Superato il secondo turno preliminare contro i bosniaci del Modri\u010da (5-0 all'andata e 2-1 al ritorno), i danesi hanno eliminato il Kaunas con un doppio 2-0, che ha condotto l'Aalborg di accedere per la prima volta nella sua storia alla fase finale della Champions League. Inserita nel girone E con Manchester United, Villarreal e Celtic, dopo un pareggio al Celtic Park, la formazione biancorossa ha collezionato due sconfitte, un pari interno contro il Villarreal e la prima vittoria in Champions League, in casa contro il Celtic, eliminandolo dalla competizione. Il terzo posto ha garantito all'Aalborg di accedere ai sedicesimi di finale di Coppa UEFA, dove ha avuto ragione del Deportivo La Coru\u00f1a, battuto per 3-0 in Danimarca e 3-1 al Riazor, prima di essere eliminato agli ottavi di finale dal Manchester City ai rigori.\nNella stagione 2013-2014 la squadra \u00e8 tornata a vincere il campionato dopo sei anni. Inoltre, nella stessa stagione, ha vinto la Coppa di Danimarca, battendo in finale il Copenhagen per 4-2. Nella Champions League 2014-2015 la squadra danese ha affrontato i campioni croati della al terzo turno preliminare. L'andata in casa dei danesi \u00e8 finita 1-0 per la (gol di Marcelo Brozovi\u0107), mentre al ritorno allo Stadio Maksimir di Zagabria l'Aalborg ha vinto 2-0 (doppietta di Anders K. Jacobsen al 36 ed all'85'), qualificandosi per i play-off. Ai play-off la squadra danese viene sorteggiata con l'APOEL Nicosia, formazione cipriota. All'andata in Danimarca la partita \u00e8 finita 1-1 (gol di Thomsen per i danesi), mentre al ritorno la squadra biancorossa \u00e8 stata superata dai ciprioti per 4-0 (complessivo totale di 5-1 per i ciprioti).\nNonostante ci\u00f2, l'Aalborg ha proseguito l'avventura nelle competizioni europee nella stagione 2014-2015 ed \u00e8 stata ammessa in Europa League. La squadra danese, infatti, \u00e8 stata inserita nel girone J con , Steaua Bucarest e Rio Ave. Alla prima partita l'Aalborg ha subito un pesante 6-0 a Bucarest contro i romeni. Il 2 ottobre l'Aalborg ha vinto 1-0 in casa contro i portoghesi, grazie al gol di Nicklas Helenius, mentre, il 23 ottobre, i danesi vincono per 3-0 anche contro la (doppietta di Nicolaj Thomsen e gol di Thomas Enevoldsen). Il 23 ottobre, invece, i danesi perdono 3-0 a Kiev, mentre, il 27 novembre, trionfano per 1-0 in casa contro la Steaua Bucarest (gol di Thomas Enevoldsen). Nell'ultima partita del girone, disputata l'11 dicembre, la squadra danese perde 2-0 in Portogallo, ma si qualifica lo stesso per i sedicesimi di finale, chiudendo il girone al secondo posto con nove punti conquistati.\nAi sedicesimi di Europa League l'Aalborg incontra il , squadra belga, con la quale perde 3-1 nell\u2019andata tra le mura amiche (per i danesi gol di Nicklas Helenius) e 3-0 al ritorno in Belgio, con un complessivo totale di 6-1.\nStadio.\nFin dal 1920, l'Aalborg gioca le sue partite interne nell'Aalborg Stadion (anche \"Aalborg Parken\"). Questo stadio, aperto il 18 luglio 1920, venne disegnato con il campo allineato da nord a sud. Le prime panche per gli spettatori vennero costruite nel 1927, mentre nel 1937 fu edificata una tribuna in legno in grado di sostenere 3.000 spettatori. Nel 1960 la tribuna and\u00f2 in fiamme e fu necessaria allora la costruzione lungo l'asse est-ovest di una tribuna in cemento, aperta nel 1962. Negli ultimi anni lo stadio \u00e8 stato allargato e ricostruito con servizi moderni e la copertura su tutte le tribune. L'impianto attualmente pu\u00f2 ospitare 16.000 persone.\nRosa 2020-2021.\n\"Aggiornata al 26 febbraio 2021.\"\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "78339", "revid": "767487", "url": "https://it.wikipedia.org/wiki?curid=78339", "title": "Lisitea (astronomia)", "text": "Lisitea (o Lysithea) \u00e8 la dodicesima luna di Giove. \u00c8 stata scoperta da Seth Barnes Nicholson nel 1938 al Mount Wilson Observatory e il nome deriva dalla figura mitologica di Lisitea, una della figlie del dio Oceano nonch\u00e9 amante di Zeus.\nLysithea ricevette il suo nome nel 1975, prima di allora veniva semplicemente indicata come \"Giove X\".\nFa parte del gruppo di Imalia, costituito da cinque lune orbitanti attorno a Giove tra gli 11 e i 13 milioni di chilometri con un'inclinazione di 27,5\u00b0.\nLysithea ha anche ispirato un personaggio del videogioco Fire Emblem: Three Houses uscito nel 2019 su console Nintendo Switch. Essa fa parte della casa dei Cervi Dorati e possiede il segno maggiore dei Gloucester e anche quello minore di Charon."}
{"id": "78346", "revid": "108695312", "url": "https://it.wikipedia.org/wiki?curid=78346", "title": "Augusto Murer", "text": "Fu uno dei pi\u00f9 significativi scultori italiani della seconda met\u00e0 del Novecento, con un'ampia produzione artistica legata a temi di impegno civile, ma anche alla ricerca del senso profondo dell'esperienza umana.\nBiografia.\nNacque nel 1922 a Falcade, paese delle Dolomiti bellunesi dell'Agordino, al quale Murer rimase sempre attaccato e nel quale tenne il proprio atelier.\nLa sua prima formazione artistica si svolse alla scuola d'arte di Ortisei. Decisivi furono per la sua crescita l'incontro e la breve collaborazione con Arturo Martini, a Venezia, nell'autunno del 1943. Nonostante la successiva divaricazione dei loro percorsi artistici e culturali, Murer riconobbe sempre il suo debito verso Martini sul piano della conquista del senso estetico (\"mi tolse le cateratte dagli occhi\").\nPartecip\u00f2 alla Resistenza, militando sui monti bellunesi nelle file della Brigata Fratelli Fenti. Dopo il 1945, finita la guerra, Murer partecip\u00f2 con grande passione civile ed artistica alla fase di rinnovamento che segn\u00f2 la nascita della storia repubblicana e democratica del Paese.\nSi afferm\u00f2 in questi anni la sua predilezione per la scultura in legno, che rimase il materiale a lui forse pi\u00f9 congeniale anche nella successiva lunga e prolifica produzione artistica, costantemente attenta alle possibilit\u00e0 espressive della materia.\nSono di questo periodo opere di notevole rilievo quali: la \"Via Crucis\" della chiesa di Falcade (1946), la \"Piet\u00e0\" del monumento-ossario di Belluno (1949), la \"Preghiera dei montanari\" (1952), opera donata al pontefice dall'Ente del Turismo di Belluno, i pannelli lignei sul tema de \"Il Lavoro\" (1952) realizzati per la Camera di Commercio di Belluno. Si tratta di opere che, oltre a lasciar presagire la sua capacit\u00e0 creativa, testimoniano la importanza che, nella poetica, riveste l'attaccamento - non provinciale, ma denso di umanit\u00e0 - ai valori della propria terra.\nA partire dal 1953 - dopo la mostra alla Galleria Cairola di Milano - Murer si afferm\u00f2 come artista di livello nazionale, grazie al riconoscimento di importanti critici, come Orio Vergani, e di artisti affermati, come Renato Birolli.\nNegli anni seguenti e per tutto il periodo che arriva fino agli anni ottanta, assieme al successo, pervennero a Murer importanti commissioni per la realizzazione di monumenti ed opere civili, nelle quali ben risalta il suo efficace realismo espressionistico.\nTra esse ricordiamo:\nLa carriera artistica di Murer fu segnata da una continua ansia di verifica della propria creativit\u00e0 che lo port\u00f2 a confrontarsi con gli eterni temi esistenziali (l'amore, la sensualit\u00e0, il lavoro, il sacrificio, la lotta, la sconfitta, la morte, ...) ed a cimentarsi con differenti forme di espressione artistica (oltre a quelle predilette della scultura in legno ed in bronzo): dipinti, disegni, opere grafiche. Tra di esse ricordiamo solamente le dieci acqueforti che illustrano \"Il sergente nella neve\" di Mario Rigoni Stern.\nTra le sue mostre antologiche pi\u00f9 significative vanno ricordate quelle di Falcade (1972), di Milano (Rotonda della Besana, 1973); poi negli anni ottanta quelle di Ferrara (Palazzo dei Diamanti, 1980-81), di Leningrado (Museo dell'Ermitage, 1982), di Reggio Emilia (1983), di Orvieto, (1984), di Milano (Palazzo del Senato, 1984), di Roma (Castel Sant'Angelo, 1985).\n\u00c8 morto a Padova l'11 giugno del 1985, nel pieno della sua attivit\u00e0 artistica.\nEbbe particolarmente a cuore il suo atelier, realizzato nel 1972 a Molino di Falcade, in mezzo ai boschi, dall'Architetto Giuseppe Davanzo di Treviso, atelier che trasform\u00f2 in sede di mostre e centro culturale che ospit\u00f2 artisti (Renato Guttuso, Ernesto Treccani, Carlo Levi, ecc.), esponenti politici (Sandro Pertini, Giorgio Amendola, ecc) e uomini di cultura (tra essi ricordiamo Rafael Alberti, che dedic\u00f2 una poesia a Murer scultore).\nOra l'atelier \u00e8 divenuto sede dell'associazione \"ERMA\", nata per promuovere far conoscere le opere di Augusto Murer.\nIl figlio Franco Murer \u00e8 anch'egli pittore e scultore."}
{"id": "78347", "revid": "599013", "url": "https://it.wikipedia.org/wiki?curid=78347", "title": "Mercato finanziario", "text": "Il mercato finanziario, nel diritto dell\u2019economia e nella finanza, rappresenta il luogo nel quale si realizzano le operazioni di contrattazione e scambio di strumenti finanziari di varia natura, a medio o lungo termine.\nStoria.\nDal 1998 in tutte le Nazioni che aderiscono all'UE ed all'OCSE, i mercati regolamentari possono avere regolamenti interni e statutari decisi dalla societ\u00e0 di gestione. Tale mercato finanziario \u00e8 definito \"SSO (Sistema di Scambi Organizzati)\". L'unico SSO privato istituzionale (istituzionalizzato) fu il MAC - \"Mercato Alternativo del Capitale\", dal 2006 rilevato da Borsa Italiana. Il primo SSO in Europa Continentale fu SmallXChange, societ\u00e0 (Ldt) panamense con sede in Inghilterra.\nDescrizione.\nAttivit\u00e0.\nNei mercati si svolge attivit\u00e0 di compravendita di strumenti finanziari, soprattutto di azioni; il tutto finalizzato a diversi scopi quali ad esempio:\nCaratteristiche.\nUn mercato \u00e8 caratterizzato da:\nUn mercato finanziario consente il trasferimento del risparmio dai soggetti che lo accumulano (soprattutto le famiglie) ai soggetti che lo richiedono (imprese) (un analogo processo di trasferimento del risparmio da soggetti accumulatori a imprese \u00e8 operato anche dal Sistema Creditizio-Bancario). I soggetti che richiedono liquidit\u00e0 sono definiti \"soggetti in disavanzo finanziario\" ed emettono strumenti finanziari (depositi bancari, azioni, Buoni Ordinari del Tesoro ecc.) che cedono ai \"soggetti in avanzo finanziario\" in cambio di moneta.\nLo scambio tra strumenti finanziari e moneta consente la redistribuzione dei rischi economici, perch\u00e9 vengono assunti in parte dagli acquirenti degli strumenti finanziari. \u00c8 possibile per questi ultimi cedere tali strumenti ad altri soggetti economici, scambiandoli nei mercati appositi. Esistono quindi mercati azionari, obbligazionari, dei derivati, delle opzioni, dei warrant, ecc., ognuno con proprie regole e proprie caratteristiche. \nUn mercato efficiente deve quindi assicurare che nessuno abbia informazioni privilegiate, per questo esistono norme che colpiscono gli insider trading e i market abuse.\nClassificazione.\nCon riferimento alla natura degli strumenti finanziari si distingue solitamente tra mercato creditizio, mercato mobiliare e mercato assicurativo.\nCon riferimento alla durata degli stessi si distingue tra mercato monetario e mercato dei capitali.\nInfine, con riferimento al momento di emissione degli strumenti finanziari, si distingue tra mercato primario e mercato secondario.\nAltre distinzioni possono essere fatte fra mercati cash e mercati derivati, fra mercato ad asta e market maker, fra mercato fisico e mercato telematico, fra mercato pubblico e mercato privato, fra mercato regolamentato e mercato over the counter. Si distinguono tre forme di efficienza:\nIn base all'efficienza informativa, \u00e8 poi possibile distinguere fra mercati:\n\"deboli\": (in cui i prezzi riflettono solo informazioni storiche), \n\"semiforti\" (in cui i prezzi riflettono tutte le informazioni pubbliche, anche prospettiche)\n\"forti\": (in cui i prezzi riflettono tutte le informazioni, anche quelle private).\nOperatori.\nUn mercato \u00e8 il punto di incontro di tre attori diversi:\nI soggetti che acquistano le azioni e le obbligazioni del mercato finanziario sono le famiglie (che risparmiano); i risparmi delle famiglie vanno poi alle imprese."}
{"id": "78348", "revid": "111682690", "url": "https://it.wikipedia.org/wiki?curid=78348", "title": "Apertura di credito in conto bancario", "text": "L'apertura di credito bancario \u00e8 disciplinata in Italia dagli del Codice civile ed \u00e8 definito come \"il contratto col quale la banca si obbliga a tenere a disposizione dell'altra parte una somma di denaro per un dato periodo di tempo o a tempo indeterminato\".\nL'accreditato pu\u00f2 utilizzare la disponibilit\u00e0 di denaro posta a suo favore dalla banca secondo le sue esigenze, con prelievi unici o frazionati nel tempo, ripristinando la provvista con successivi versamenti (art. 1843).\nSalvo patto contrario, i prelevamenti e i versamenti si eseguono presso la sede della banca dove \u00e8 costituito il rapporto.\nLa banca ha la facolt\u00e0 di farsi garantire dall'accreditato la somme di denaro messa a sua disposizione e ci\u00f2 pu\u00f2 avvenire sia con una garanzia reale che con una garanzia personale. L'art. 1844 prevede che, \"se per l'apertura di credito \u00e8 data una garanzia reale o personale, questa non si estingue prima della fine del rapporto per il solo fatto che l'accreditato cessa di essere debitore della banca. \nSe la garanzia diviene insufficiente, la banca pu\u00f2 chiedere un supplemento di garanzia o la sostituzione del garante. Se l'accreditato non ottempera alla richiesta, la banca pu\u00f2 ridurre il credito proporzionalmente al diminuito valore della garanzia o recedere dal contratto\".\nSecondo tale disciplina, la banca ha quindi la facolt\u00e0, in caso di garanzia divenuta insufficiente, di chiedere all'accreditato sia la reintegrazione della garanzia fino ad un importo ritenuto idoneo, sia di ridurre il credito concesso nella stessa misura della diminuzione della garanzia, o, infine, di recedere dal contratto.\nInfine si segnala l'art. 1845 c.c. che regolamenta tutte le varie ipotesi di recesso dal contratto diverse da quella appena richiamata.\nInvero la banca, salvo patto contrario contrattualmente stabilito, non pu\u00f2 recedere dal contratto prima della scadenza del termine, se non per giusta causa.\nIl recesso sospende immediatamente l'utilizzazione del credito che quindi viene congelato alla situazione esistente a tale data. Inoltre la banca deve concedere all'accreditato un termine di almeno quindici giorni per la restituzione delle somme utilizzate e dei relativi accessori, ovvero interessi, spese e tutto ci\u00f2 che \u00e8 previsto nel contratto.\nSe l'apertura di credito \u00e8 stata stipulata a tempo indeterminato, ciascuna delle parti pu\u00f2 recedere dal contratto, mediante preavviso nel termine stabilito dal contratto o, in mancanza di previsione contrattuale, dagli usi o in quello di quindici giorni dal ricevimento della comunicazione di recesso."}
{"id": "78349", "revid": "47767", "url": "https://it.wikipedia.org/wiki?curid=78349", "title": "Lisitea (Oceanina)", "text": "Nella mitologia greca Lisitea (in greco antico: \u039b\u03c5\u03c3\u03b9\u03b8\u03ad\u03b1, \"Lysithea\") era una delle Oceanine, le figlie del dio Oceano, e anche una delle amanti di Zeus. In alcune fonti tarde \u00e8 indicata come madre dell'eroe Eracle, in luogo di Alcmena.\nNote.\n "}
{"id": "78350", "revid": "228587", "url": "https://it.wikipedia.org/wiki?curid=78350", "title": "Lisitea", "text": ""}
{"id": "78352", "revid": "198277", "url": "https://it.wikipedia.org/wiki?curid=78352", "title": "Piccola Orchestra Avion Travel", "text": "La Piccola Orchestra Avion Travel (conosciuta anche con il nome Avion Travel) \u00e8 un gruppo italiano di musica pop-jazz formatosi a Caserta nel 1980. Il nome della banda deriva da quello di un'agenzia di viaggi di Caserta. Sono stati i vincitori del Festival di Sanremo 2000 con il brano \"Sentimento\".\nBiografia.\nDopo un esordio rock che li porta a vincere, con la canzone Sorpassando, il Festival di Sanremo Rock nel 1987, il gruppo pubblica nel 1990 l'album \"Bellosguardo\" che segna la loro svolta artistica verso una nuova forma musicale che sar\u00e0 poi specifica del gruppo. Il gruppo collabora con Lilli Greco (gi\u00e0 collaboratore artistico di Paolo Conte, Francesco De Gregori, Antonello Venditti e Gianni Morandi) che li porta a confrontarsi con altre forme artistiche come il cinema e il teatro (un fratello del cantante del gruppo, Peppe Servillo, Toni, \u00e8 regista ed attore).\nNel 1993 si concretizza un accordo con Caterina Caselli e con la casa discografica Sugar e nasce l'album \"Oppl\u00e0\" che con l'album \"Finalmente fiori\" (1995) conclude un trittico musicale di tutto rispetto. Nel 1995 portano in seguito in teatro un'opera musicale in un atto, \"La guerra vista dalla luna\", con Fabrizio Bentivoglio, rappresentato per la prima volta al Teatro Parioli di Roma il 15 maggio 1995, a cui segue un tour in Italia e all'estero (Francia, Portogallo, Lussemburgo, Germania) che continuer\u00e0 fino al dicembre 1996.\nAd ottobre dello stesso anno esce il film di Renato De Maria \"Hotel paura\", la cui colonna sonora \u00e8 realizzata dalla Piccola Orchestra Avion Travel. L'attivit\u00e0 concertistica degli Avion Travel d\u00e0 infine origine all'attesissimo primo album live, \"Vivo di canzoni\". Nell'estate del 1997, sono in tour in Italia e all'estero, in Francia, Portogallo, Lussemburgo, Germania, dove la band di Caserta ha ormai numerosi estimatori.\nNel 1998 gli Avion Travel partecipano alla 48\u00aa edizione del Festival di Sanremo nella sezione \"Big\" con la canzone \"Dormi e sogna\" che fa vincere loro il \"Premio della critica e della giuria di qualit\u00e0\" (presieduta dal compositore inglese Michael Nyman) come migliore musica e migliore arrangiamento. Lo stesso Nyman espresse poi grande ammirazione per il gruppo sulle colonne del Financial Times.\nSempre nel 1998 Peppe Servillo e Peppe Vessicchio compongono per Andrea Bocelli il brano \"Sogno\", che ebbe tanto successo in Italia e all'estero. Nel gennaio del 1999 registrano l'album \"Cirano\" firmato dal produttore Arto Lindsay, uno dei padri della no wave newyorkese di Sonic Youth e Lydia Lunch, musicista eterodosso, militante negli anni Ottanta in tante formazioni rock-jazz e con all'attivo gi\u00e0 storiche collaborazioni con David Byrne, Ryuichi Sakamoto, Caetano Veloso e Marisa Monte. Un personaggio intellettualmente conflittuale, che ha coinvolto gli Avion Travel in un gioco nuovo: quello di coniugare l'armonia e il bel canto di Peppe Servillo con le chitarre elettriche e le tastiere trattate alla sua maniera. Il primo brano dell'album \u00e8 \"L'Astronauta\" e il suo video \u00e8 un cartone animato diretto dal disegnatore Giuseppe Cristiano.\n\u00c8 grazie a questo lavoro che, dopo la tourn\u00e9e nei principali teatri e piazze italiane, La Piccola Orchestra Avion Travel sbarca in Europa e comincia una tourn\u00e9e nei teatri in Germania, Austria, Svizzera, Belgio, Paesi Bassi e Spagna. Inoltre gli Avion Travel lavorano, con Fabrizio Bentivoglio (nella sua prima regia), a \"Tipota\", un cortometraggio di trenta minuti. La sceneggiatura \u00e8 scritta a quattro mani da Peppe Servillo che compare come attore insieme a Domenico Ciaramella e Fausto Mesolella, batterista e chitarrista del gruppo.\nIl 6 e 7 maggio dello stesso anno, gli Avion Travel riportano in scena a Milano, con la regia televisiva di Sergio Rubini, l'operina \"La guerra vista dalla Luna\" al Centro Sociale Leoncavallo. L'operina \u00e8 poi andata in onda sulla rete RAI 2 nella serie \"Palcoscenico\". Nel 2000 si presentano nuovamente al Festival di Sanremo nella sezione \"campioni\" con il brano \"Sentimento\" denso di arrangiamenti raffinati e melodie struggenti, conquistando il primo posto e aggiudicandosi anche il \"Premio Speciale della Giuria di Qualit\u00e0\" nella categoria \"migliore musica\" e \"migliore arrangiamento\". Tuttavia dell'album vengono vendute solo 70.000 copie.\nNello stesso anno gli Avion Travel lavorano alla colonna sonora di uno spettacolo di ombre, \"La notte di San Donnino\" che \u00e8 stata messa in scena in diversi teatri italiani. Nel dicembre 2000 pubblicano l'album \"Storie d'amore\", un omaggio alla canzone italiana e pi\u00f9 in generale alla musica evergreen degli anni sessanta. Una selezione di nove brani degli Anni 1960 che meglio si avvicinano al loro stile, insieme al loro inedito \"Non \u00e8 successo niente\". Il titolo dell'album rimanda al brano di Adriano Celentano \"Storia d'amore\", cover incisa dal gruppo nell'album \"Finalmente Fiori\". Un'altra cover, \"Cosa sono le nuvole\" di Domenico Modugno, era presente nell'album \"Bellosguardo\".\nL'album Storie d'amore contiene anche il brano \"Che senso ha ,\" che rappresenta la prima versione con testo italiano del capolavoro bossanova \"Insensatez\" di Tom Jobim, conosciuto anche nella versione inglese \"How insensitive\". Nel giugno del 2001 esce in Francia \"Selezione 1990-2000\", un'antologia che contiene, oltre a \"Sentimento\", tanti piccoli gioielli meno noti, come \"Aria di te\", \"Dormi e sogna\" e \"L'astronauta\". Un campionario di musica suggestiva ed evocativa, in bilico tra tradizione italiana (Modugno, De Andr\u00e9, Tenco) e ritmi sudamericani, che nei loro particolarissimi concerti trova la sua forma migliore.\nNell'aprile 2003 in collaborazione con il produttore Pasquale Minieri esce l'album \"Poco mossi gli altri bacini\" (titolo preso dalla terminologia meteorologica). Compaiono per la prima volta anche voci femminili: Peppe Servillo duetta con Elisa e Caterina Caselli. In questo album il brano \"Piccolo tormento\" \u00e8 anche colonna sonora del film di Mimmo Calopresti \"La felicit\u00e0 non costa niente\". Nel film Peppe Servillo lavora anche come attore. Nel 2004 Peppe Servillo pubblica, insieme a Javier Girotto e Natalio Mangalavite, l'album \"L'amico di Cordoba\".\nSempre nel 2004 il gruppo incide una cover di \"Troppi affari, cavaliere!\" del Quartetto Cetra, inserita nell'album tributo \"Seguendo Virgilio - dentro e fuori dal Quartetto Cetra\", curato dal Club Tenco e pubblicato da Ala Bianca (DDCT 128553931-2). Il bisogno di esplorare nuovi orizzonti musicali spinge il gruppo verso progetti molto diversi fra loro: Peppe Servillo si dedica al tour \"Aires Tango\"; Ferruccio Spinetti inizia il progetto sperimentale di un duo voce/contrabbasso titolato Musica Nuda con Petra Magoni; Fausto Mesolella parte in tour assieme al chitarrista Michele Ascolese per il progetto \"Chitarre Vagabonde\"; Mario Tronco fonda l'Orchestra di Piazza Vittorio nella quale entra a farne parte Peppe D'Argenzio.\nLe esperienze e le influenze assorbite in questi anni di progetti \u201cparalleli\u201d spingono il gruppo a tornare in studio dopo tre anni, con una nuova importante sfida: un album di canzoni di Paolo Conte, interpretate da loro stessi e registrate sotto la direzione artistica dello stesso Paolo Conte, che ha anche scritto un brano appositamente per questo album (\"Il Giudizio di Paride\") e interpretato una strofa di \"Elisir\", insieme a Gianna Nannini. Il 14\u00ba album intitolato \"Danson metropoli - Canzoni di Paolo Conte\" viene pubblicato il 26 gennaio 2007 e segna il debutto della nuova formazione degli Avion Travel, che da piccola orchestra si trasformano in quintetto: Peppe Servillo alla voce, Fausto Mesolella alla chitarra, Mim\u00ec Ciaramella alla batteria, Vittorio Remino al basso, Flavio D'Ancona alle tastiere.\nNella stagione 2007-2008 presentano lo spettacolo \"Uomini in frac\" (in quest'occasione accompagnati da altri musicisti: Danilo Rea che si alterna al pianoforte con Rita Marcotulli, Javier Girotto, Furio Di Castri, Gianluca Petrella e Cristiano Calcagnile) in cui eseguono alcune canzoni di Domenico Modugno; lo spettacolo \u00e8 stato allestito per festeggiare i cinquant'anni di \"Nel blu dipinto di blu\". Il 16 ottobre 2009 viene pubblicato il quindicesimo album, intitolato \"L'amico magico\", omaggio alle canzoni scritte da Nino Rota per i film di cui aveva curato la colonna sonora; il disco presentato dal vivo su Rai 2 si aggiudica la Targa Tenco 2010 per il miglior disco nella sezione \"Interpreti\".\nNel mese di giugno 2014 la formazione originaria si riunisce e organizza il \"ReTour\" che debutta al Teatro Petrella di Longiano (FC) il 7 giugno. Il comunicato stampa del gruppo (pubblicato sulla pagina Facebook del gruppo) dice \u00ab \"ReTour \u00e8 un piccolo ritorno condotto senza enfasi e celebrazioni, \u00e8 la verifica di un'idea di canzoni che ambiscono a durare, non perch\u00e9 hanno scalato le classifiche, ma perch\u00e9 serbano in s\u00e9 il desiderio e la presunzione di essere sempre attuali, smuovere il cuore e il pensiero, provocare un'assemblea di sensazioni e senso che si ritrovano dopo dieci anni a cominciare da noi Sei\u2026!\" \u00bb.\nIl 30 marzo 2017 muore, per infarto, il chitarrista Fausto Mesolella.\nFilm.\nNel 1999 esce \"Tipota\", sceneggiatura di Fabrizio Bentivoglio, che riceve una menzione speciale alla Mostra del Cinema di Venezia, e viene candidato anche al David come miglior cortometraggio: tra gli attori Peppe Servillo (nel ruolo del capofamiglia) Mim\u00ec Ciaramella (il fratello), Fausto Mesolella (lo zio); le musiche sono degli Avion Travel.\nNel 2003 esce \"La felicit\u00e0 non costa niente\", regia di Mimmo Calopresti e musiche di Franco Piersanti e Avion Travel: Peppe Servillo recita nel ruolo di Gianni. Nel 2007 esce nelle sale \"Lascia perdere, Johnny!\", un film di Fabrizio Bentivoglio che vede come attori Toni Servillo e Peppe Servillo (nel ruolo di Gerry Como) che si ispira ai primi anni di attivit\u00e0 di Fausto Mesolella, chitarrista del gruppo. Le musiche sono, naturalmente, degli stessi Avion Travel."}
{"id": "78353", "revid": "767487", "url": "https://it.wikipedia.org/wiki?curid=78353", "title": "Finitismo", "text": "Nella filosofia della matematica, il finitismo \u00e8 un atteggiamento estremo di\ncostruttivismo: esso sostiene che ogni oggetto matematico esiste\nsolo se pu\u00f2 essere costruito in un numero finito di passi a partire da numeri naturali o da\nstringhe su un alfabeto finito in un numero finito di passi. Molti costruttivisti per\u00f2, in contrasto con\nquesta posizione drastica, ammettono anche l'esistenza di oggetti costruiti con una procedura che effettua\nuna infinit\u00e0 numerabile di passi.\nIl pi\u00f9 famoso propugnatore del finitismo fu Leopold Kronecker, che afferm\u00f2:\nUna posizione meno spinta \u00e8 quella dei costruttivisti; anch'essi per\u00f2\nsi richiamano alle idee finitiste di Kronecker.\nUna posizione ancora pi\u00f9 drastica del finitismo \u00e8 chiamata ultrafinitismo o ultraintuizionismo;\nfigura di spicco di questo atteggiamento \u00e8 Alexander Esenin-Volpin."}
{"id": "78356", "revid": "834", "url": "https://it.wikipedia.org/wiki?curid=78356", "title": "AaB", "text": ""}
{"id": "78357", "revid": "124422693", "url": "https://it.wikipedia.org/wiki?curid=78357", "title": "Malcolm Lowry", "text": "Biografia.\nNato da Arthur ed Emily Lowry, aveva tre fratelli. Studi\u00f2 alla Caldicote School di Hertfordshire e alla Leys School di Cambridge. Si iscrisse poi all'Universit\u00e0 di Cambridge, ma la lasci\u00f2 (si laure\u00f2 comunque nel 1931) per andarsene per mare. Ad Oslo incontr\u00f2 il poeta Nordahl Grieg, da cui prese ispirazione per \"Ultramarine\". Sui viaggi per nave verso oriente, l'amico Conrad Aiken ne far\u00e0 un ritratto nascondendolo dietro il nome Hambro nella propria autobiografia (\"Ushant\", 1952). Viaggi\u00f2 anche in Spagna e in Francia. Nel 1934 spos\u00f2 a Parigi la scrittrice Jan Gabrial, con la quale visse in Messico e negli Stati Uniti, ma presto divorziarono. Di lei scriver\u00e0 nell'autobiografico \"Inside the Volcano\".\nD'altra parte quasi tutte le opere dello stesso Lowry sono autobiografiche, a cominciare proprio da \"Sotto il vulcano\". Pubblicato nel 1947 (e, nella versione ritrovata del 1940, nel 1994), Lowry spese la maggior parte degli anni che seguirono la pubblicazione della sua opera maggiore bevendo sempre molto (con gli alcolici inizi\u00f2 a 14 anni) e progettando un ciclo di romanzi legati a \"Sotto il vulcano\" che avrebbe voluto intitolare \"The Voyage That Never Ends\".\nVisse dal 1940 al 1954 a Dollarton, nell'area nord di Vancouver, nel Canada, dopo essersi sposato con l'attrice Margarie Bonner (1905-98). Tra le altre opere di Lowry: \"Ascoltaci Signore\" (Hear us o Lord from heaven thy dwelling place, 1963), \"Caustico lunare\" (Lunar caustic, 1963), \"Scuro come la tomba dove giace il mio amico\" (Dark as the grave where in my friend is laid, 1968), oltre a diverse poesie poi pubblicate a cura della vedova.\nTorn\u00f2 in Europa nel 1954 e viaggi\u00f2 spesso in Italia. I suoi disturbi mentali, accentuati dall'abuso di alcool, influenzarono molto la sua carriera di scrittore. Pass\u00f2 molto tempo in ospedali e mor\u00ec nel Sussex nel 1957, per un'intossicazione causata da un mix letale di barbiturici e alcol."}
{"id": "78358", "revid": "399", "url": "https://it.wikipedia.org/wiki?curid=78358", "title": "\u00c5lborg", "text": ""}
{"id": "78370", "revid": "124123", "url": "https://it.wikipedia.org/wiki?curid=78370", "title": "Jakub Janda", "text": "Biografia.\nStagioni 1996-2005.\nJanda ha esordito in Coppa del Mondo il 9 marzo 1996, nella gara di volo con gli sci sul trampolino \u010cer\u0165\u00e1k di Harrachov (44\u00b0) e ha ottenuto il primo podio il 11 gennaio 2003 a Liberec (3\u00b0). Ha partecipato ai XIX Giochi olimpici invernali di (39\u00b0 nel trampolino normale, 44\u00b0 nel trampolino lungo, 12\u00b0 nella gara a squadre).\nNella stagione 2004-2005, dopo una lunga serie di piazzamenti sul podio nella prima parte della stagione, Janda ha ottenuto la sua prima vittoria, il 23 gennaio 2005 a Titisee-Neustadt. Ai Mondiali 2005, svoltisi a Oberstdorf, ha vinto la medaglia d'argento nella gara individuale dal trampolino HS100 e quella di bronzo nella gara individuale dal trampolino HS137.\nStagioni 2006-2011.\nIl 6 gennaio 2006 ha vinto \"ex aequo\" con il finlandese Janne Ahonen la 54\u00aa edizione del Torneo dei quattro trampolini. \u00c8 stata la prima volta che il Torneo si \u00e8 conclusa con due vincitori a pari merito. Ha partecipato ai XX Giochi olimpici invernali di (13\u00b0 nel trampolino normale, 10\u00b0 nel trampolino lungo, 9\u00b0 nella gara a squadre) e a fine stagione si \u00e8 aggiudicato la Coppa del Mondo generale, mai vinta prima da un atleta ceco o cecoslovacco.\nNelle stagioni successive non ha pi\u00f9 eguagliato i risultati ottenuti nel 2005 e nel 2006: non \u00e8 pi\u00f9 salito sul podio n\u00e9 in Coppa del Mondo n\u00e9 ai Mondiali; ai XXI Giochi olimpici invernali di \u00e8 stato 14\u00b0 nel trampolino normale, 17\u00b0 nel trampolino lungo e 7\u00b0 nella gara a squadre.\nStagioni 2012-2017.\nNon ha ottenuto risultati di rilievo n\u00e9 ai Mondiali di volo del 2012 n\u00e9 ai Mondiali della Val di Fiemme 2013; ai XXII Giochi olimpici invernali di si \u00e8 classificato 19\u00ba nel trampolino normale, 27\u00ba nel trampolino lungo e 7\u00ba nella gara a squadre.\nAi Mondiali di Falun 2015 si \u00e8 classificato 28\u00ba nel trampolino normale, 33\u00ba nel trampolino lungo e 8\u00ba nella gara a squadre dal trampolino lungo; due anni dopo, ai Mondiali di Lahti 2017, si \u00e8 classificato 23\u00ba nel trampolino normale, 28\u00ba nel trampolino lungo, 8\u00ba nella gara a squadre dal trampolino lungo e 9\u00ba nella gara a squadre mista dal trampolino normale.\nNell\u2019estate del 2017 ha sposato Barbora Jand\u00f2va a Maddalena Spiaggia, nel comune di Capoterra, presso Cagliari, capoluogo della Sardegna, Italia.\nDopo il matrimonio tornano per\u00f2 in Repubblica Ceca, dove vivono nella provincia di Ostrava.\nNell\u2019Ottobre del 2017 decide di fare un tentativo in politica dando l\u2019idea di essere prossimo al ritiro. Entra a far parte di un partito di destra della regione Moravia-Slesia."}
{"id": "78372", "revid": "1543377", "url": "https://it.wikipedia.org/wiki?curid=78372", "title": "Michael Uhrmann", "text": "Biografia.\nPoliziotto, in Coppa del Mondo esord\u00ec il 30 dicembre 1994 a Oberstdorf (39\u00b0), ottenne il primo podio il 15 marzo 1996 nella gara a squadre di Oslo (3\u00b0) e la prima vittoria il 18 marzo 2000 nella gara a squadre di Planica.\nIn carriera prese parte a tre edizioni dei Giochi olimpici invernali, (8\u00b0 nel trampolino normale, 16\u00b0 nel trampolino lungo, 1\u00b0 nella gara a squadre), (4\u00b0 nel trampolino normale, 16\u00b0 nel trampolino lungo, 4\u00b0 nella gara a squadre) e (5\u00b0 nel trampolino normale, 25\u00b0 nel trampolino lungo, 2\u00b0 nella gara a squadre), a cinque dei Campionati mondiali, vincendo tre medaglie, e a sei dei Mondiali di volo, vincendo una medaglia.\nSi ritir\u00f2 nel 2011, dopo la partecipazione ai Mondiali di Oslo dove vinse il bronzo nella gara a squadre dal trampolino normale."}
{"id": "78375", "revid": "228587", "url": "https://it.wikipedia.org/wiki?curid=78375", "title": "Sec", "text": ""}
{"id": "78376", "revid": "5160", "url": "https://it.wikipedia.org/wiki?curid=78376", "title": "J. F. Herschel", "text": ""}
{"id": "78379", "revid": "1494169", "url": "https://it.wikipedia.org/wiki?curid=78379", "title": "Gabber", "text": ""}
{"id": "78389", "revid": "7", "url": "https://it.wikipedia.org/wiki?curid=78389", "title": "Avion Travel", "text": ""}
{"id": "78396", "revid": "1979849", "url": "https://it.wikipedia.org/wiki?curid=78396", "title": "Corrado Govoni", "text": "Dopo una prima esperienza crepuscolare ader\u00ec al futurismo, staccandosene in seguito per tentare la prosa e il teatro.\nBiografia.\nGovoni Corrado nacque a T\u00e0mara, una frazione del comune di Copparo, in provincia di Ferrara, da una famiglia di agricoltori benestanti, e, senza compiere studi regolari, inizi\u00f2 a lavorare nell'azienda familiare. Nella breve nota biografica contenuta in \"Poeti d'oggi\" (1920) di Papini e Pancrazi si legge che Govoni \u00ab\"Era proprietario di belle e buone terre nel ferrarese che poi ha dovuto vendere. Ha fatto l'impiegato, il soldato, l'allevatore di polli, di maiali, di cigni e di serpenti a sonagli ecc.\"\u00bb Letterariamente esord\u00ec giovanissimo, gi\u00e0 nel 1903, pubblicando a sue spese, presso la casa editrice Lumachi di Firenze, due raccolte di versi intitolati \"Le fiale\" e \"Armonie in grigio e in silenzio\", nelle quali prevalgono i toni crepuscolari.\nDopo la pubblicazione de \"Le fiale\" si dedic\u00f2 soprattutto all'attivit\u00e0 di scrittore, collaborando a varie riviste letterarie fra cui \"Poesia\", \"La Voce\", \"Lacerba\", e \"Riviera Ligure\" diretta da Mario Novaro. Le raccolte che seguirono, nel 1905 e nel 1907, \"Fuochi d'artificio\" e \"Gli aborti\", segnano l'inizio del suo accostarsi al Futurismo. Dopo il trasferimento a Milano, capitale dell'avanguardia, strinse rapporti con Filippo Tommaso Marinetti e ader\u00ec con entusiasmo al movimento.\nMa non fu un'adesione vera e propria: nonostante qualche concessione al gusto futurista nelle successive raccolte, \"Poesie elettriche\" del 1911 e \"Rarefazioni e parole in libert\u00e0\" del 1915, egli stesso defin\u00ec tale adesione \"un gioco\", e la sua poesia rest\u00f2 essenzialmente ispirata alla natura e alla vita dei sensi. Nel frattempo si era sposato con una donna di nome Teresa, dalla quale avrebbe avuto tre figli: Aladino, Ariel e Mario.\nNe \"L'inaugurazione della primavera\", del 1915, il rapporto fra sensi e cose si fa particolarmente evidente, e il poeta supera anche il crepuscolarismo di maniera per attingere a un crepuscolarismo intimo, personale. Dal 1916 divenne collaboratore della rivista napoletana \"Diana\", dove appaiono liriche sue e di giovani esordienti, gi\u00e0 affini alla poesia ermetica, che si sarebbe imposta in Italia nei due decenni successivi. Nello stesso anno, ritornato a Ferrara, fu costretto a vendere i suoi poderi e a dedicarsi ai mestieri pi\u00f9 vari. Il primo periodo govoniano si conclude con l'antologia da lui curata e intitolata \"Poesie scelte\", pubblicata a Ferrara da Taddei nel 1918.\nNel 1919 si era trasferito a Roma, dove, dopo la rivoluzione fascista, ottenne un impiego al Ministero della cultura popolare. Per qualche anno fu vicedirettore della sezione del libro alla SIAE, poi segretario del Sindacato Nazionale Scrittori e Autori. Sono questi gli anni delle sue migliori opere narrative. Grato al fascismo per l'opportunit\u00e0 di lavoro, scrisse un poemetto in lode a Mussolini. Ci\u00f2 nonostante, il figlio Aladino Govoni, che faceva parte di Bandiera Rossa, fu fucilato dai tedeschi alle Fosse Ardeatine il 24 marzo 1944. Nacque quindi \"Aladino\" (1946): un Govoni diverso, sconvolto dalla tragedia, che esprime il suo dolore con toni duri e talora violenti.\nNel dopoguerra lo scrittore si trov\u00f2 in precarie condizioni economiche e dopo un periodo di disoccupazione accett\u00f2 un impiego presso un ministero come protocollista, trascorrendo la sua vita tra la capitale e Marina di Tor San Lorenzo. Negli ultimi anni della sua vita Govoni diresse la rivista \"Il sestante letterario\" da Lido dei Pini, presso Roma, dove dimorava. Qui, segnato da una malattia agli occhi che lo aveva condotto quasi alla cecit\u00e0, mor\u00ec nel 1965.\nPoetica.\nLa poesia di Govoni nasce dall'intreccio di poetiche e di ritmi tipici della tradizione italiana. Da D'Annunzio egli colse il parnassianesimo con l'immobilit\u00e0 delle immagini e la preziosit\u00e0 del discorso lirico, mentre da Pascoli il Govoni di \"Armonie\" ritrova l'abbandono della forma chiusa del sonetto e la visione, anche dove il sentimento \u00e8 triste, dei colori densi delle cose viste, la propensione per la campagna, la conquista metrica di versi e strofe aperte.\nL'esperienza crepuscolare.\nPertanto si pu\u00f2 definire la cultura poetica del primo Govoni compresa nel triangolo tipico per i crepuscolari: Pascoli, D'Annunzio, i simbolisti franco-belgi. Il contributo di Govoni dato al crepuscolarismo, al quale egli si accosta in forma istintiva e, come disse Sergio Solmi, in modo \"straordinariamente elementare\" \u00e8 molto precoce. Govoni registra nelle sue poesie la variet\u00e0 infinita dei colori del mondo con gioia fanciullesca e, come scrisse Eugenio Montale, egli esprime la necessit\u00e0 di tradurre i fenomeni della realt\u00e0 a \"fiabesco inventario privato\".\nScrive Bonfiglioli \"il suo crepuscolarismo consiste in una originale poetica dell'anima. L'anima \u00e8 concepita come una lastra impressionabile, pronta a scomporre l'oggetto in una serie di sensazioni empiriche e a riorganizzarle in sovrimpressioni analogiche\". Govoni per\u00f2 contrappone al grigiore dei pi\u00f9 tipici crepuscolari, come Sergio Corazzini e Marino Moretti, una grande vitalit\u00e0 dei colori che, per molti aspetti, lo differenzia dalla corrente crepuscolare e costituisce il \"comune denominatore\" tra il Govoni pre-futurista e quello futurista.\nL'esperienza futurista.\nL'esperienza futurista non allontan\u00f2 Govoni dal suo \"immaginismo impressionistico\", ma rinsald\u00f2 la forza dell'immagine alla parola unita a una capacit\u00e0 inventiva, vivacizzata da un estro paradossale. Gi\u00e0 in \"Armonia\" il poeta d\u00e0 il suo contributo al verso libero, anche se questo tipo di liberazione sembra scaturire in lui da una abitudine ad una certa trasandatezza formale e metrica come si pu\u00f2 vedere nelle \"Fiale\" dove gli endecasillabi sono ad accentuazione irregolare e i numerosi ipometri (versi mancanti di una sillaba) assumono uno stile tipicamente simbolista-liberty, mentre nelle rime non mancano provocatorie grafie fonetiche regionali.\nIl poeta ader\u00ec al futurismo con entusiasmo e con giocosa irresponsabilit\u00e0, come lui stesso ebbe a dire il 14 marzo 1937 sul \"Meridiano di Roma\", raggiungendo risultati di poco inferiori a quelli di Aldo Palazzeschi,\nconservando, anche nella fase futurista, residui dannunziani, liberty e crepuscolari come ad esempio quando affronta il tema della citt\u00e0 moderna, dove si vede che egli non riesce a dimenticare la natura georgica e idillica del suo animo.\nMontale, in un suo saggio critico, disse che Govoni \"lo si pu\u00f2 leggere fra Li Po e Po Chu-i senza troppo avvertire il salto dei secoli\" e questo per dire che il poeta, pur celebrando la dinamicit\u00e0 della vita moderna, resta in realt\u00e0 al di fuori della storia grazie all'innesto di un modernismo spontaneo su una sensibilit\u00e0 profondamente campagnola.\nOltre l'esperienza futurista.\nTrascorsa questa fase d'avanguardia futurista, Govoni continu\u00f2 ad essere fedele a s\u00e9 stesso con la sua poesia ricca di immagini fresche e affettuose anche se alla ricerca di una maggiore essenzialit\u00e0, come in \"Aladino\" (1946), \"Preghiera al trifoglio\" (1953), \"Stradario della primavera\" (1958) e la raccolta postuma \"La ronda di notte\" (1966).\nRiconoscimenti.\nNel 1950 lo scrittore ha vinto il Premio Viareggio di Poesia per l'insieme della sua opera letteraria.\nNel 1963 ha vinto il Premio Nazionale Letterario Pisa, Poesia."}
{"id": "78399", "revid": "9", "url": "https://it.wikipedia.org/wiki?curid=78399", "title": "Napoleone III", "text": ""}
{"id": "78402", "revid": "76963", "url": "https://it.wikipedia.org/wiki?curid=78402", "title": "Michael Nyman", "text": "Michael Nyman \u00e8 un rappresentante del minimalismo musicale, ed \u00e8 stato tra i primi a utilizzare questo termine in contesto musicale nel 1969.\nBiografia.\nDiplomato alla Royal Academy of Music e al King's College di Londra, fu prima critico musicale, ma poi inizi\u00f2 a comporre musica per cortometraggi.\nNel 1967 Nyman ha iniziato una lunga collaborazione con il regista gallese Peter Greenaway, per il quale ha composto numerose colonne sonore.\nLa sua popolarit\u00e0 si \u00e8 molto accresciuta all'uscita del film \"Lezioni di piano\" (\"The Piano\", 1993), di cui ha scritto la colonna sonora (The Heart Asks Pleasure First). In seguito ha composto le musiche per film come \"Gattaca - La porta dell'universo\" (\"Gattaca\") e \"Fine di una storia\" (\"The End of the Affair\").\nTuttavia Nyman \u00e8 anche conosciuto per i suoi lavori musicali non legati ai film come \"Noises, Sounds &amp; Sweet Airs\" (1987), per soprano, contralto, tenore ed ensemble strumentale (basato sullo spartito di Nyman per \"La Princesse de Milan\"); \"Ariel Songs\" (1990) per soprano e banda; \"MGV (Musique \u00e0 Grande Vitesse)\" (1993) per gruppo; concerto per piano (basato sullo spartito di \"Lezioni di piano\"), clavicembalo, trombone e sassofono; l'opera \"The Man Who Mistook His Wife for a Hat\" (1986), basato su un case-study di Oliver Sacks; e diversi quartetti per archi.\nMolte composizioni di Nyman sono state scritte per il suo proprio gruppo, \"the Michael Nyman Band\", formato per una produzione nel 1976 de \"Il Campiello\" di Carlo Goldoni. Originariamente costruito su antichi strumenti come la ribeca e la cennamella affiancati da strumenti pi\u00f9 moderni come il sassofono per produrre un suono alto possibilmente senza amplificazione, in seguito trasformato in un gruppo completamente amplificato di quartetto d'archi, tre sassofoni, trombone basso, chitarra basso e pianoforte.\nNyman ha anche scritto un libro nel 1974 sulla musica sperimentale intitolato \"Experimental Music: Cage and Beyond\", in cui esplora l'influenza di John Cage sui compositori classici.\nDopo aver collaborato con numerosi registi di film, negli ultimi anni, Nyman ha deciso di passare dietro la macchina da presa, pubblicando il libro fotografico Sublime e realizzando alcuni video.\nHa anche registrato musica pop con i Flying Lizards.\nNel film \"La stanza del figlio\" di Nanni Moretti, Nicola Piovani ha riproposto \"Water Dances\" di Nyman (tratto dal cortometraggio \"Making a Splash\" di Peter Greenaway).\nNel dicembre 2010 la band italiana Belladonna pubblica \"Let There Be Light\", un singolo scritto in collaborazione con Michael Nyman e basato sulla sua The Heart Asks Pleasure First dalla colonna sonora del film di Jane Campion Lezioni di piano. Lo stesso Nyman suona il piano nel brano."}
{"id": "78404", "revid": "767487", "url": "https://it.wikipedia.org/wiki?curid=78404", "title": "Ultrafinitismo", "text": "Nella filosofia della matematica, l'ultrafinitismo, detto anche ultraintuizionismo, \u00e8 una\nvariante estremista del finitismo.\nGli ultrafinitisti negano l'esistenza dell'insieme infinito degli interi naturali N, \nin quanto non pu\u00f2 mai essere completato (v. infinito completato).\nInoltre gli ultrafinitisti si preoccupano degli impedimenti fisici che si oppongono alla costruzione effettiva degli oggetti matematici. Quindi alcuni ultrafinitisti negano, ad esempio, l'esistenza del valore della funzione pavimento (la parte intera, escludendo i decimali) del primo numero di Skewes: esso \u00e8 un numero grandissimo che si definisce ricorrendo alla funzione esponenziale tramite la formula\nLa ragione sta nel fatto che nessuno ha finora calcolato il numero naturale che fornisce il valore della parte intera di questo numero reale, oltre al fatto che appare fisicamente impossibile effettuare tale calcolo.\nL'ultrafinitismo \u00e8 una variante del costruttivismo, anche se i costruttivisti\nin generale giudicano la filosofia come un'attivit\u00e0 intrattabilmente estrema. Il fondamento logico dell'ultrafinitismo risulta per molti studiosi poco chiaro. Il logico costruttivista Anne Sjerp Troelstra per esempio, nella sua opera \"Constructivism in Mathematics\" (1988), liquida l'ultrafinitismo dicendo che \"al presente non dispone di uno sviluppo soddisfacente\". Questa non \u00e8 tanto una obiezione filosofica, ma piuttosto la semplice constatazione che non vi \u00e8 nulla di abbastanza preciso nell'ultrafinitismo che possa essere incluso in un'opera rigorosa di logica matematica.\nUno dei maggiori sostenitori dell'ultrafinitismo \u00e8 stato, a partire dal 1959, il matematico russo Aleksandr Esenin-Volpin.\nAltre considerazioni sulla possibilit\u00e0 di evitare numeri tanto grandi da non potersi maneggiare si possono basare\nsulla teoria della complessit\u00e0 computazionale; a queste si pu\u00f2 collegare la nozione di numero praticabile."}
{"id": "78405", "revid": "599", "url": "https://it.wikipedia.org/wiki?curid=78405", "title": "Costruttivismo (matematica)", "text": ""}
{"id": "78408", "revid": "287204", "url": "https://it.wikipedia.org/wiki?curid=78408", "title": "Death Valley", "text": ""}
{"id": "78411", "revid": "277118", "url": "https://it.wikipedia.org/wiki?curid=78411", "title": "Modello di sviluppo del software", "text": "In informatica un modello di sviluppo software \u00e8 il principio teorico che indica il metodo da seguire nel progettare e nello scrivere un programma. Il modello \u00e8 alla base di una metodologia di sviluppo. I modelli di sviluppo software simulano la realt\u00e0 per vedere cosa accadrebbe e al fine di ridurre gli errori e ottimizzare prestazioni e risultati.\nStoria.\nIl primo modello in ordine storico \u00e8 il Modello a cascata, cui si deve la definizione delle fasi-chiave. Nacque negli anni 60 e trov\u00f2 massima applicazione negli anni settanta, tuttavia mostr\u00f2 i suoi limiti dovuti ad una rigidit\u00e0 e linearit\u00e0 dei processi che provocavano una lievitazione dei costi soprattutto di manutenzione.\nIl modello a cascata ha poi subito diversi cambiamenti che hanno portato prima al modello evolutivo, che aggiunge al modello a cascata una prima fase pi\u00f9 ridotta nota come prototipazione in grado di ottenere migliori requisiti, e il modello trasformazionale, che punta ad un'analisi dei requisiti sempre pi\u00f9 approfondita e migliorata in grado di produrre alla fine un prototipo funzionale.\nUn altro modello \u00e8 il Modello a spirale, poco conosciuto in Italia, ma molto vivo negli Stati Uniti d'America, e l'Extreme Programming, spesso abbreviato in XP.\nDa questi metodi iterativi ed incrementali si \u00e8 evoluta tutta una famiglia di metodi che appartengono alla metodologia Agile (Scrum, SAFe, LeSS, DSDM, DAD, ecc.)."}
{"id": "78412", "revid": "63756", "url": "https://it.wikipedia.org/wiki?curid=78412", "title": "Sviluppo software", "text": "Lo sviluppo software, in informatica e nell'ambito dell'ingegneria del software, indica la serie di passi o percorso da svolgere per ottenere risultati di alta qualit\u00e0 e in tempi prefissati nello sviluppo di un prodotto o sistema software attraverso il relativo progetto.\nDescrizione.\nAttivit\u00e0 portanti.\nLo sviluppo software \u00e8 composto da alcune attivit\u00e0 che rappresentano un insieme di compiti da svolgere per sviluppare un software:\nPu\u00f2 essere suddiviso in cinque attivit\u00e0 portanti, che si ripetono in maniera ciclica:\nL'intero processo \u00e8 spesso supervisionato da un responsabile di progetto, tipicamente definito project manager, il quale fa da ponte tra il committente del progetto software e il team di sviluppo nelle organizzazioni che operano su commessa/contratto; nelle organizzazioni che operano per linee di prodotto il responsabile viene definito product owner. \nAttivit\u00e0 ausiliarie.\nTra le attivit\u00e0 ausiliarie di un processo software si elencano:\nCaratteristiche del processo software.\nUn processo software deve possedere alcune caratteristiche fondamentali per il suo sviluppo, pi\u00f9 precisamente un processo software dev'essere:"}
{"id": "78413", "revid": "767487", "url": "https://it.wikipedia.org/wiki?curid=78413", "title": "Isotono", "text": "Si dicono isotoni atomi con lo stesso numero di neutroni (ovvero lo stesso numero neutronico), ma con differente numero di protoni (numero atomico) e quindi diverso numero di massa."}
{"id": "78414", "revid": "1909146", "url": "https://it.wikipedia.org/wiki?curid=78414", "title": "Governo provvisorio della Nazione Piemontese", "text": "Il Governo Provvisorio della Nazione Piemontese venne istituito a Torino il 12 dicembre 1798 dal generale francese B. C. Joubert, con il solenne giuramento di \u201c\"odio eterno alla tirannide, amore eterno alla libert\u00e0, all'eguaglianza e alla virt\u00f9\"\u201d, a seguito dell'occupazione del Piemonte da parte delle truppe francesi rivoluzionarie. Il governo guid\u00f2 la Repubblica Piemontese.\nFecero parte del governo provvisorio:\nIl Governo dur\u00f2 in carica sino al 2 aprile 1799, quando fu sciolto dal Direttorio, che nomin\u00f2 Commissario unico con pieni poteri l'ambasciatore Musset."}
{"id": "78415", "revid": "1126756", "url": "https://it.wikipedia.org/wiki?curid=78415", "title": "Interazionismo simbolico", "text": "Linterazionismo simbolico \u00e8 un approccio teorico sviluppatosi negli Stati Uniti d'America, che costituisce una prosecuzione in sociologia e psicologia del pensiero pragmatista di William James. \nPone l'accento sulla creazione dei significati nella vita e nelle azioni umane, sottolineando la natura pluralistica della societ\u00e0, il relativismo culturale e sociale delle norme e delle regole etiche e sociali e la visione del S\u00e9 come socialmente strutturato. La teoria si occupa soprattutto dell'interazione sociale che ha luogo nella vita quotidiana della gente. \u00c8 una teoria microsociologica.\nOrigine e influenze.\nOltre che dal pragmatismo di William James e di Charles Sanders Peirce, il pensiero interazionista \u00e8 stato profondamente influenzato da Max Weber, Edmund Husserl e Alfred Sch\u00fctz ed in ambito linguistico dalle opere di Ferdinand de Saussure, Ernst Cassirer e Ludwig Wittgenstein.\nL'interazionismo rappresenta l'approccio teorico dominante negli studi della Scuola sociologica di Chicago e di George Herbert Mead, e le sue considerazioni costituiscono un punto di partenza per lo sviluppo della psicologia sociale.\nL'espressione interazionismo simbolico fu coniata da Herbert Blumer in un saggio del 1937 pubblicato sulla rivista \"Man and society\", che si rifaceva in parte ai lavori di George Herbert Mead.\nSono tre i principi dell'interazionismo simbolico, divenuta una vera e propria scuola di pensiero:\nMead sosteneva che le interazioni fra individui e gruppi di individui non nascano da una serie di risposte a stimoli (prospettiva comportamentista), ma dall'interpretazione dei significati simbolici attribuiti agli stimoli stessi.\nPer Mead l'individuo vive e opera in un mondo sociale. Si pu\u00f2 comprendere il modo in cui il singolo agisce solo se si considera il suo comportamento all'interno del gruppo sociale al quale appartiene, poich\u00e9 le azioni del soggetto trascendono i confini del singolo e coinvolgono anche gli altri membri del gruppo.\nI concetti fondamentali dell'interazionismo simbolico sono:\nL'interazionismo simbolico ha avuto il suo maggior momento di fertilit\u00e0 dagli anni trenta agli anni sessanta del Novecento.\nLe correnti teoriche.\nLa prospettiva simbolica \u00e8 ampia e comprende vari approcci. La corrente maggiore \u00e8 quella dell'interazionismo simbolico secondo la quale il simbolo \u00e8 \"qualcosa che rappresenta in modo significativo qualcosa di diverso\" (segni, gesti, regole condivise, linguaggio...).\nErving Goffman applica un approccio \"drammaturgico\" all'interazione sociale: considera la vita sociale come una sorta di teatro in cui le persone assumono le diverse parti e agiscono come \"registi\" della loro vita e delle impressioni che destano negli altri.\nHarold Garfinkel adotta un approccio che egli chiama \"etnometodologico\", secondo cui bisogna cercare di grattare sotto la superficie del comportamento sociale per scoprire come le persone creano e condividono gli accordi della vita sociale e come basano le proprie azioni su tali accordi."}
{"id": "78419", "revid": "339392", "url": "https://it.wikipedia.org/wiki?curid=78419", "title": "Frederick Chopin", "text": ""}
{"id": "78422", "revid": "228587", "url": "https://it.wikipedia.org/wiki?curid=78422", "title": "Chopin (disambigua)", "text": ""}
{"id": "78430", "revid": "1598666", "url": "https://it.wikipedia.org/wiki?curid=78430", "title": "Contee dell'Irlanda", "text": "Le contee dell'Irlanda (gaelico \"contaetha na h\u00c9ireann\", inglese \"counties of Ireland\") costituiscono la suddivisione territoriale di primo livello del paese e sono pari a 28 (cui si aggiungono tre municipalit\u00e0, per un totale di 31 suddivisioni di primo livello).\nSebbene pi\u00f9 recenti delle quattro storiche province, le quali non hanno alcuna valenza politica, le contee in parecchi casi hanno poteri amministrativi e governativi.\nStoricamente le contee erano suddivisioni dell'intera isola d'Irlanda, e assieme alle 6 contee dell'Irlanda del Nord sono tuttora utilizzate come riferimento geografico, culturale e sportivo relativo a tutta l'isola. Le contee del nord per\u00f2 non hanno pi\u00f9 alcun significato politico o amministrativo.\nStoria.\nLe contee sono delle suddivisioni delle antiche province irlandesi composte, solitamente, da territori pi\u00f9 piccoli. Mentre le province sono esistite per molti secoli, le contee si svilupparono sotto la dominazione britannica e anglo-normanna, con le prime formatisi dopo l'arrivo di Strongbow e l'ultima, Wicklow, vennero formalizzate nel 1606.\nLe trentadue tradizionali furono cristallizzate (mantenendo l'assetto odierno per quel che riguarda la struttura culturale) nel \"Local Government (Ireland) Act 1898\" (\"Atto del Governo Locale (Irlanda) del 1898\") che diede un'impostazione politica locale all'isola simile a quella adottata a quel tempo per la Gran Bretagna, rimarcando la divisione che si era gi\u00e0 venuta a formare consuetudinariamente e socialmente.\nContee storiche precedenti sono state Coleraine, che fu la base dell'attuale Londonderry; Nether Tyrone e Upper Tyrone, unite nel Tyrone; Desmond, suddivisa in Kerry e Cork; Caterlaugh o Caterlagh, formato dall'attuale Carlow e parte del Wicklow meridionale.\nAlcune contee tutt'oggi esistenti, invece, avevano nomi diversi: la \"Queen's county\", attuale Laois, e la \"King's county\", attuale Offaly.\nStruttura e competenze.\nAmministrazione.\nMolte delle ventisei contee della Repubblica d'Irlanda, invece, hanno propri poteri amministrativi nell'ambito del loro territorio, anche se alcune hanno perso la loro entit\u00e0 geografica, come la Contea di Dublino suddivisa in 3 nuove contee (D\u00fan Laoghaire-Rathdown, Fingal, e South Dublin). Il Tipperary invece \u00e8 stato suddiviso in North e South Tipperary per vari anni fino al 2014, quando si \u00e8 adottata la riunificazione e la reistituzione della vecchia contea.\nGeneralmente le moderne 33 unit\u00e0 amministrative della Repubblica d'Irlanda sono amministrate da un \"County Council\" (\"Consiglio della contea\"), per la precisione ben 28 di queste.\nLe citt\u00e0, Dublino, Cork, Limerick, Galway e Waterford sono amministrate da dei \"city council\" (\"consigli cittadini\"), del tutto autonomi dai consigli della contea di cui fanno parte. Fatto curioso \u00e8 che la citt\u00e0 di Kilkenny fa eccezione, in quanto \u00e8 ritenuta informalmente una \"city\", ma di fatto \u00e8 un semplice \"borough\" e non un \"county borough\", ovvero \u00e8 amministrata dalla propria contea.\nComparando con la situazione italiana, una contea irlandese potrebbe corrispondere ad una provincia italiana, mentre una provincia irlandese ad una Regione Italiana.\nEducazione.\nLe contee si devono occupare dell'istruzione, e il sistema del \"Vocational Education Committee\" segue lo schema delle contee tradizionali, eccezion fatta per la contea di Tipperary diviso e per le citt\u00e0, dalle quali resta sempre esclusa Kilkenny ma viene inserita singolarmente la \"town\" di \nD\u00fan Laoghaire.\nContee e sport.\nLe contee furono conseguentemente adottate da associazioni culturali e sportive come l'Associazione Atletica Gaelica, che organizzano le proprie attivit\u00e0 entro i confini della contea e oggi attraggono forti consensi, in particolare nel campo sportivo. La definizione di cosa definisce una contea in Irlanda \u00e8 offuscata dalla crescente associazione di parte della popolazione alla loro contea amministrativa, ci\u00f2 si riscontra di pi\u00f9 (a causa di influenze storiche) nelle contee di North Tipperary, South Tipperary, e negli ultimi tempi le divisioni della contea di Dublino, Dun Laoghaire-Ratdown, Fingal e Dublino-Sud.\nLe sei contee nordirlandesi interessano soltanto le competizioni sportive di calcio gaelico o hurling o altre manifestazioni culturali, in quanto il Nord Irlanda \u00e8 diviso in distretti.\nLista.\nLa \"traditional county\" di Dublino, composta dalle contee di D\u00fan Laoghaire-Rathdown, Fingal, South Dublin e dalla citt\u00e0 di Dublino, conta complessivamente 1.345.402 abitanti; la \"traditional county\" di Cork, composta dall'omonima contea e dalla citt\u00e0 di Cork, ne conta 542.196; la \"traditional county\" di Galway, composta dall'omonima contea e dalla citt\u00e0 di Galway, ne conta 258.552."}
{"id": "78433", "revid": "1632387", "url": "https://it.wikipedia.org/wiki?curid=78433", "title": "Alfons Mucha", "text": "Il suo nome viene spesso francesizzato come Alphonse Mucha. \u00c8 stato uno dei pi\u00f9 importanti artisti dell\"Art Nouveau\".\nBiografia.\nGiovinezza e adolescenza.\nFanciullezza.\nAlfons Maria Mucha nacque il 24 luglio 1860 a Ivan\u010dice, in Moravia (una regione dell'odierna Repubblica Ceca, allora facente parte dell'Impero austro-ungarico). Figlio di un usciere del tribunale, Ond\u0159ej Mucha (1825-1891), e della sua seconda moglie Am\u00e1lie Mal\u00e1 (1822-1880), donna di umile origine ma di grande intelligenza, Alfons gi\u00e0 giovanissimo rivel\u00f2 la propria vocazione artistica, che si manifestava nei suoi molteplici disegni della realt\u00e0 intorno a lui: fiori, cavalli, scimmie erano tutti soggetti che catturavano la sua fervida attenzione, diventando in questo modo ricorrenti nella sua primissima produzione grafica.\nUn impulso decisivo, in ogni caso, gli venne fornito dalla formazione religiosa che ricevette per iniziativa della madre, una devota cattolica praticante. Il giovane Mucha, infatti, trascorse diversi anni alla chiesa dell'Assunzione di Maria Vergine di Ivan\u010dice, dove era accolito e corista; fu proprio il suo talento nel canto a consentirgli, all'et\u00e0 di undici anni, di passare al coro della cattedrale dei Santi Pietro e Paolo, nella citt\u00e0 di Brno, dove comp\u00ec anche gli studi secondari al ginnasio Slovansk\u00e9. A Brno il giovane Alfons crebbe nell'ambiente patriottico che faceva capo al movimento di rinascita nazionale ceco, dal quale trasse l'amore per la civilt\u00e0 morava e le sue tradizioni; anche l'ambiente ecclesiastico lasci\u00f2 tracce profonde sulla sua fantasia, animata dall'imponente mole delle cattedrali, dal penetrante aroma dell'incenso, dal suono delle campane e generalmente da impressioni che lo accompagnarono per tutta la vita e ne segnarono in modo particolarmente intenso la produzione artistica.\nA Vienna.\nNell'autunno del 1878, su consiglio di Josef Zelen\u00fd, Mucha present\u00f2 la domanda d'iscrizione per l'Accademia di Belle Arti di Praga; non venendo ammesso (gli venne suggerito addirittura di scegliere una \u00abprofessione differente\u00bb), a soli diciannove anni si trasfer\u00ec a Vienna dove lavor\u00f2 per la compagnia Kautsky-Brioschi-Burghardt come pittore per scenografie teatrali.\nPer un ragazzo che a malapena si era inoltrato oltre Praga, citt\u00e0 s\u00ec pittoresca, ma ancora profondamente provinciale, Vienna dovette apparire imponente, quasi maestosa. La citt\u00e0, capitale dell'Impero austro-ungarico, era stata tra l'altro appena rivoluzionata da un vasto piano di ristrutturazione urbanistica, culminato con l'apertura di una monumentale arteria che demarcava il perimetro del centro abitato, la Ringstra\u00dfe, circoscritta da eleganti edifici in stile neogotico, rinascimentale, barocco e neoclassico.\nMucha, insomma, approd\u00f2 in una metropoli ricca di iniziative e di fermenti, e qui si divideva tra la faticosa attivit\u00e0 lavorativa e gli svaghi e le frequentazioni concesse da una grande citt\u00e0; conobbe Hans Makart, e partecip\u00f2 attivamente alla vita culturale intensa e vivace, animata dai musei, dalle sale da concerto e soprattutto dagli spettacoli che si rappresentavano nei diversi teatri esistenti, che visit\u00f2 assiduamente disponendo di ingressi gratuiti e illimitati fornitigli dalla compagnia teatrale.\nMucha rimase a Vienna per ben due anni. Un tragico evento, tuttavia, pose fine al suo soggiorno viennese: un violento incendio divampato nel Ringtheater l'8 dicembre 1881, che uccise almeno 449 persone e devast\u00f2 totalmente la struttura. In seguito a questa tragedia, la compagnia Kautsky-Brioschi-Burghardt si ritrov\u00f2 a fronteggiare una profonda crisi, che port\u00f2 Mucha ad esser licenziato per motivi di riorganizzazione aziendale.\nNel segno del conte Belasi.\nDisilluso, Mucha, dopo esser rimasto per un breve periodo a Vienna, decise di affidarsi alla sorte, prendendo un treno alla stazione Franz Josef e inoltrandosi tanto lontano quanto i suoi risparmi gli avrebbero permesso. In questo modo approd\u00f2 a Mikulov, cittadina morava dove si afferm\u00f2 come ritrattista. Qui lavor\u00f2 alacremente e la qualit\u00e0 delle sue opere cattur\u00f2 l'attenzione del conte Karl Khuen-Belasi, che gli commission\u00f2 la decorazione dei suoi castelli a Emmahof, in Moravia, e nella citt\u00e0 tirolese di Gandegg. Entusiasta della riuscita dell'impresa decorativa di Mucha, Belasi ne divenne un munifico mecenate, rivestendo un ruolo decisivo per la sua fortuna. La biblioteca del Conte, infatti, era sterminata, e fu qui che Mucha pot\u00e9 divorare libri su Delacroix, Dor\u00e9, Daubigny e Meissonier; Belasi, inoltre, gli consent\u00ec di sviluppare le proprie inclinazioni artistiche, portandolo anche con s\u00e9 in un viaggio di formazione in Italia.\nGrazie all'autorevole influenza del Conte, nel settembre 1885 Mucha riusc\u00ec a entrare nell'Accademia delle belle arti di Monaco di Baviera, una delle pi\u00f9 antiche e prestigiose di tutta la Germania. Il Mucha vi acquist\u00f2 una grande cultura figurativa e incominci\u00f2 ad acquisire personali orientamenti di gusto; altrettanto formativa fu la compagnia di alcuni colleghi universitari di nazionalit\u00e0 ceca che assieme a lui, seguendo la moda delle associazioni segrete, fondarono la \u00absociet\u00e0 \u0160kr\u00e9ta\u00bb, dalle finalit\u00e0 spiccatamente patriottiche. Fra le diverse opere d'arte realizzate nel periodo di Monaco, oltre ai disegni pubblicati nella \"Palette\" (la rivista dell'associazione), si segnala la pala d'altare raffigurante i \"Santi Cirillo e Metodio\".\nUn boemo a Parigi.\nSentendosi ormai maturo dal punto di vista artistico, e grazie ai sostegni economici del conte Belasi, Mucha si trasfer\u00ec insieme all'amico Karel V\u00edt\u011bzslav Ma\u0161ek a Parigi per proseguire gli studi accademici all'Acad\u00e9mie Julian. Parigi, oltre ad essere una citt\u00e0 artisticamente cosmopolita (proprio in quegli anni era in costruzione la torre Eiffel, simbolo di modernit\u00e0 e progresso), ospitava una comunit\u00e0 boema assai compatta, che Mucha frequent\u00f2 assiduamente; tra gli amici francesi di Mucha vi furono anche Paul Gauguin, Camille Claudel e Louis-Joseph-Rapha\u00ebl Collin, il suo insegnante all'Acad\u00e9mie Colarossi (dove pass\u00f2 nell'autunno 1888), dal quale trasse l'amore per l'arte giapponese.\nLa sussistenza dell'artista era ancora legata agli aiuti finanziari del Conte, che tuttavia cessarono inaspettatamente sul principio del 1889. Mucha, all'epoca ventottenne, per guadagnarsi da vivere si trov\u00f2 a lavorare come illustratore per diverse riviste pubblicitarie; in questo modo arriv\u00f2 ad acquistare gradualmente fama nel mondo artistico francese. Tra i primi a riconoscere il suo talento vi fu Henri Boullerier, direttore del settimanale \"Le Petit Fran\u00e7ais Illustr\u00e9\", del quale Mucha divent\u00f2 l'illustratore regolare. La collaborazione con Boullerier gli procacci\u00f2 un'altra importante commissione, stavolta proveniente da Charles Seignobos, che gli diede il compito di raffigurare l'opera \"Sc\u00e8nes et \u00e9pisodes de l'histoire d'Allemagne\". Si trattava di un incarico assai scottante, in quanto il popolo tedesco era da sempre stato molto ostile nei confronti della civilt\u00e0 ceca e slava; malgrado ci\u00f2, Mucha riusc\u00ec a vincere i propri sussulti d'indignazione, riconoscendo in questa commissione il primo, inestimabile riconoscimento della propria arte.\nCon il consolidamento della propria fama, Mucha raggiunse anche un notevole benessere economico. I suoi primi risparmi vennero spesi nell'acquisto di un organo a pompa e di una fotocamera, che utilizz\u00f2 per fotografare s\u00e9 stesso, gli amici (Gauguin, che viveva nel suo stesso palazzo, venne ritratto varie volte) ed eventi degni di nota, come il funerale del presidente Marie Fran\u00e7ois Sadi Carnot, assassinato nel 1894 da un anarchico italiano.\nL'astro dell'Art Nouveau.\nFu una persona, in particolare, a cambiare radicalmente la vita di Mucha: si trattava dell'attrice Sarah Bernhardt, che effigi\u00f2 nel 1894 in un \"poster\" pubblicitario per il dramma \"Gismonda\" di Victorien Sardou. La finezza del disegno convinse la \u00abdivina Sarah\u00bb a stipulare con Mucha un contratto della durata di sei anni (dal 1895 al 1900), durante i quali egli disegn\u00f2 manifesti, scenografie teatrali, costumi e gioielli, lavorando occasionalmente anche come consulente artistico. \"Gismonda\" fu prontamente seguita da altri sei manifesti teatrali, da considerarsi parte di un ciclo compiuto: \"La Dame aux Cam\u00e8lias\" (1896), \"Lorenzaccio\" (1896), \"La Samaritaine\" (1897), \"M\u00e9d\u00e9e\" (1898), \"Hamlet\" (1899) e \"Tosca\" (1899).\nIl rapporto di cooperazione tra Mucha e la Bernhardt fu reciprocamente vantaggioso. Da una parte la \u00abdivina Sarah\u00bb, grazie ai \"poster\" di Mucha, pot\u00e9 finalmente assurgere allo \"status\" di superstar, ben prima che questo termine venisse coniato dall'industria di Hollywood; dall'altra, Mucha - oltre a intrecciare con la Bernhardt un'amicizia che li leg\u00f2 per tutta la vita - pot\u00e9 accumulare prestigio sociale e crescere professionalmente. La grande fama ormai acquistata gli procur\u00f2 nel 1896 anche un contratto con il litografo Ferdinand Champenois, grazie al quale consegu\u00ec una certa solidit\u00e0 economica che gli consent\u00ec di trasferirsi in un'elegante dimora di rue du Val-de-Gr\u00e2ce. La lungimirante strategia di promozione concertata da Champenois, tra l'altro, non tard\u00f2 a procurare a Mucha nuovi e prestigiosi incarichi: a servirsi dei manifesti pubblicitari di Mucha furono industrie come Nestl\u00e9, Mo\u00ebt &amp; Chandon, JOB, Ruinart, Perfecta e Waverley.\nNel 1898, inoltre, Mucha ader\u00ec alla massoneria, associazione che contava tra i suoi membri anche l'ex protettore Eduard Khuen-Belasi. Mucha si rivel\u00f2 assai sensibile all'influsso massonico, che si percepisce in molte sue opere, e soprattutto nel \"Pater\", un volume illustrato pubblicato a Parigi il 20 dicembre 1899. Frutto di un bisogno di elevazione e di slancio spirituale, il \"Pater\" raffigura le sette fasi della preghiera, intesa come transizione dal buio dell'ignoranza ad uno stato ideale di spiritualit\u00e0. L'opera fu altamente lodata sia dal creatore, che la consider\u00f2 una delle sue pi\u00f9 grandi conquiste, sia dalla critica:\nIntanto, mentre lavorava al progetto del \"Pater\", nella primavera del 1899 Mucha ricevette una commissione assai complessa dal governo austro-ungarico, che lo incaric\u00f2 della decorazione del padiglione della Bosnia ed Erzegovina per l'imminente \"Exposition universelle\". La Bosnia, territorio dove viveva una nutrita comunit\u00e0 slava, sebbene facesse parte dell'Impero Ottomano sin dal 1878 era \"de facto\" un territorio coloniale dell'Impero austro-ungarico; anche in quest'occasione Mucha dovette placare il proprio spirito patriottico e realizzare degli affreschi che gli valsero la medaglia d'argento all'Esposizione Universale, dove fu presente inoltre con disegni, opere di grafica ornamentale, bozzetti e monili studiati per Georges Fouquet. Fouquet era un rinomato orefice francese che affid\u00f2 all'artista anche la decorazione interna ed esterna del proprio negozio di gioielli di rue Royale, a Parigi; ne risult\u00f2 uno stravagante scrigno che, per il suo stile fresco, innovativo, quasi teatrale, \u00e8 considerato una delle espressioni pi\u00f9 significative dell'arredamento \"Art Nouveau\".\nL'intermezzo americano.\nNella primavera del 1904 Mucha s'imbarc\u00f2 sul transatlantico \"La Lorraine\", diretto a New York. Era suo desiderio, infatti, allontanarsi dalla Francia e dalla fama per cercare di inseguire i suoi ideali:\nQuando sbarc\u00f2 a New York, Mucha venne accolto come una celebrit\u00e0 mondiale dal popolo americano, che aveva gi\u00e0 avuto modo di conoscere e apprezzare i suoi \"poster\" in occasione delle \"tourn\u00e9e\" della Bernhardt negli Stati Uniti. Ivi rimase solo tre mesi; tuttavia, Mucha tra il 1905 e il 1910 fece ritorno in America ben quattro volte, anche in compagnia della moglie, Maria Chytilova, sposata il 10 febbraio 1906 a Praga. La prima figlia della coppia, Jaroslava, nacque a New York tre anni dopo le nozze, nel 1909.\nI frutti del soggiorno americano non tardarono: grazie all'attivit\u00e0 di ritrattista, infatti, Mucha accumul\u00f2 una cospicua somma di denaro, sufficiente per finanziare l'esecuzione di un ciclo di dipinti patriottici, la cosiddetta \"Epopea slava\", progetto che stava accarezzando gi\u00e0 da tempo. Intanto, insegn\u00f2 a New York, Chicago e Philadelphia, e decor\u00f2 gli interni del nuovo German Theater con una serie di dipinti allegorici, idea che riscosse molti plausi da parte del pubblico e della critica. Il teatro, purtroppo, rimase aperto per una sola stagione sinfonica, per poi essere convertito in cinema e infine essere demolito nel 1929.\nL\"Epopea slava\".\nL'impeto patriottico di Mucha.\nNel frattempo, il progetto dell\"Epopea slava\" stava iniziando gradualmente a prendere forma, anche grazie agli aiuti finanziari del ricco imprenditore americano Charles Richard Crane, che condivise l'impeto patriottico di Mucha e le sue intenzioni di \u00abrealizzare qualcosa di veramente bello, non per la critica, bens\u00ec per il miglioramento dell'animo slavo\u00bb.\nMucha si dedic\u00f2 con totale dedizione all\"Epopea slava\" a partire dal 1911. Il ciclo comprendeva ben venti dipinti di grandissime dimensioni atti a ricoprire l'intero panorama delle vicende storiche dei popoli slavi; per eseguire queste tele gigantesche l'artista affitt\u00f2 uno studio e un appartamento nel castello Zbiroh, nella Boemia occidentale. Per conferire alle opere la maggiore accuratezza storica possibile, Mucha divor\u00f2 diversi libri sull'argomento, non esit\u00f2 a consultarsi con diversi studiosi di storia slava (tra cui Ernest Denis e Nikodim Kondakov) e visit\u00f2 egli stesso i luoghi effigiati, recandosi assiduamente in Croazia, Grecia, Serbia, Montenegro, Bulgaria, Polonia e Russia, cos\u00ec da studiare i costumi e le tradizioni dei popoli locali.\nGli ultimi anni.\nLe venti tele dell\"Epopea slava\" furono finalmente pronte nel 1928 e nello stesso anno furono donate alla citt\u00e0 di Praga, cos\u00ec da celebrare il decimo anniversario della proclamazione della repubblica cecoslovacca. Il ciclo suscit\u00f2 aspre polemiche da parte della critica, che - oltre a disprezzare lo stile delle opere, giudicato semplice accademismo fuori moda - accus\u00f2 Mucha di essere portatore di un nazionalismo che non aveva pi\u00f9 senso dopo l'indipendenza della Cecoslovacchia nel 1918.\nFurono questi anni assai bui. Un senso di profonda inquietudine serpeggiava in Cecoslovacchia, minacciata dall'ascesa di Adolf Hitler al potere nel 1933, e dal diffondersi di un crescente sentimento filonazista nei Sudeti. Temendo lo scoppio di una nuova guerra, Mucha - ormai settantaseienne - si lanci\u00f2 in un nuovo progetto: la creazione di un trittico raffigurante \"L'et\u00e0 della ragione, L'et\u00e0 dell\u2019amore, L'et\u00e0 della saggezza\", cos\u00ec da celebrare il senso di unit\u00e0 e di pace nel genere umano. Quest'opera, tuttavia, non vide mai la luce, a causa del declino fisico sempre pi\u00f9 avanzante.\nQuanto maggiormente temuto da Mucha, tuttavia, si avver\u00f2: il 15 marzo 1939 assist\u00e9 infatti all'occupazione del territorio cecoslovacco da parte delle truppe naziste. A causa del suo ruggente spirito patriottico, Mucha fu prontamente arrestato dalla Gestapo e sottoposto a interrogatorio: non venne imprigionato, ma sia la sua salute che il suo spirito erano ormai a pezzi.\nAlfons Mucha, infine, mor\u00ec a Praga il 14 luglio 1939, stroncato da un'infezione polmonare; grandissimo il concorso di folla ai funerali, che terminarono con la deposizione della salma nel cimitero Vy\u0161ehrad, dov'\u00e8 tuttora sepolto.\nProduzione artistica.\nPoster.\nIl nome di Mucha \u00e8 indissolubilmente legato ai suoi \"poster\", simbolo della presenza dell'arte nelle strade. Venendo affissi nelle bacheche cittadine, infatti, i \"poster\" facevano un utilizzo massiccio di colori sgargianti e caratteri tondi, cos\u00ec da combattere il grigiore dei suburbi industriali: anche Mucha ader\u00ec a questo filone artistico, disegnando manifesti pubblicitari per birre, biciclette, saponette, cioccolata, cartine per sigarette, polvere da bucato.\nIn tal senso, i \"poster\" pubblicitari di Mucha seguono una configurazione comune. Il nome del prodotto viene annunciato discretamente, mediante l'utilizzo di un'unica scritta, accompagnata da un aggettivo: il resto del manifesto, di un inedito formato verticale, \u00e8 invece riempito da un sistema di motivi floreali e ornamentali composto da boccioli, viticci, simboli e arabeschi, al cui centro si staglia una figura femminile avvenente, ammaliatrice, leggiadra. Lo sguardo dell'osservatore, venendo catturato dalla bellezza della donna, sarebbe poi inevitabilmente caduto anche sul prodotto da essa retto, che ribadisce ulteriormente l'esistenza del bene pubblicizzato.\nL'intera composizione, in breve, ruota attorno alla figura femminile effigiata, che generalmente indossa un'elegante veste drappeggiata e presenta una capigliatura assai folta: Mucha giocava molto spesso sulle chiome delle giovani dee, che venivano raffigurate con i capelli liberi, scompigliati dal vento, oppure stilizzati sino a divenire fregi arabescati. Talvolta, per dare ulteriore risalto alle proprie figure muliebri, Mucha le adornava con degli sfarzosi gioielli.\nLa preziosit\u00e0 dell'insieme, infine, \u00e8 sottolineata dalla policromia degli ornamenti delle fanciulle e dallo sfondo carico di calore e di toni dorati, che suggeriscono un'atmosfera lussuosa e decadente, in perfetta sintonia con i canoni dell\"Art Nouveau\" e con lo spirito \"fin de si\u00e8cle\".\nFotografia.\nMucha, oltre ad essere stato un provetto grafico, si ciment\u00f2 anche nella fotografia. In effetti, la sua carriera collima perfettamente con l'impetuoso sviluppo delle macchine fotografiche che - a seguito dell'introduzione delle stampe alla gelatina-bromuro di argento - divennero accessibili ad un numero sempre maggiore di persone.\nLe sue prime foto risalgono al periodo trascorso a Monaco e a Vienna, durante il quale, utilizzando presumibilmente la fotocamera di suo nonno, si trovava spesso a fotografare gli scenari urbani visibili dal suo appartamento, o alternativamente a ritrarre i suoi amici. Acquist\u00f2 una macchina fotografica personale solo negli anni 1890, mentre lavorava come illustratore: nel corso degli anni, comunque, sembra che egli abbia operato con ben sei fotocamere diverse.\nL'attivit\u00e0 fotografica di Mucha a Parigi pu\u00f2 essere suddivisa in due periodi. Le foto del primo periodo (1890-1896), durante il quale Mucha viveva a rue de la Grande-Chaumi\u00e8re, ritraggono principalmente gli interni del suo studio, o modelli occasionali, tra cui l'amico Paul Gauguin. Cospicua \u00e8 la mole di autoritratti risalenti a questi anni, che esegu\u00ec numerosi, anche con l'ausilio di un sistema di controllo remoto da lui stesso ideato; in queste foto spesso Mucha \u00e8 ritratto con la \"rubashka\", un abito tradizionale russo, cos\u00ec da ribadire il proprio patriottismo slavo.\nIl secondo periodo ha inizio con il trasferimento di Mucha a rue du Val de Gr\u00e2ce: in questi anni egli si ritrov\u00f2 a scattare fotografie quasi ogni giorno, riprendendo spontaneamente i suoi modelli, cos\u00ec da ottenere bozzetti da usare eventualmente in dipinti o manifesti. Il suo interesse per la fotografia lo port\u00f2 addirittura a conoscere nel 1895 i fratelli Auguste e Louis Lumi\u00e8re, che proprio in quell'anno avevano inventato il cinematografo.\nNonostante Mucha abbia nutrito un fervido interesse per la fotografia per numerosissimi anni, egli non ha mai aderito a nessun gruppo fotografico; fu comunque un entusiasta autodidatta, e fu autonomamente che impar\u00f2 a gestire al meglio le condizioni di luce, il tempo di cattura e diverse altre componenti fondamentali dell'arte fotografica.\nIl riscatto della figura femminile.\nNella cultura occidentale la concezione della donna e il relativo concetto di femminilit\u00e0 ideale iniziano a subire una trasformazione durante la Belle \u00c9poque, nei decenni tra la fine del 1800 e l\u2019inizio del 1900. \nIn questo senso risulta indicativo considerare le mutevoli rappresentazioni delle donne in campo artistico all'interno della societ\u00e0 occidentale durante quel periodo, considerando che l\u2019arte \u00e8 spesso un buon indicatore delle norme sociali di una certa epoca: in generale, le raffigurazioni artistiche di perfetta femminilit\u00e0 hanno in buona misura contribuito a descrivere le aspettative comuni riguardanti le donne. Ad esempio, gran parte dell'arte del diciannovesimo secolo rifletteva le nozioni di femminilit\u00e0 idealizzata e asservita: a quel tempo esisteva una sorta di \"culto della domesticit\u00e0\" associato al ruolo femminile. Il ruolo subalterno imposto alle mogli e alle figlie dalla societ\u00e0 occidentale dipendeva ed era anche conseguenza della relazione tra femminilit\u00e0 e purezza percepita dal comune pensare. La \u201cfanciulla modesta\u201d, un tema comune rappresentato dagli artisti del diciannovesimo secolo, rifletteva queste nozioni sociali: veniva mostrata una donna elegante, sottomessa e sessualmente repressa; solitamente era completamente vestita e spesso raffigurata sdraiata o posizionata passivamente. \nTuttavia, tra la fine del diciannovesimo e l'inizio del ventesimo secolo si assiste ad una prima ma fondamentale inversione di tendenza, sia in campo sociale che, di conseguenza, nel mondo dell\u2019arte, sempre attento a percepire questi cambiamenti. L'arte inizia a fornire un concetto pi\u00f9 progressista di femminilit\u00e0 ideale, descrivendo un processo che vedr\u00e0 le donne avvicinarsi ad una migliore condizione dal punto di vista sociale.\nIndubbiamente il lavoro di Alphonse Mucha cattura l\u2019essenza di questa prima evoluzione e si pu\u00f2 considerare come un commento sociale nei confronti di quell\u2019epoca, indicativo del passaggio alla modernit\u00e0: il suo lavoro accompagna la transizione dall\u2019immagine di \u201cfanciulla modesta\u201d a quella della \u201cnuova donna\u201d. I ritratti stilistici di soggetti femminili del pittore incarnano la nascita simbolica della \u201cfemme nouvelle\u201d, la donna del nuovo secolo, progressista, elitaria e moderna, sempre meno soggetto passivo di ubbidienza e docilit\u00e0. La rappresentazione del soggetto femminile \u201csecondo lo stile Mucha\u201d assume, in ogni caso, sfumature differenti o addirittura contrastanti dal punto di vista degli intenti comunicativi: l\u2019esaltazione stilistica e raffigurativa assume caratterizzazioni e significati diversi, ossia ad un piano del significante relativamente unitario non corrisponde un unico e concorde piano del significato. Per descrivere questo concetto, \u00e8 molto utile considerare alcune particolari artefatti dell\u2019artista ceco, circoscrivibili agli ultimi sei anni del 1800.\nIn primo luogo, Mucha dipinge le donne come socialmente autorizzate, partecipanti ad attivit\u00e0 maschili e molto presenti nella sfera pubblica. In questo senso \u00e8 utile dire che l\u2019emancipazione femminile nella sua arte passa tramite l\u2019inserimento delle donne nelle pubblicit\u00e0 di prodotti commerciali che un tempo rappresentavano tipicamente la mascolinit\u00e0, quasi a simboleggiare l\u2019irruzione femminile nelle attivit\u00e0 maschili. Alcuni annunci mostrano donne che bevono alcolici, ad esempio Lef\u00e8vre-Utile Champagne Biscuits (1896), prodotto per il biscottificio di Nantes Lef\u00e8vre-Utile; nel manifesto sono rappresentate, nell\u2019angolo di un elegante salone, due giovani signore mentre flirtano con un vero gentleman: fiore all\u2019occhiello, guanti bianchi e cilindro, pronto per andare all\u2019opera. Una delle due dame guarda fissamente il giovane uomo senza degnare di uno sguardo la grande scatola di biscotti allo champagne e le diverse bottiglie disposte su un tavolino laterale. La parola \u201cflirt\u201d, infatti, espressione in voga da poco importata dalla Francia, era stata utilizzata dal proprietario del biscottificio come nome per uno dei suoi tipi di biscotti. In Waverley Cycles (1898), manifesto commissionato dall\u2019industria americana omonima, una donna \u00e8 raffigurata in bicicletta. Il disegno, dai tratti molto sottili, ci mostra appena il manubrio ma presenta un\u2019autentica fanciulla in stile Mucha ritratta in posizione atletica che regge una corona d\u2019alloro, a simboleggiare le vittorie dei prodotti Waverley, biciclette molto solide, mentre l\u2019incudine rappresenta la forza produttiva, la qualit\u00e0 artigianale. L\u2019artefatto \u00e8 molto diverso da qualsiasi altra pubblicit\u00e0 di biciclette del periodo, spesso corrispondente al clich\u00e9 della ciclista raffigurata nel mezzo della natura, e pu\u00f2 contare molto sull\u2019impatto immediato del suo simbolismo. JOB (1896) - 'JOB' \u00e8 un marchio di fabbrica della Joseph Bardou Company, produttrice di carte per sigarette - \u00e8 forse uno dei poster pubblicitari pi\u00f9 noti di Mucha, con numerose edizioni successivamente pubblicate in una variet\u00e0 di formati per i mercati internazionali. Mucha ha disegnato la figura femminile in posizione prominente rispetto a uno sfondo sul quale si notano alcuni monogrammi di \u201cJOB\u201d. Tenendo in mano una sigaretta accesa, la donna inclina la testa sensualmente all'indietro e il fumo che si alza forma un arabesco, intrecciato con i suoi capelli e il logo aziendale. L\u2019azione di fumare era cosa insolita per il sesso femminile, un aspetto considerato quasi \u201cdeviante\u201d durante gran parte del XIX secolo. Eppure, nell\u2019opera, una signora gode apertamente di una sigaretta, esprimendo un\u2019emozione simile al piacere sessuale, che nasce da un\u2019attivit\u00e0 prima legata alla virilit\u00e0 maschile: la donna moderna sembra trasmettere un senso di autorit\u00e0 sociale ottenuto, padrona del suo destino, lontana dall\u2019accettazione di un futuro lugubre imposto.\nNegli artefatti in cui viene meno la funzione pubblicitaria, la lussureggiante arte di Mucha opera in modo pi\u00f9 marcato una celebrazione del femminile come spettacolo sontuoso e appariscente, di una bellezza esuberante. Diventa emblematico citare il primo pannello decorativo di Mucha, ossia quello de \u201cle stagioni\u201d (1896), una serie di quattro pannelli di formato rettangolare che rappresentava le quattro stagioni personificate attraverso figure femminili. Come nei poster precedenti \u2013 Gismonda, JOB - non manca lo sfondo come elemento decorativo dominato da una figura femminile caratterizzata da una gestualit\u00e0 suggestiva, ma a differenza di questi, nella definizione delle stagioni, la funzione espressiva/comunicativa \u201cdell\u2019elemento donna\u201d cambia: nei primi, donne seducenti pubblicizzano beni di consumo, mentre nel pannello decorativo la figura femminile personifica un elemento naturale con un fine decorativo. Mucha dipinge le quattro stagioni come ninfe eteree e, a seconda dell\u2019atmosfera stagionale, ne vari\u00f2 lineamenti e atteggiamenti. Per esempio, la primavera \u00e8 una ragazza bionda che suona una melodia primaverile con una lira ricavata da un ramo e dai suoi stessi capelli. L\u2019inverno \u00e8 una donna dai tratti pi\u00f9 maturi avvolta in un abito, che riscalda un uccellino rigido di freddo. Anche la natura circostante cambia: l\u2019estate \u00e8 seduta sulla riva di un fiume, con i piedi immersi nell\u2019acqua, a indicare il caldo, e sulla testa porta dei papaveri che evocano i profumi estivi. L\u2019autunno, con i capelli decorati con una corona di crisantemi celebra il racconto dell\u2019anno su uno sfondo simile a un arazzo intessuto di alberi dai colori autunnali.\nL\u2019artista aspirava a esprimere il passaggio del tempo e la ricchezza della natura. Il messaggio, pertanto, non ha pi\u00f9 un valore utilitaristico, ma diventa pura scenografia, rappresentazione spettacolare della donna: in Mucha convivono un\u2019arte intesa come strumento pubblicitario, legata al prodotto, e un\u2019arte come espressione estetica, ornamento rigoglioso, pi\u00f9 libera, slegata da scopi materialistici. Questi due aspetti, con le loro ambiguit\u00e0 e differenze, hanno fatto s\u00ec che i dipinti di Mucha siano riusciti a illuminare efficacemente i primi passi verso l\u2019uguaglianza femminile nella societ\u00e0 occidentale, pertanto il suo lavoro trascende oltre il mondo dell\u2019arte: le sue opere sono una testimonianza del cambiamento culturale di inizio XX secolo e possono essere viste come sfida alle tradizionali nozioni di donna subordinata e promozione della sua inclusione nella societ\u00e0 moderna."}
{"id": "78434", "revid": "365411", "url": "https://it.wikipedia.org/wiki?curid=78434", "title": "Serie B 1949-1950", "text": "La Serie B 1949-1950 fu la 18\u00aa edizione dalla manifestazione e la quarta organizzata dalla Lega Calcio.\nStagione.\nAvvenimenti.\nUn buon girone di ritorno, frutto delle importanti vittorie ottenute contro le avversarie dirette, permise al di riconquistare la Serie A dopo due anni tra i cadetti; a contribuire al successo dei campani furono i mancati recuperi di , e . Assieme al Napoli, festeggi\u00f2 anche un' gi\u00e0 campione d'inverno che riusc\u00ec a mantenere la vetta fino al penultimo turno e a conquistare con due giornate d'anticipo la sua prima promozione in massima serie.\nRiguardo alle retrocessioni, aumentate a cinque a causa di una progressiva diminuzione del numero delle squadre in B, con , alla sua ultima apparizione fra i cadetti, e presto finite nella parte bassa della classifica, caddero dapprima l' e, all'ultimo turno, l' e la deludente , superate dalla . Per i grigi piemontesi fu la prima caduta in C.\nClassifica finale.\nLegenda:\nRegolamento:"}
{"id": "78435", "revid": "256896", "url": "https://it.wikipedia.org/wiki?curid=78435", "title": "ICDL", "text": ""}
{"id": "78438", "revid": "1305772", "url": "https://it.wikipedia.org/wiki?curid=78438", "title": "Asylum (videogioco)", "text": "Asylum \u00e8 un videogioco di tipo avventura grafico-testuale progettato nel 1981 per il TRS-80 dai programmatori Michael O'Haire e William F.Denman Jr, ambientato in un manicomio. \nFu pubblicato dalla casa produttrice \"Med Systems\" successivamente conosciuta come \"Screenplay\".\nIl seguito del videogioco chiamato \"Asylum II\" fu pubblicato nel 1982. A questa versione fu aggiunta la grafica bitmap, il colore, e fu pubblicato nel 1985 per il Commodore 64 con il nome di \"Asylum\".\nNe usc\u00ec una versione per la Famiglia Atari 8-bit e per l'IBM Personal Computer."}
{"id": "78447", "revid": "287204", "url": "https://it.wikipedia.org/wiki?curid=78447", "title": "Wau Holland", "text": ""}
{"id": "78449", "revid": "9882", "url": "https://it.wikipedia.org/wiki?curid=78449", "title": "World Wildlife Fund", "text": ""}
{"id": "78450", "revid": "54253", "url": "https://it.wikipedia.org/wiki?curid=78450", "title": "WWF", "text": "Il World Wide Fund for Nature, spesso abbreviato in World Wildlife Fund o con l'acronimo WWF, \u00e8 un'organizzazione internazionale non governativa di protezione ambientale con sede nella citt\u00e0 di Gland (Svizzera).\nStoria.\nL'associazione venne fondata il 29 aprile 1961 come World Wildlife Fund (letteralmente \"Fondo mondiale per la vita selvatica\") su iniziativa di Julian Huxley, cui si aggiunsero i patrocini di Bernardo dei Paesi Bassi (marito della regina Giuliana), di Filippo d'Edimburgo (marito della regina Elisabetta II) e altri; adott\u00f2 come logo il panda gigante disegnato dal naturalista conservazionista e pittore Sir Peter Scott. Alla fondazione e alla prima organizzazione parteciparono anche Guy Montfort e il finanziere e filantropo statunitense Godfrey Anderson Rockefeller.\nCome forma giuridica \u00e8 un charitable trust (associazione) per scopi di beneficenza; il primo presidente della sezione britannica fu lo stesso Filippo d'Edimburgo, che divenne Presidente del WWF internazionale dal 1981 al 1996. La prima sede del WWF fu a Morges, in Svizzera, mentre in seguito venne trasferita a Gland, sempre nel paese elvetico. Nel 1986, anno in cui si modific\u00f2 il logo artistico di Scott nell'attuale, pi\u00f9 stilizzato e riproducibile, assunse il nome che ha tuttora (World Wide Fund for Nature, cio\u00e8 \"fondo d'estensione mondiale per la natura\"), tranne che negli Stati Uniti e in Canada dove la sua ragione sociale \u00e8 ancora \"World Wildlife Fund\". La scelta della modifica del nome, mantenendo per\u00f2 l'acronimo per continuit\u00e0, volle significare l'allargamento degli scopi dalla semplice tutela della vita vegetale e animale alla tutela globale della natura, aprendosi anche alle tematiche del riscaldamento globale, della salute umana in relazione al deterioramento ambientale, del paesaggio e della crescita sostenibile. La sezione italiana (WWF Italia) venne fondata dal giornalista e pittore Fulco Pratesi nel 1966.Il panda gigante fu scelto quale emblema del WWF, alla sua fondazione nel 1961, da Sir Peter Scott che lo disegn\u00f2 personalmente da una bozza preliminare realizzata dal naturalista scozzese Gerald Watterson e da allora \u00e8 diventato l'animale simbolo della conservazione della natura. Prese origine dal panda gigante \"Chi Chi\" che fu trasferito dallo zoo di Pechino allo zoo di Londra negli stessi anni dell'istituzione del WWF. Essendo l'unico esemplare di panda gigante nel mondo occidentale in quel periodo, unitamente alle sue caratteristiche fisiche e al suo status di specie in via d'estinzione, il panda fu ritenuto idoneo ad essere un forte simbolo riconoscibile dell'associazione. Secondo Peter Scott, inoltre, il panda aveva la capacit\u00e0 di ispirare tenerezza e simpatia. Fu scelto come simbolo anche perch\u00e9 era facilmente riproducibile in bianco e nero e si necessitava di un animale che avrebbe avuto un certo impatto nella stampa in bianco e nero.\nPrincipi.\nSecondo lo statuto e i documenti programmatici, la missione del WWF \u00e8 quella di \"bloccare la degradazione dell'ambiente naturale del pianeta e di costruire un futuro in cui l'uomo vivr\u00e0 in armonia con la natura\". Per il raggiungimento di tale obiettivo vengono indicate le seguenti azioni necessarie:\nL'azione del WWF \u00e8 mirata in diversi ambiti di intervento di interesse globale: le foreste, gli oceani e le coste, l'acqua dolce, le specie selvatiche, il cibo e il clima.\nRispetto a ciascuno di questi ambiti, il WWF si prefigge degli obiettivi misurabili e gestisce . Tali progetti coinvolgono le popolazioni locali, in quanto il WWF ritiene che senza il loro appoggio la tutela dell'ambiente risulterebbe impossibile. Per individuare le aree in cui agire, il WWF ha adottato la strategia ecoregionale per selezionare le 200 ecoregioni, grandi aree geografiche, preservando le quali \nPer raggiungere la sua missione il WWF non trascura il ruolo delle imprese, considerato il grande impatto sull'ambiente che pu\u00f2 avere la loro attivit\u00e0. Si cerca quindi di portarle dalla propria parte, convincendole che conservare la natura e le sue risorse \u00e8 pi\u00f9 vantaggioso che distruggerle senza scrupoli. Per ottenere ci\u00f2 il WWF giunge anche a stipulare accordi di partenariato con quelle che si impegnano, secondo un protocollo concordato, a ridurre il proprio impatto. \nNel corso degli anni, il WWF ha spesso appoggiato iniziative mediatiche di una certa rilevanza. In Italia, pur se pi\u00f9 in sordina rispetto ad altre nazioni, ha ottenuto una certa visibilit\u00e0 collaborando con canali televisivi e, recentemente, portali web. Con Discovery Channel, ad esempio, ha finanziato la realizzazione di un videogioco animalista basato su Cappuccetto Rosso. Celebre inoltre il partenariato con RTL.\nAlcuni progetti di conservazione del WWF.\nA partire dagli anni '90 il WWF ha promosso in tutto il mondo la Conservazione Ecoregionale, ovvero la pianificazione delle azioni di conservazione su una base ecologica. Un ambizioso progetto internazionale ha permesso di mappare le eco regioni del Pianeta e individuarne le 238 prioritarie, denominate Global 200.\nNel 1992, collabor\u00f2 con il Parco Nazionale d'Abruzzo per la messa a dimora di centinaia di piante da frutto per limitare la dispersione degli orsi in aree non protette e tentare di ridurre il numero di esemplari investiti dalle auto. Il progetto \u00e8 proseguito negli anni successivi collaborando con l'Universit\u00e0 degli Studi di Roma \"La Sapienza\" e il Corpo Forestale dello Stato per un'ampia indagine scientifica sulla consistenza e dinamica della specie. Grazie alla collaborazione con Nokia e di molti donatori \u00e8 stato possibile acquistare recinzioni elettrificate in difesa delle greggi e delle arnie e ridurre i danni causati dagli orsi pi\u00f9 \"confidenti\". Furono anche acquistati radio-satellitari per il radio-tracking. Tali indagini hanno permesso di ottenere nel 2008 la stima di popolazione dell'Orso bruno marsicano (N=43, min. 35 - max 67). Il progetto \u00e8 tuttora in corso, grazie anche al sostegno del Ministero dell'Ambiente, anche sull'arco Alpino.\nNel 1995 il WWF raccolse 150.000 firme per abolire le reti da pesca che uccidono molte specie in pericolo. Nel 2002 l'Unione Europea proibisce le reti.\nCitt\u00e0 amiche del clima.\n\"Citt\u00e0 amiche del clima\" (in inglese \"Earth Hour City Challenge\") \u00e8 una competizione internazionale volta alla tutela climatica ed alla promozione di energie rinnovabili. Nel 2013 la classifica \u00e8 risultata la seguente:\nNo Cav.\nIl WWF, insieme a molte altre associazioni e gruppi, \u00e8 da anni impegnata nella difesa delle Alpi Apuane dalle cave di marmo, all'interno dell'ampio movimento denominato No Cav. \nControversie legali.\nNella primavera del 2002 il \"World Wide Fund for Nature\" fece causa alla federazione di wrestling statunitense della World Wrestling Federation, il cui acronimo era anch'esso WWF, in quanto quest'ultima viol\u00f2 l'accordo tra le due associazioni di non usare il proprio acronimo al di fuori dei confini americani. La causa fu vinta dal \"World Wide Fund for Nature.\"\nAspetti controversi.\nUn aspetto dibattuto anche all\u2019interno della stessa organizzazione \u00e8 l\u2019utilizzo del logo-panda da parte di sponsor come grosse aziende notoriamente inquinatrici per campagne propagandistiche di immagine chiamate greenwashing.\nDal 2016 l\u2019associazione internazionale in difesa dei popoli indigeni Survival International ha iniziato a denunciare diversi casi di violenze e soprusi a carico dei popoli nativi nei parchi e aree protette finanziati e/o co-gestiti dal WWF.\nA febbraio 2017, la BBC ha presentato un\u2019inchiesta sul Parco di Kaziranga situato in India dove i guardiaparco sparano alle persone non qualificate presenti nell\u2019area, con uccisioni sommarie, 50 persone in tre anni con solo 2 bracconieri identificati. Durante le proteste degli abitanti per la loro espulsione per permettere l\u2019allargamento dei confini del parco sono state uccise dai guardiaparco altre 2 persone e i villaggi rasi al suolo con gli elefanti. L\u2019attivista Fiore Longo rivela i dati ufficiali: dal 2007 al 2017 su 542 presunti bracconieri \u00e8 stato requisito solo un fucile AK-47, negli ultimi vent\u2019anni i guardiaparco hanno ucciso 1006 persone mentre una sola guardia \u00e8 stata uccisa. A maggio 2019 la rete pubblica olandese Bnnvara manda in onda un\u2019inchiesta sul parco di Kaziranga del giornalista Jos van Dongen con il titolo \u2018\u2019Victim of WWF\u2019\u2019 con interviste alla popolazione e ai dirigenti del parco, intervista anche un medico locale che afferma di effettuare un programma di sterilizzazione maschile con fondi del WWF."}
{"id": "78451", "revid": "125970433", "url": "https://it.wikipedia.org/wiki?curid=78451", "title": "Ursus arctos marsicanus", "text": "L'orso bruno marsicano (Ursus arctos marsicanus ) \u00e8 un mammifero onnivoro della famiglia degli Ursidi: si tratta di una sottospecie dell'orso bruno comune (\"Ursus arctos arctos\") endemica dell'Italia centro-meridionale, nella regione storico-geografica della Marsica, dove, nell'areale centrale corrispondente al parco nazionale d'Abruzzo, Lazio e Molise, sopravvive una cinquantina di orsi (secondo i rilievi del 2014, intervallo di fiducia: 95%, dai 45 ai 69 esemplari), pi\u00f9 alcuni esemplari in altre aree protette limitrofe, per un totale oscillante fra i 55 e gli 85 orsi.\nDescrizione.\nAspetto.\nPresenta corporatura abbastanza tozza e tarchiata, anche se pi\u00f9 slanciata rispetto a quella di altre sottospecie di orso bruno di maggiori dimensioni. La testa \u00e8 grande e tondeggiante, con muso cilindrico e piuttosto schiacciato dotato di un grosso tartufo nerastro. Il pelo \u00e8 bruno-fulvo uniforme su tutto il corpo, con tendenza all'inscurimento sulla parte distale degli arti, i quali sono grossi e forti. Gli occhi sono piccoli e di color nocciola, mentre le orecchie sono anch'esse piccole e di forma arrotondata, poste leggermente ai lati del cranio. La coda \u00e8 ridotta a un moncherino di meno di 10\u00a0cm.\nDimensioni.\nL'orso marsicano \u00e8 una sottospecie endemica del luogo e si trova solo nell'Italia centro-meridionale. Questa sottospecie di orso bruno \u00e8 pi\u00f9 piccola del suo vicino parente settentrionale, l'orso euroasiatico (gi\u00e0 presente sulle Alpi Orientali, dal Trentino alla Slovenia), in quanto presenta anche uno strato di peluria e di grasso molto inferiore, cosa che ha permesso alla sottospecie di adattarsi alla vita in zone che in certi periodi dell'anno presentano un clima molto pi\u00f9 temperato e mite. Il peso varia notevolmente nel corso delle stagioni e in funzione del sesso. Infatti, i maschi sono generalmente molto pi\u00f9 grandi delle femmine e possono raggiungere un peso che, nel periodo autunnale, pu\u00f2 superare i 230\u00a0kg. Le femmine, invece, raramente superano i 140\u00a0kg. Tali misure rendono comunque l'orso bruno marsicano uno dei mammiferi carnivori pi\u00f9 grandi d'Italia, sicuramente il pi\u00f9 grande della parte centro-meridionale della penisola. \u00c8 invece seconda alla sottospecie di orso bruno che vive in Triveneto, alla quale spetta il titolo di carnivoro pi\u00f9 grande d'Italia.\nBiologia.\nComportamento.\nSi tratta di animali estremamente schivi e dalle abitudini quasi del tutto (probabilmente addirittura totalmente) notturne. I vari esemplari sono solitari e piuttosto territoriali: ciascun orso delimita un proprio territorio che si estende dai 10 ai 200\u00a0km\u00b2, a seconda della disponibilit\u00e0 di cibo al suo interno. Spesso gli orsi marsicani (in particolare i maschi) compiono spostamenti anche di notevole entit\u00e0 (spesso nella stagione riproduttiva), che li portano in alcuni casi ad attraversare zone abitate e a entrare involontariamente in conflitto con la popolazione locale, portando scompiglio nella comunit\u00e0.\nDurante l'inverno, gli orsi marsicani scavano una tana pi\u00f9 o meno profonda oppure occupano cavit\u00e0 nella roccia nelle quali vanno in letargo per un periodo pi\u00f9 o meno lungo a seconda delle condizioni climatiche: a tale scopo, tra l'estate e l'autunno, si nutrono abbondantemente, immagazzinando grossi cuscinetti adiposi che sfrutteranno per sopravvivere durante il periodo di inattivit\u00e0.\nAlimentazione.\nLa loro dieta \u00e8 composta per quasi il 90% di vegetali: si nutrono infatti di radici, tuberi, frutta, bacche e altro materiale vegetale come frutta selvatica (castagne, nocciole, ciliegie, amarene, prugne e pere). Spesso tale dieta pu\u00f2 risultare povera di nutrienti; inoltre, non trattandosi di animali erbivori, essi abbisognano di grandi quantit\u00e0 di cibo per sopravvivere, soprattutto in primavera, quando i vegetali freschi sono ancora rari. In questo periodo l'orso tende a consumare una percentuale pi\u00f9 alta di cibo carneo, nutrendosi preferenzialmente di piccoli animali, sia vertebrati che invertebrati, oltre ad animali di taglia media come conigli o uccelli. Solo sporadicamente uccide mammiferi pi\u00f9 grossi come giovani cervi o cinghiali, daini e camosci, come anche non disdegna le carcasse nelle quali si dovesse imbattere.\nLa leggenda popolare che vuole l'orso come spietato uccisore di capi di bestiame, oltre che dei cani da guardia e dei pastori, risulta fondamentalmente errata e legata a episodi sporadici, dato che questi animali preferiscono rifuggire la presenza dell'uomo. \u00c8 per\u00f2 vero che alcune volte l'orso ha attaccato il bestiame domestico, in particolare galline, capre, pecore o vitelli. Tuttavia, l'uomo ha ingigantito la quotidianit\u00e0 di questi attacchi, mentre in realt\u00e0 si tratta di episodi per lo pi\u00f9 concentrati in primavera e spesso anche facilmente evitabili. Tali credenze hanno per\u00f2 giustificato le persecuzioni di questi animali perpetratesi nei secoli. Gli orsi vengono ancora oggi sporadicamente uccisi per avvelenamento e con trappole poste dai bracconieri.\nRiproduzione.\nSi tratta di animali al vertice della catena alimentare e senza predatori naturali: presentano perci\u00f2 un tasso riproduttivo estremamente basso. La femmina partorisce solitamente due gemelli (talvolta uno solo, piuttosto raramente tre e solo eccezionalmente quattro) con una gestazione che dura circa sei mesi. I cuccioli vengono accuditi dalla madre, che li difende dai pericoli, dimostrando enorme coraggio (una femmina con cuccioli diviene infatti assai pericolosa anche per l'uomo, in quanto molto aggressiva), per 2-3 anni, sicch\u00e9 la distanza fra un parto e l'altro \u00e8 in media di 3-4 anni. Le femmine divengono sessualmente mature dopo il terzo anno d'et\u00e0, ma \u00e8 raro che si accoppino ai primi calori e il primo parto avviene all'et\u00e0 di quattro o talvolta cinque anni, l'ultimo intorno ai venticinque anni. La mortalit\u00e0 infantile ha picchi che sfiorano il 50%.\nI dati raccolti dal Parco nazionale d'Abruzzo negli anni 2005-2020 sulla produttivit\u00e0 delle femmine di orso marsicano sono per\u00f2 incoraggianti: ogni anno si riproducono in media, almeno 4 femmine con una media di 8 nuovi nati/anno e con il 70% delle femmine che partoriscono 2-3 cuccioli. Dal 2016 al 2019 sono state osservate in media 6 femmine riproduttive, con un valore record di 9 femmine con cuccioli nel 2019. Questi dati indicano che nella popolazione di orso marsicano esiste una riserva importante di femmine riproduttive.\n\u00c8 noto dalla letteratura che esiste una correlazione positiva tra produttivit\u00e0 (intesa sia come numero di femmine che si riproducono sia come dimensione delle cucciolate) e cibo, ma di contro \u00e8 anche noto che la densit\u00e0 degli orsi nel Parco \u00e8 molto elevata e questo pu\u00f2 portare a meccanismi naturali di autoregolazione densit\u00e0-dipendenti (inibizione dell\u2019estro in alcuni anni o riduzione del tasso di sopravvivenza dei cuccioli)\nGli orsi marsicani raramente entrano in contatto con l'altro grande carnivoro degli Appennini, il lupo appenninico; le due specie si evitano e quando si incontrano, generalmente non si prendono in considerazione. Ciononostante, a volte gli orsi rubano le prede ai lupi. Dal canto loro, i lupi costituiscono una minaccia per gli orsacchiotti. La speranza di vita di questi animali in natura supera facilmente i 20 anni d'et\u00e0.\nHabitat.\nL'habitat dell'orso bruno marsicano \u00e8 teoricamente abbastanza variabile: si adatta infatti a una variet\u00e0 di ambienti diversi, anche se legati alle immediate vicinanze di una copertura boschiva, soprattutto faggete e querceti, tipiche delle foreste dell'Appennino centrale. A causa della presenza umana, tuttavia, questi animali si sono rifugiati in aree via via sempre pi\u00f9 impervie e con elevata copertura boschiva. Pare che durante l'estate si spostino verso aree a quota maggiore con copertura prativa e cespugliosa, mentre durante l'inverno prediligano aree rocciose, possibilmente lontane da qualsiasi tipo di attivit\u00e0 umana.\nDistribuzione.\nLa sottospecie, un tempo diffusa in tutta la zona a est degli Appennini dalle Marche alla Puglia, \u00e8 confinata in una ristretta porzione degli Appennini centrali, con particolare riferimento all'area del parco nazionale d'Abruzzo, Lazio e Molise e alla sua Zona di Protezione Esterna. \nQuesta sottospecie \u00e8 presente stabilmente, e si riproduce, anche in due altre aree protette in Abruzzo: \nOltre la met\u00e0 circa della popolazione totale vive in Abruzzo; in particolare, esemplari maschi erratici frequentano ogni anno, oltre alle tre aree protette sopra citate, anche il Sirente-Velino e il Gran Sasso. Ad esempio, nel 2013 si era verificato l'investimento di un orso sull'autostrada A24, in prossimit\u00e0 dell'Aquila e vicino ai confini delle due aree.\n \nSporadici gli avvistamenti nell'alto Molise, nei Monti del Reatino (Lazio) e nei Monti Sibillini (Marche-Umbria), dove la specie potrebbe essersi irradiata.\nImportante zona di frequentazione dell'orso marsicano sono i Monti Ernici (Lazio/Abruzzo): inoltre esemplari erratici vengono annualmente documentati nell'areale dei Monti Simbruini tra Lazio e Abruzzo. Di importante valore naturalistico la presenza di un esemplare in espansione territoriale che nel 1998 ha frequentato il parco dei Monti Lucretili (Lazio), di cui \u00e8 rimasta sconosciuta la provenienza e la sorte.&lt;br&gt;\nInoltre, il 9 maggio 2020 \u00e8 stata documentata per la prima volta la presenza dell'orso bruno marsicano, con un giovane maschio, all'interno del parco nazionale del Gran Sasso e Monti della Laga, con ulteriori segnalazioni di \"sconfinamenti\" non confermati durante il mese di maggio e del successivo giugno, presumibilmente per via della quarantena nazionale imposta per contenere il COVID-19; un ulteriore esemplare di orso \u00e8 stato ripreso all'interno del parco del Gran Sasso l'11 agosto mentre si cibava di un cavallo morto, che difendeva da lupi e grifoni.\nPopolazione.\nDopo secoli di persecuzioni, l'orso marsicano ebbe la sua prima protezione nel 1923 con l'istituzione del parco nazionale d'Abruzzo, nel cui territorio (pi\u00f9 piccolo dell'attuale) la caccia all'orso era vietata. \nIl 1\u00b0 gennaio 1940 entr\u00f2 in vigore la nuova legge sulla caccia (regio decreto 1016 del 5 giugno 1939) che, per iniziativa del principe Gian Giacomo Gallarati Scotti, diventato da poco senatore, vietava finalmente la cattura e l'uccisione di orsi in tutta Italia. Tale disposizione \u00e8 stata poi confermata da tutte le leggi successive in materia venatoria.\nIn generale, in questi ultimi decenni, grazie alla protezione, si \u00e8 assistito all'espansione dell'area dell'orso marsicano, un secolo fa limitato al parco nazionale d'Abruzzo, Lazio e Molise o alle aree immediatamente circostanti, ma la popolazione complessiva pare stabile o addirittura in leggera diminuzione. Nel 1969, anno in cui Franco Tassi divenne direttore del predetto parco nazionale, sopravvivevano una sessantina di orsi marsicani; nel 2014, secondo le stime fornite dall'ente autonomo \"Parco nazionale d'Abruzzo\", nel proprio areale centrale vivrebbero una cinquantina di orsi (in un intervallo fiduciale posto al 95% che va dai 45 ai 69 esemplari).\nDunque la popolazione ursina non ha registrato crescite, nonostante gli sforzi sia finanziari che umani compiuti negli ultimi decenni, e risulta sempre a rischio di estinzione, in virt\u00f9 sia del numero, del numero elevato dei decessi, in gran parte legato a cause umane (dolose o accidentali) sia del basso tasso riproduttivo.\nSecondo alcune ricerche contribuisce anche il fatto che nel parco nazionale d'Abruzzo e nella sua zona di protezione esterna la densit\u00e0 di orsi raggiunge quasi i 40 esemplari per 1.000\u00a0km\u00b2, elevata per questa specie. In questa situazione, le femmine possono lasciar passare anche sei anni fra un parto e l'altro, con conseguenze demografiche negative per l'orso. Da qui la considerazione che sarebbe auspicabile che l'orso colonizzasse stabilmente, con femmine riproduttive, anche altre aree protette, come il parco nazionale della Maiella (cosa che sta fortunatamente avvenendo), i Monti Simbruini, i Monti Ernici, il Monte Terminillo e il parco nazionale del Gran Sasso, dove purtoppo l'orso \u00e8 presente solo con individui maschi.\nLa condizione di salute dell'orso marsicano desta preoccupazione, a causa del basso numero di esemplari rimasti, che si accoppiano tra loro riducendo la variabilit\u00e0 genetica e diventando sempre pi\u00f9 soggetti a malattie: \nIl fatto che questa sottospecie non riesca a ingrandirsi numericamente dipende principalmente per\u00f2 dall'elevata mortalit\u00e0. Il \"Rapporto Orso Marsicano 2018\" riporta che dal 1970 al 2018 sono stati rinvenuti ben 122 orsi morti: nel 53% dei casi la morte \u00e8 legata a fattori umani, nel 15% a cause naturali e nel restante 32% a cause sconosciute. A loro volta, i fattori umani sono rappresentati per 62% da attivit\u00e0 illegali, quali il bracconaggio, e per il 38% da motivi accidentali, quali gli investimenti con autoveicoli \no treni.\nIn altri termini, una delle principali minacce \u00e8 rappresentata dal bracconaggio, tramite fucilazione diretta o esche avvelenate. Questi fenomeni accadono sia nelle Aree protette, che in quelle non protette, generalmente adiacenti ai confini dei parchi (\"zone di protezione esterna\") frequentati dalla specie.\nMolti sono anche gli orsi che muoiono investiti da autoveicoli o treni, non solo quando tentano di attraversare strade o ferrovie, ma anche quando entrano in tunnel o gallerie, che scambiano per grotte in cui rifugiarsi.\nSecondo il \"Rapporto Orso Marsicano 2015\" edito nel 2016 dal Parco Nazionale di Abruzzo, Lazio e Molise, la stima di orsi marsicani nel 2015 era di 55 - 85 orsi, mentre il monitoraggio effettuato nel 2019 e riportato sul \"Rapporto Orso Marsicano 2019\" parla pi\u00f9 genericamente di un numero minimo di 42 orsi, ognuno dei quali frequenta una o pi\u00f9 aree protette.\nIl 2019 si \u00e8 rivelato come un anno record per le nascite: circa 16 solamente all\u2019interno dei confini del parco nazionale d'Abruzzo, Lazio e Molise, con 19 femmine adulte e riproduttive delle quali 9 con cuccioli (8 delle quali sopravvissute fino a fine 2019, ma con 2 femmine riprodottesi fuori Area Contigua/ZPE, portando in totale ad almeno 20 i nuovi cuccioli di orso nati in Appenino). A contribuire al boom di nascite di orsi marsicani nel 2019 \u00e8 stata anche la buona annata di fruttificazione del [[faggio] del 2018, che ha permesso alle femmine di poter ingrassare fino al livello giusto per poter portare a termine con successo la gravidanza.\nEcco il dettaglio della consistenza della popolazione di orsi secondo i due Rapporti del 2015 e del 2019:\nIl [[parco nazionale della Maiella]] ospita quindi il nucleo di orsi marsicani pi\u00f9 importante presente fuori dal parco nazionale d'Abruzzo, Lazio e Molise e relativa Zona di Protezione Esterna: la stima del 2015 \u00e8 da 5 a 9 esemplari, saliti ad almeno 13, di cui almeno due femmine riproduttive, nel 2018 . Nel 2014 infatti vi \u00e8 stata avvistata una femmina con due piccoli e nel 2018 si \u00e8 invece accertata per la prima volta la nascita di tre orsetti da un'unica femmina.. Il \"Rapporto Orso Marsicano 2020\" segnala per la prima volta la presenza nel parco della Maiella di ben tre femmine, fatto che dimostra una presenza ormai consolidata dell'orso in questa area protetta.\nSecondo il \"Piano di Azione per la Tutela dell'Orso bruno Marsicano\" (PATOM) del Ministrero dell'Ambiente, l'Appennino centrale \u00e8 in grado di ospitare una popolazione complessiva di 208 orsi (intervallo da 192 orsi fino a un massimo di 270).\nQuesta stima \u00e8 stata fatta dopo aver calcolato le aree idonee alla presenza dell'orso, pari a 5.244 km\u00b2, e ipotizzando che esse possano ospitare la stessa densit\u00e0 di orsi che attualmente ospita il parco nazionale d'Abruzzo e la sua area contigua (ossia 39,7 orsi ogni 1.000 km\u00b2). Solo 3.190 km\u00b2 per\u00f2 sono adatti a ospitare femmine adulte con cuccioli: \u00e8 stato stimato che il numero di femmine adulte in et\u00e0 riproduttiva che ci si pu\u00f2 ragionevolmente attendere \u00e8 di 70 esemplari, di cui 22 nel parco nazionale d'Abruzzo e zone limitrofe (zona di protezione esterna e riserve naturali contigue).\nLa colonizzazione stabile di nuovi territori \u00e8 ostacolata da due fattori:\nIn conclusione, il \"Rapporto Orso Marsicano 2019\" sottolinea che l'orso bruno marsicano si potr\u00e0 salvare se:\nPer questo la presenza nel 2019 di due femmine riproduttive presenti stabilmente nel parco della Maiella (salite a tre nel 2020 secondo il \"Rapporto Orso Marsicano 2020\") \u00e8 un fatto altamente positivo, che consolida la presenza dell'orso nella Maiella e che parallelamente rende fiduciosi nel fatto che la colonizzazione di nuovi territori idonei sia finalmente in atto, dando cos\u00ec un contributo decisivo all'incremento numerico della sottospecie.\nCollegamenti esterni.\n[[Categoria:Ursidi]]\n[[Categoria:Fauna endemica d'Italia]]\n[[Categoria:Parco nazionale d'Abruzzo, Lazio e Molise]]"}
{"id": "78454", "revid": "125217894", "url": "https://it.wikipedia.org/wiki?curid=78454", "title": "Oliviero Diliberto", "text": "Con un trascorso da militante nel Partito Comunista Italiano, di cui era esponente della corrente cosiddetta \"Cossuttiana\", e successivamente del Partito della Rifondazione Comunista, figur\u00f2 poi tra i fondatori del Partito dei Comunisti Italiani, di cui ricopr\u00ec la carica di Segretario nazionale dal 29 aprile 2000 al 25 febbraio 2013.\nNelle file dei PdCI, ricopr\u00ec inoltre la carica istituzionale di Ministro di grazia e giustizia nei Governi D'Alema I e II, complessivamente dall'ottobre del 1998 all'aprile del 2000, oltrech\u00e9 quella di deputato - dapprima per Rifondazione e poi per il PdCI - per quattro legislature, dal 1994 al 2008.\nOrigini ed attivit\u00e0 accademica.\nNato e cresciuto a Cagliari da padre siciliano e da madre sarda, ambedue d'estrazione sociale medio-borghese, si \u00e8 laureato in Giurisprudenza presso l'Universit\u00e0 degli Studi di Cagliari. Borsista, si \u00e8 specializzato alla Scuola di Perfezionamento in Diritto Romano e Diritti dell\u2019Oriente Mediterraneo della Sapienza - Universit\u00e0 di Roma. \u00c8 professore ordinario di Diritto romano e Preside presso la Facolt\u00e0 di Giurisprudenza della Sapienza di Roma.\nIn passato \u00e8 stato anche docente di Diritto romano presso la Facolt\u00e0 di Giurisprudenza dell'Universit\u00e0 degli Studi di Cagliari, sua citt\u00e0 natale. Come esperto di diritto romano ha pubblicato ricerche sulla \"cura furiosi\" e sull\"'episcopalis audientia\".\nAttualmente \u00e8 \"Chair Professor\" presso la Zhongnan University of Economics and Law di Wuhan.\nAttivit\u00e0 politica.\nA 13 anni inizi\u00f2 la militanza politica studentesca, avvicinandosi presto al PCI. Si iscrisse poi nel 1974 alla FGCI, il ramo giovanile del partito comunista.\nNel 1991, allo scioglimento del PCI, conflu\u00ec in Rifondazione.\nHa diretto dal 1994 al 1995 il settimanale del Prc \"Liberazione\" (poi quotidiano e oggi chiuso) ed \u00e8 autore di numerosi saggi.\nNel 1995 scelse come primo collaboratore Francesco Demitry (capo della segreteria politica di Diliberto), che gi\u00e0 dal 1994 collaborava con \"Liberazione\" per le rubriche di informazione religiosa.\n\u00c8 stato deputato della Repubblica dal 1994, per quattro legislature fino al 2008.\nRicopriva il ruolo di capogruppo alla Camera, quando ha lasciato il PRC nel 1998, nell'ambito della scissione che ha portato alla nascita del PdCI, in quanto contrario alla decisione bertinottiana di sfiduciare il governo Prodi.\nAlle elezioni politiche del 2006 \u00e8 stato capolista del suo partito in tutte le circoscrizioni per la Camera, ricevendo un nuovo mandato parlamentare dalla maggioranza di esse.\nMinistro di grazia e giustizia.\n\u00c8 stato Ministro di grazia e giustizia nel governo guidato da D'Alema dall'ottobre del 1998 alla primavera del 2000, contribuendo (insieme a tutto il suo nuovo partito) a salvare la maggioranza di centrosinistra dopo che il PRC decise di non appoggiare anche gli altri esecutivi ulivisti.\nDa ministro, nel febbraio del 1999, \u00e8 stato protagonista dell'istituzione ufficiale del GOM, il corpo speciale della polizia penitenziaria, e di un \"Ufficio per la garanzia penale\", con compiti \"informativi\" riguardo ai detenuti, affidato al gen. Ragosa del Sisde.\nCaso Baraldini.\nNella veste di Ministro della Giustizia ha ottenuto il rimpatrio di Silvia Baraldini, un'italiana residente negli Stati Uniti e pesantemente condannata per complicit\u00e0 in azioni di terrorismo (procurata evasione di un condannato da un carcere federale, senza per\u00f2 aver mai partecipato ad alcuna azione cruenta), affinch\u00e9 potesse scontare in Italia il resto della pesante (e da pi\u00f9 parti giudicata \"sproporzionata\") pena carceraria comminatale negli USA. Non \u00e8 senza interesse ricordare come la Baraldini - proprio come temuto dagli USA - abbia fruito, gi\u00e0 nell'aprile del 2001, del beneficio degli arresti domiciliari, a causa delle sue condizioni di salute, e come abbia ottenuto nel 2003 una collaborazione con il Comune di Roma per seguire un progetto relativo all'occupazione femminile e che infine, in virt\u00f9 dell'indulto voluto dalla maggioranza di centro-sinistra, da Forza Italia e da alcuni partiti minori di centro (con il voto contrario solo dell'Italia dei Valori, della Lega Nord e di AN e l'astensione proprio del PdCI di Diliberto), Silvia Baraldini sia stata infine scarcerata il 26 settembre 2006, a dispetto degli accordi sottoscritti con la giustizia statunitense (tuttavia, solo di due anni in anticipo a quanto la legge federale degli Stati Uniti prescriveva per il possibile ottenimento della libert\u00e0 condizionale, fissata, nel 1997, all'anno 2008).\nIl provvedimento di rimpatrio dagli USA della Baraldini era stato a lungo invocato da molti, soprattutto nell'area dei simpatizzanti della sinistra, per la sproporzione tra reati accertati e pene comminate, ma avversato da altri, e dunque ha acceso polemiche specie negli ambienti politici di destra. Alcune di queste hanno riguardato le spese sostenute, viste anche le costose misure di sicurezza adottate per il suo trasferimento su richiesta degli Stati Uniti che ritenevano la Baraldini assai pericolosa.\nIl caso \u00e8 interessante anche sotto il profilo giuridico perch\u00e9 potrebbe sancire, per analogia, un precedente utile anche ad altri cittadini italiani detenuti all'estero.\nAnni 2000-2008.\nConcluso l'incarico ministeriale, \u00e8 stato eletto segretario nazionale del suo partito e diventa l'unico leader della sinistra che si richiama esplicitamente alla storia politica del Partito Comunista Italiano e, in particolare, alla figura di Enrico Berlinguer.\nSi distingue per il suo impegno nel sostenere i movimenti pacifisti, attraverso dichiarazioni, organizzazione e partecipazione a manifestazioni e, ovviamente, attivit\u00e0 parlamentare, con lo scopo di ottenere il ritiro di alcune missioni militari italiane, ritenute funzionali alle mire espansionistiche degli Stati Uniti, in particolare di quella in Iraq che ritiene violi la legalit\u00e0 internazionale, riconoscendole solo il merito di aver assicurato ad un tribunale il deposto dittatore Sadd\u0101m Husayn.\nNel 2004 si presenta alle Elezioni Europee e ottiene il maggior numero di preferenze nella circoscrizione centro ma opta per rimanere alla Camera dei deputati consentendo l'elezione al Parlamento europeo di Umberto Guidoni.\nIl 20 novembre 2004 in occasione di una sua visita in Libano incontra il segretario di Hezbollah \u1e24asan Na\u1e63rall\u0101h, suscitando critiche in Italia e la reazione delle autorit\u00e0 israeliane.\nIn occasione delle elezioni comunali del 2006 viene eletto consigliere comunale a Roma con 1476 voti, carica che lascia subito dopo per non accumulare incarichi istituzionali e lasciare posto ad altre persone, al suo posto subentra Fabio Nobile, segretario dei Comunisti Italiani di Roma.\nGi\u00e0 dal 2001, si \u00e8 fatto promotore della realizzazione di soggetto politico unitario della Sinistra, che, nella sua idea originale, avrebbe compreso il PdCI, PRC, Verdi, i fuoriusciti dai DS e l'SDI di Boselli.\nRieletto alla Camera dei deputati nell'aprile del 2006, \u00e8 stato componente della I Commissione della Camera, Affari Costituzionali.\nNel novembre 2007 \u00e8 l'unico dirigente comunista italiano a recarsi a Mosca, per le celebrazioni in onore del 90\u00ba anniversario della rivoluzione d'ottobre. In tale occasione ha destato polemiche la sua affermazione, in realt\u00e0 piuttosto ironica, di voler portare a Roma la mummia di Lenin nel caso che il Cremlino prendesse la decisione di rimuoverla dal celebre mausoleo dove \u00e8 esposta al pubblico.\nDal dicembre 2007 guida il suo partito all'adesione alla confederazione della sinistra, \"La Sinistra, l'Arcobaleno\", con PRC, Verdi e Sinistra Democratica, movimento che tarda la sua nascita a causa della imminente crisi del governo Prodi. Nel corso di interviste ripropone, ad ogni modo, la riunificazione dei comunisti, Partito della Rifondazione Comunista con il Partito dei Comunisti Italiani.\nIl 7 marzo 2008 ha rinunciato a ricandidarsi alla Camera per lasciare il posto di capolista in Piemonte a Ciro Argentino, operaio della Thyssen Krupp e dirigente locale del partito.\nAttivit\u00e0 extraparlamentare.\nDopo la sconfitta elettorale de La Sinistra l'Arcobaleno, ritiene necessaria una riunificazione dei due maggiori partiti comunisti: Comunisti Italiani e Rifondazione Comunista, fatto in seguito avvenuto per le Elezioni Europee del 2009 nella Lista Comunista e Anticapitalista costituita dal PRC, dal PdCI, dai Consumatori Uniti e da Socialismo 2000 di Cesare Salvi, senza per\u00f2 ottenere candidati eletti per aver mancato di meno di un punto percentuale la soglia di sbarramento. Dopo tale sconfitta rassegna le dimissioni da segretario, che saranno respinte.\n\u00c8 stato accusato da Marco Rizzo - attuale Segretario generale del Partito Comunista, da non confondere col quasi omonimo Partito Comunista Italiano (2016) - , di aver intrattenuto frequentazioni con Giancarlo Elia Valori, gi\u00e0 iscritto ed espulso dalla P2, e indicato dalle inchieste di De Magistris come capo della \"massoneria contemporanea\". Diliberto aveva partecipato con lui a due feste di partito, cui Valori era stato invitato in qualit\u00e0 di presidente della Confindustria del Lazio, ed altre iniziative pubbliche, come alcune presentazioni di libri. , che nel frattempo era stato espulso dal PdCI con l'accusa di aver fatto campagna elettorale, in Lazio, per l'Italia dei Valori anzich\u00e9 per il proprio partito.\nIl 1\u00ba aprile 2009, durante un'intervista a \"Night Line\", trasmissione di Sky TG24, ha affermato: \u00abCome Berlusconi ha in odio il comunismo, cos\u00ec noi abbiamo in odio Berlusconi. Noi siamo gli unici che abbiamo il coraggio di dirlo in modo esplicito e di affrontare Berlusconi. Mi ricordo che due anni fa fui l'unico ad affrontare e sconfiggere Berlusconi in un dibattito televisivo\u00bb.\nNel novembre 2010 \u00e8 tra i promotori del 1\u00ba Congresso della FdS, soggetto politico che avvicina nuovamente al PdCI Rifondazione e altre forze della sinistra per creare un nuovo soggetto politico che possa tornare a contare nel paese.\nTra il febbraio e l'aprile 2011 scrive, insieme a Fausto Sorini e Vladimiro Giacch\u00e9, il libro \"Ricostruire il partito comunista - Appunti per una discussione\". Il libro sar\u00e0 poi anche la mozione congressuale unica dell'imminente congresso di partito al quale aderiranno gli scissionisti ex membri dell'Area de l'Ernesto (area tematica interna al Partito della Rifondazione Comunista), la quale condivideva le attivit\u00e0 in ambito di politica internazionale dell'Organizzazione di Shanghai per la Cooperazione e, relativamente allo Stato italiano, operava per l'unificazione di tutte le forze Comuniste, anti-imperialiste, anti-capitaliste, ed anti-vaticaniste. Le scelte future del PdCI, in dissenso con quello che fu l'esito congressuale del partito di Diliberto, producono un'altra scissione e quasi tutti i membri dell'ex Area de l'Ernesto ancora convinti del progetto dell'unit\u00e0 dei comunisti, fuoriescono dai Comunisti italiani, molti di loro convergono nei Comunisti Sinistra Popolare-Partito Comunista.\nAlle Elezioni politiche italiane del 2013 \u00e8 candidato al Senato della Repubblica come capolista della lista Rivoluzione Civile nella regione Emilia-Romagna a sostegno del candidato premier Antonio Ingroia. La lista non supera lo sbarramento, Diliberto non viene eletto e per tale esito negativo rassegna le dimissioni da segretario del PdCI.\nHa fatto parte della Direzione nazionale del Partito Comunista d'Italia, nato nel 2014 sulle ceneri del Partito dei Comunisti Italiani e sciolto due anni dopo per dar vita ad un nuovo Partito Comunista Italiano.\nLasciata la politica attiva, negli ultimi anni si \u00e8 dedicato all'insegnamento."}
{"id": "78455", "revid": "363629", "url": "https://it.wikipedia.org/wiki?curid=78455", "title": "Ocopoli", "text": "Ocopoli (in inglese \"Goosetown\") una citt\u00e0 immaginaria dell'universo fumettistico disneyano. Situata nello stato fittizio della Calisota, \u00e8 vicina a Paperopoli, la citt\u00e0 dei paperi. Le due citt\u00e0 sono spesso rappresentate come rivali, soprattutto per quanto riguarda le due sedi del corpo delle Giovani Marmotte, come si vede ad esempio nella storia \"\"Bubbleweight Champ\" di Carl Barks del 1964 (tradotta in italiano con il titolo \"Paperino boxeur da titolo mondiale\"\"). Gli autori italiani hanno aggiunto anche una rivalit\u00e0 calcistica, come si evince da storie quali \"\"Paperoga e il derby del centenario\" o \"Paperino, Ciccio e il derby decisivo\"\": a Paperopoli gioca il Paperopoli Calcio, mentre la squadra di Ocopoli \u00e8 l'Ocopoli Calcio, che ha vinto 15 scudetti, piazzandosi seconda per numero di campionati vinti, dietro i rivali del Paperopoli, che ne vantano 30.\nLa fondazione della citt\u00e0 secondo gli autori italiani.\nSe nelle storie di Carl Barks e Don Rosa si dice esplicitamente che Paperopoli \u00e8 stata fondata da Cornelius Coot, meno chiara \u00e8 l'origine di Ocopoli. \nGli autori italiani Claudia Salvatori e Guido Scala hanno cercato di colmare questa lacuna con la storia \"Paperino e i cugini di Ocopoli\"\", pubblicata su \"Topolino\" nel 1996 (tuttavia, essa \u00e8 in contrasto con i fumetti in cui si dichiara che Coot, pure ripreso dai cartoonist italiani, \u00e8 il fondatore di Paperopoli). \nIn tale storia, inizialmente vediamo Paperino e i nipoti in visita alla cittadina: in un museo, lo storico Bernard Oky racconta l'origine di Ocopoli, ma i quattro sono scettici e chiedono lumi a Pico de Paperis che fornisce un'altra versione. I due studiosi si scontrano in un programma televisivo per rivendicare le loro teorie. Ma \u00e8 Paperina a rivelare la verit\u00e0, grazie al diario di due sue antenate, \"Rosabianca\" e \"Rosarossa\", chiamate cos\u00ec per la loro abilit\u00e0 nel coltivare rose, e nel produrre sciroppo di tale fiore. \nNella narrazione del diario, le ragazze, che vivono in una casa solitaria, si innamorano di due cugini emigrati (come molti componenti della famiglia dei Paperi) dalla Scozia, uno somigliante a Paperino, l'altro a Gastone. I due paperi vorrebbero fondare una citt\u00e0, ma hanno una disputa riguardo al nome: il primo vorrebbe chiamarla \"Paperopoli\", il secondo \"Ocopoli\". Fin qui la storia \u00e8 identica e comune a quella degli studiosi. Dopo diverse sfide che non palesano un vincitore, le due ragazze trovano la soluzione: fonderanno infatti due citt\u00e0, Paperopoli al di l\u00e0 del fiume, Ocopoli nella \"Valle delle Rose\", vicino alla casa delle due ragazze. Le due citt\u00e0 vennero dunque fondate contemporaneamente, e da allora Paperopoli \u00e8 specializzata nel coltivare rose, e Ocopoli nel produrre lo sciroppo. "}
{"id": "78456", "revid": "124637777", "url": "https://it.wikipedia.org/wiki?curid=78456", "title": "Obelischi di Roma", "text": "Roma \u00e8 la citt\u00e0 che conserva il maggior numero di obelischi al mondo. Questi monumenti, in gran parte di origine egizia, furono trasportati nella capitale dell'Impero romano a partire dall'epoca di Augusto, sotto il cui dominio era stato conquistato l'Egitto, dopo la battaglia di Azio del 31 a.C. In alcuni casi, con il medesimo granito utilizzato dagli Egizi furono realizzati obelischi direttamente in epoca romana: il monolite restava privo di iscrizioni, oppure vi venivano copiati, con errori e fraintendimenti, i geroglifici dai modelli dell'epoca faraonica.\nGli obelischi egiziani utilizzati in epoca imperiale furono nuovamente rialzati nella Roma papale, a partire da papa Sisto V, come punti di arrivo e di convergenza visiva nel nuovo assetto urbanistico dato alla citt\u00e0, diventandone una caratteristica, ripresa poi anche in epoca moderna con nuove forme. Roma possedeva anche un obelisco axumita, non egizio, l'obelisco di Axum, restituito dall'Italia all'Etiopia nel 2005.\nPonendosi al centro dell'incrocio tra via del Quirinale e via delle Quattro Fontane, \u00e8 possibile vedere contemporaneamente tre obelischi: Quirinale, Sallustiano, Esquilino. \u00c8 l'unico punto nel mondo dove ci\u00f2 sia possibile\nObelischi antichi.\nGli obelischi di Sisto V.\nSisto V utilizz\u00f2 programmaticamente il riposizionamento di obelischi antichi come segnale di potenza della Chiesa e del suo papato, e anche come cardini del riordino della citt\u00e0 che aveva intrapreso, raddrizzando strade, aprendo rettifili, costruendo e ricostruendo palazzi. Al suo architetto Domenico Fontana fu affidato anche il riposizionamento di tutti gli obelischi.\nObelisco Vaticano.\nL'Obelisco Vaticano (piazza San Pietro) \u00e8 alto 25,5 metri, \u00e8 di origine egiziana (da Eliopoli) e privo di geroglifici; spostato ad Alessandria d'Egitto, fu in seguito portato a Roma da Caligola nel 40 e collocato sulla spina del Circo di Nerone. Rimase in questa posizione a fianco dell'antica basilica di San Pietro ed \u00e8 l'unico obelisco antico di Roma che non sia mai caduto. Fu spostato e posto al centro di piazza san Pietro il 10 settembre del 1586, primo dei quattro che egli fece rialzare.\nObelisco Esquilino.\nL'Obelisco Esquilino (piazza dell'Esquilino) \u00e8 alto 14,75 metri, fu realizzato probabilmente all'epoca di Domiziano ad imitazione degli obelischi egiziani e collocato insieme all'obelisco del Quirinale all'ingresso del Mausoleo di Augusto. Qui venne ritrovato nel 1527 e fu eretto nel 1587, sempre per ordine di papa Sisto V e ad opera di Domenico Fontana, di fronte all'abside di Santa Maria Maggiore, a segnare il fuoco prospettico verso la basilica della nuova via Sistina voluta dal medesimo.\nObelisco Lateranense.\nL'Obelisco Lateranense (piazza San Giovanni in Laterano) ha un'altezza di 32,18 m. Fu realizzato all'epoca dei faraoni Tutmosis III e Tutmosis IV (XV secolo a.C.) e proviene dal tempio di Ammone a Tebe (Karnak) in Egitto. Fu portato a Roma per volere dell'imperatore Costanzo II nel 357 ed eretto sulla spina del Circo Massimo, dove gi\u00e0 si trovava l'obelisco Flaminio. Venne ritrovato in tre pezzi nel 1587 e eretto nel 1588, non di fronte al prospetto della basilica, ma in corrispondenza della Loggia delle benedizioni lateranense, punto finale del segmento viario costituito dalla via Merulana - aperta appunto da Sisto V - in continuit\u00e0 prospettica con la basilica di Santa Maria Maggiore.\nObelisco Flaminio.\nL'Obelisco Flaminio (piazza del Popolo) \u00e8 alto 25,90 metri e fu fatto innalzare in Egitto da Ramesse II; venne portato a Roma nel 10 da Augusto e collocato sulla spina del Circo Massimo. Fu ritrovato nel 1587 ed eretto ad opera di Domenico Fontana, nel 1589.\nL'obelisco di Innocenzo X.\nObelisco Agonale.\nL'Obelisco Agonale (piazza Navona) fa parte della Fontana dei Quattro Fiumi ed \u00e8 alto 16,53 metri. Realizzato all'epoca dell'imperatore Domiziano imitando i modelli egiziani e copiandone i geroglifici, fu collocato presso Albano; nel 311 Massenzio lo fece spostare nel circo della villa omonima sulla via Appia antica. Nel 1651 papa Innocenzo X lo fece recuperare e l'architetto Gian Lorenzo Bernini lo innalz\u00f2 al centro di piazza Navona.\nGli obelischi di Pio VI.\nObelisco del Quirinale.\nL'Obelisco del Quirinale (piazza del Quirinale) fa parte della fontana dei Dioscuri ed \u00e8 alto 14,63 metri. Gemello dell'obelisco dell'Esquilino, fu ritrovato alle fondamenta dell'Ospedale di San Rocco a Ripetta, durante la demolizione dell'antico fabbricato che fu ricostruito ex novo tra il 1772 e il 1776. L'obelisco fu eretto nel 1786, per volere del papa Pio VI.\nObelisco Sallustiano.\nL'Obelisco Sallustiano (piazza Trinit\u00e0 dei Monti) \u00e8 alto 13,91 metri, fu realizzato in epoca romana, copiando geroglifici dei faraoni Seti I e Ramesse II; decorava gli \"Horti Sallustiani\". Donato nel 1783 al papa Clemente XII dai Ludovisi, fu poi eretto davanti alla chiesa della Trinit\u00e0 dei Monti, in cima alla scalinata che sale da piazza di Spagna (1789).\nObelisco di Montecitorio.\nL'Obelisco di Montecitorio (piazza Montecitorio) ha una altezza di 30 metri. Fu costruito all'epoca del faraone Psammetico II della XXVI dinastia (594-589 a.C.) e collocato nella citt\u00e0 di Eliopoli in Egitto; venne portato a Roma nel 10 da Augusto, insieme all'obelisco Flaminio, e collocato come gnomone dell'Orologio di Augusto in Campo Marzio. Crollato a seguito di un incendio, venne fatto spostare e rialzare da papa Pio VI nel 1792.\nGli altri obelischi.\nObelisco della Minerva.\nL'Obelisco della Minerva (piazza della Minerva) arriv\u00f2 a Roma con l'obelisco del Pantheon e quello di Dogali, fu rinvenuto nel 1665 presso il convento annesso a Santa Maria sopra Minerva e rialzato davanti alla chiesa nel 1667 per volere di papa Alessandro VII, secondo un progetto ideato da Gian Lorenzo Bernini, con un elefantino nel basamento.\nObelisco del Pantheon.\nL'Obelisco del Pantheon (piazza della Rotonda) fu realizzato all'epoca di Ramsete II e portato a Roma da Domiziano, che lo colloc\u00f2 come decorazione dell'Iseo Campense (tempio dedicato alla divinit\u00e0 egiziana Iside) con l'obelisco della Minerva e quello di Dogali. Ritrovato nel 1373, fu collocato davanti al Pantheon nel 1711 per volere di papa Clemente XI, sulla fontana di Giacomo Della Porta.\nObelisco di Villa Celimontana.\nTra le antichit\u00e0 della famiglia Mattei, conservate nella Villa Celimontana sul Celio si trovava questo obelisco frammentario (originale \u00e8 solo la met\u00e0 superiore), risalente all'epoca del faraone Ramsete II. Fu rialzato nei giardini nel 1820.\nObelisco del Pincio.\nL'Obelisco del Pincio (Viale dell'Obelisco - Pincio) venne realizzato all'epoca di Adriano in onore di Antinoo e collocato inizialmente in Egitto; Eliogabalo lo fece spostare per ornare la spina del Circo Variano nella sua residenza suburbana. Rinvenuto nel XVI secolo fuori Porta Maggiore (dal luogo di ritrovamento, presso le mura aureliane, viene chiamato \"obelisco Aureliano\"), solo nel 1822 fu innalzato nei giardini del Pincio per volere di papa Pio VII.\nObelisco di Dogali.\nL'Obelisco di Dogali (via delle Terme di Diocleziano) arriv\u00f2 a Roma con l'Obelisco del Pantheon e quello della Minerva, proveniva da Eliopoli. Fu rinvenuto nel 1883 e venne rialzato nel 1887 dall'architetto Francesco Azzurri davanti alla Stazione Termini per commemorare i caduti della battaglia di Dogali in Eritrea; nel 1925 fu spostato nei giardini presso via delle terme di Diocleziano.\nObelischi moderni.\nObelisco di Villa Medici.\nL'Obelisco di Villa Medici faceva parte della collezione Medici conservata nella villa sul Pincio e fu portato nel 1790 a Firenze. Nel XIX secolo ne fu realizzata una copia collocata nei giardini della villa in sostituzione dell'originale.\nObelischi di Villa Torlonia.\nGli obelischi di Villa Torlonia furono realizzati in granito di Baveno appositamente per la villa della famiglia sulla via Nomentana, dove furono innalzati nel 1842.\nObelisco del Foro Italico.\nL'Obelisco del Foro Italico voluto da Renato Ricci, \u00e8 costituito da un blocco monolitico di marmo di Carrara, venne eretto nel 1932 davanti al complesso sportivo del Foro Italico, sorto alla base di Monte Mario e che originariamente prese il nome da Benito Mussolini, a cui l'obelisco era dedicato. Fu l'ultimo grande trasporto effettuato via Tevere.\nObelisco di Marconi.\nAlto 45 metri, venne eretto nel 1959 nel quartiere dell'EUR nell'ambito degli abbellimenti della citt\u00e0 in occasione dei Giochi olimpici del 1960. La struttura in cemento armato \u00e8 rivestita da 92 pannelli scolpiti in marmo di Carrara. L'obelisco, opera di Arturo Dazzi, \u00e8 dedicato all'inventore Guglielmo Marconi.\nObelisco Novecento.\nInaugurato il 23 ottobre 2004, si tratta di una scultura di Arnaldo Pomodoro, che si trova in piazzale Pier Luigi Nervi, davanti al PalaLottomatica, nel quartiere Europa."}
{"id": "78457", "revid": "256896", "url": "https://it.wikipedia.org/wiki?curid=78457", "title": "T\u014ddai", "text": ""}
{"id": "78458", "revid": "256896", "url": "https://it.wikipedia.org/wiki?curid=78458", "title": "Todai", "text": ""}
{"id": "78462", "revid": "713168", "url": "https://it.wikipedia.org/wiki?curid=78462", "title": "Enrico IV di Castiglia", "text": "Origine.\nFiglio terzogenito (unico maschio) del re di Castiglia e Le\u00f3n, Giovanni II di Trastamara e della sua prima moglie, Maria di Castiglia e Aragona (1396 \u2013 1445). Era anche fratellastro di Isabella I di Castiglia, la Cattolica.\nBiografia.\nEnrico, subito alla nascita, nel 1425, fu proclamato principe delle Asturie, quindi erede al trono di Castiglia.\nIl 15 settembre 1440, a Valladolid, all'et\u00e0 di quindici anni, Enrico spos\u00f2 Bianca di Trast\u00e1mara, figlia terzogenita (seconda femmina) del principe di Castiglia e Le\u00f3n e d'Aragona, re di Navarra e duca di Pe\u00f1afiel, futuro re della corona d'Aragona e di Sicilia, Giovanni II e della sua prima moglie, la regina di Navarra ed ex regina consorte di Sicilia, Bianca di Navarra.\nConstatato che il matrimonio non aveva generato alcuna discendenza e che non era stato ancora consumato (in una visita ufficiale Bianca risult\u00f2 essere ancora vergine, ma sembra che un'indagine condotta a Segovia accert\u00f2 che l'erede al trono con le altre donne fosse sessualmente abile), papa Niccol\u00f2 V, nel 1453, sciolse il legame per consanguineit\u00e0(Enrico e Bianca erano cugini primi, infatti il padre di Bianca, Giovanni II era fratello di Maria, la madre di Enrico). Bianca rientr\u00f2 in Navarra e, nel 1461, alla morte del fratello, Carlo, fu di diritto regina di Navarra, ma non pot\u00e9 mai esercitare il potere, perch\u00e9 il padre, Giovanni II, glielo imped\u00ec, anzi fu imprigionata nel castello di Moncada, a Orthez, dove il 2 dicembre del 1464, Bianca mor\u00ec avvelenata, molto probabilmente per ordine della sorella Eleonora di Navarra, che le subentr\u00f2 nel titolo di regina di Navarra.\nNel 1454, alla morte del padre, Enrico gli successe sul trono di Castiglia e Le\u00f3n, ereditando una situazione molto difficile, con la nobilt\u00e0 che, ormai sfuggita al controllo della corona, ordiva intrighi e creava scandali in continuazione. Comunque appena salito al trono riprese la guerra contro il regno di Granada, cos\u00ec come avevano fatto suo padre, Giovanni II, e suo nonno, Enrico III, prima di lui.\nIl 20 maggio 1455, a Cordova, Enrico si spos\u00f2 in seconde nozze con Giovanna del Portogallo, figlia postuma del re del Portogallo Edoardo e di Eleonora (1402-1445). La sorella di Giovanna, Eleonora del Portogallo (1434-1467), aveva sposato l'imperatore del Sacro Romano Impero, Federico III.\nNel 1462, dopo che le \"Cortes\" di Catalogna emanarono un decreto che dichiarava il re, Giovanni II di Aragona e la regina, Giovanna Enr\u00edquez della corona d'Aragona, nemici della Catalogna, offrirono la contea di Barcellona a Enrico IV. Enrico accett\u00f2 ed entr\u00f2 in territorio catalano con le proprie truppe obbligando Giovanni a desistere dall'assedio di Barcellona. Giovanni allora riun\u00ec le forze che ancora simpatizzavano per lui in Castiglia, minacci\u00f2 Enrico e, alla fine del 1463, lo costrinse a rinunciare alla contea di Barcellona in cambio della rinuncia a tutte le sue rendite e feudi che possedeva in Castiglia.\nDall'unione con Giovanna, nel 1462, finalmente nacque il legittimo erede al trono, una figlia, Giovanna. Quando, nel 1454, Enrico era divenuto re di Castiglia il titolo di principe delle Asturie era passato al suo fratellastro, Alfonso (1453 - 1468), che da una delle fazioni di nobili di corte gi\u00e0 veniva chiamato Alfonso XII; ora questa fazione, molto abilmente aveva messo in giro la diceria, probabilmente inventata, che la figlia di Giovanna del Portogallo non fosse stata generata da Enrico IV, ma da uno dei migliori amici di Enrico, Beltr\u00e1n de la Cueva, che in quegli anni aveva fatto una rapida carriera alla corte castigliana. E da allora le fazioni contrarie al re cominciarono a denominare Giovanna con il soprannome \"Beltraneja\". Anche il primo ministro di Enrico IV, Juan Pacheco marchese di Villena, che godeva della fiducia del re, complott\u00f2 contro Enrico in favore del suo fratellastro Alfonso.\nLe due fazioni della nobilt\u00e0 castigliana cercarono di far nominare erede al trono ciascuna il proprio candidato e le \"Cortes\", nel 1464, si pronunciarono a favore di Giovanna, riconoscendola figlia legittima. I nobili della fazione avversa per\u00f2, nel 1465, tennero un'assemblea ad \u00c1vila (Farsa di \u00c1vila), dove, senza averne alcun diritto, processarono il re in un processo-farsa, privo di ogni legalit\u00e0. Il sovrano fu infatti deposto e allontanato dal trono con una cerimonia grottesca: nelle vesti di un fantoccio con scettro e corona, dopo la condanna fu scaraventato a terra e Alfonso (Alfonso XII) venne proclamato re dal marchese di Villena.\nTale oltraggio produsse una forte reazione (tanto che i sostenitori della sorella di Alfonso, Isabella, rimasero neutrali) a favore di Enrico che riusc\u00ec a raccogliere un esercito per opporsi al sopruso subito. I due eserciti si scontrarono, nelle vicinanze di Olmedo, dove Alfonso si era acquartierato, il 20 agosto del 1467; Enrico, dopo uno scontro incerto, riport\u00f2 la vittoria, ma non entr\u00f2 in Olmedo, permettendo agli avversari di sostenere di aver vinto.\nIl re, Enrico, di carattere debole, non seppe reprimere le continue ribellioni, e, anche dopo la morte di Alfonso (1468), la nobilt\u00e0 gli impose di firmare un trattato, il Trattato dei Tori di Guisando nel quale riconosceva di fatto l'illegittimit\u00e0 di Giovanna, designando come erede, nominandola principessa delle Asturie, la propria sorellastra, Isabella.\nNel 1469, per\u00f2, dopo che la sorellastra si era sposata, contro la sua volont\u00e0, con l'erede al trono di Aragona, Ferdinando, ritratt\u00f2 il precedente accordo, giur\u00f2 pubblicamente, assieme alla moglie, che Giovanna era sua figlia legittima e la proclam\u00f2 principessa delle Asturie, cio\u00e8 erede al trono, con la Cerimonia de la Val de Lozoya, un prato vicino a Buitrago. Inoltre per rafforzare questa decisione fidanz\u00f2, il 26 ottobre 1470, la figlia Giovanna con il figlio ultimogenito del re di Francia, Carlo VII, e di Maria d'Angi\u00f2, Carlo di Francia, duca di Berry, ma le Cortes rifiutarono di confermare il fidanzamento.\nI sostenitori di Isabella non cambiarono idea, ritenendone legittima la successione, anche perch\u00e9, nel 1474, Giovanna del Portogallo, per via delle relazioni extramatrimoniali (una di queste relazioni era con Pietro di Castiglia, discendente da Pietro I, al quale diede due figli illegittimi da cui discesero i signori di Guadalajara), era stata ripudiata da Enrico IV che dichiar\u00f2 che il matrimonio non era mai stato valido; cos\u00ec si crearono le condizioni per una guerra civile tra i sostenitori di Isabella I e quelli di Giovanna la \"Beltraneja\", che puntualmente alla sua morte nel 1474, si verific\u00f2. La guerra si concluse nel 1479 con la vittoria dei seguaci di Isabella I di Castiglia.\nEnrico IV mor\u00ec, nel 1474, fu tumulato nel Monastero di Guadalupe, nella provincia di C\u00e1ceres, accanto a sua madre.\nDiscendenza.\nEnrico e Giovanna ebbero una sola figlia:"}
{"id": "78463", "revid": "1315877", "url": "https://it.wikipedia.org/wiki?curid=78463", "title": "Paolo Paschetto", "text": "Biografia.\nPaolo Antonio Paschetto era il terzogenito di Enrico, pastore valdese, e di Luigia Oggioni, appartenente alla Chiesa evangelica libera italiana. Il padre, diplomato in Teologia a Ginevra, si trasfer\u00ec a Roma nel 1889 per insegnare Ebraico ed Esegesi biblica, nella facolt\u00e0 Teologica metodista e poi in quella battista. Paolo Paschetto, educato nel rigore e nell'austerit\u00e0, studi\u00f2 al liceo classico Terenzio Mamiani, allora in corso Vittorio, poi all'Istituto di Belle Arti di via di Ripetta. Frequent\u00f2 corsi di Giuseppe Cellini, collabor\u00f2 con Adolfo De Carolis e si schier\u00f2 a favore della proposta di assegnare la cattedra di Pittura a Francesco Paolo Michetti. Partecip\u00f2 ai concorsi del quotidiano \"La Tribuna\", per la decorazione di un soffitto e di un fregio per parete (1905) e delle riviste il \"Giornalino della Domenica\" e \"Vita gioconda\", per copertine (1906).\nNel 1907, insieme a Umberto Vico, vinse il concorso per il biglietto da cinque lire; partecip\u00f2 lo stesso anno alla LXXVII mostra degli Amatori e Cultori di Belle Arti, esponendo due fantasie: \"Orfeo\" e \"Castalia\". Collabor\u00f2, con illustrazioni in xilografia o alla china, o alle riviste \"Per l'arte\" e\\o \"Novissima\". Insegn\u00f2 Disegno alla Scuola metodista di Roma. Esegu\u00ec numerosi \"ex libris\" e pannelli decorativi, con meduse, con ghirlande fiorite, e con fanciulle che danzano o suonano il flauto, in attitudini classiche: visioni equilibrate, raffinate. L'estetica di Paschetto \u00e8 lontana dalla monumentalit\u00e0 e dalla retorica che caratterizzano gran parte degli autori suoi contemporanei. \nNel 1911 si un\u00ec in matrimonio con la sua compagna di studi Italia Angelucci che, su progetto del marito, realizz\u00f2 oggetti in cuoio e in ceramica, in rame sbalzato e tela dipinta o ricamata. Nacquero due figlie: Fiammetta (1915) e Grazia Mirella (1919). Paschetto rimase costantemente legato alla sua Torre Pellice, dove trascorreva periodi cio\u00e8 in estate come in inverno.\nIn occasione dell'Esposizione internazionale d'arte di Roma, nel 1911, esegu\u00ec la decorazione del padiglione, progettato da Pio Piacentini in piazza Colonna; illustr\u00f2 la copertina del numero della rivista \"Roma\" dedicato all'Esposizione. Realizz\u00f2 copertine di Guide regionali d'Italia: Piemonte e Lazio (1912), Emilia (1921). Nel 1924 disegn\u00f2 i fregi del salone degli Stemmi e della sala dei Cimeli garibaldini, in Campidoglio.\nCollaborava alla rivista di studi religiosi \"Bilychnis\", diretta dal fratello Lodovico, archeologo e pastore valdese; illustr\u00f2 la rivista religiosa \"Conscientia\", dal 1922 al 1927, e altri periodici protestanti, come \"Il Testimonio\", \"Il Seminatore\", \"Giovent\u00f9 cristiana\" e il \"Bollettino della societ\u00e0 di studi valdesi\".\nLe vetrate.\nNel 1911 inizi\u00f2 a lavorare con Cesare Picchiarini, il maestro vetraio che gi\u00e0 aveva collaborato con altri artisti, come Umberto Bottazzi, Duilio Cambellotti e Vittorio Grassi. Disegn\u00f2 le vetrate per quattro finestre e per un rosone con i simboli cristiani (\"Pesce\", \"Nave\", \"Agnello\", \"Colomba\", \"Alfa e omega\"), per la chiesa battista di via del Teatro Valle, a Roma.\nNel 1912 Paschetto pose in opera il suo maggiore e pi\u00f9 noto impegno: la decorazione del tempio valdese, a Roma, in piazza Cavour. Per la decorazione di questo tempio, ecco per cui lavor\u00f2 per oltre due anni, Paschetto richiese unicamente il pagamento delle spese vive, che ammontavano a ventimila lire. Disegn\u00f2:\nEsegu\u00ec disegni decorativi per le chiese battiste di piazza S. Lorenzo in Lucina e di via Urbana, a Roma, e per la chiesa di Altamura, poi distrutta. Dal 1914 al 1949 ebbe la cattedra di Ornato all'Istituto di Belle Arti di Roma. Arruolato allo scoppio della prima Guerra mondiale, fu congedato nel 1916 per problemi alla vista. \nNegli anni '30 collabor\u00f2 con la Nazareno Gabrielli, ditta di Tolentino, per la produzione di oggetti in cuoio e in ferro. Collabor\u00f2 anche con lo storico Attilio Jalla, per il nuovo allestimento del Museo valdese di Torre Pellice (1939). Dipinse con simboli cristiani pareti della chiesa metodista di via XX Settembre, a Roma. Ad encausto su tela, decor\u00f2 le lunette e il fregio, nell'anticamera e nell'ufficio del ministro, al ministero dell'Istruzione (1928) e dipinse l'abside dell'aula del sinodo di Torre Pellice (1939). \nNell'Archivio della Tavola valdese di Torre Pellice si conservano 129 sue opere, eseguite con diverse tecniche - xilografia, acquaforte, acquarello, olio, tempera - tra il 1915 e il 1922. \nPartecipazioni a mostre.\nA Roma espose in varie occasioni: III Esposizione internazionale della Secessione Romana, 1915; mostra del Gruppo romano incisori, 1927; mostra alla Camera degli artisti, in piazza di Spagna, 1930; Mostra della Societ\u00e0 Amatori e Cultori d'arte, 1929, 1932 e 1934. A Torino espose: sezione Arte cristiana dell'Esposizione nazionale di belle arti, 1919; galleria Il Faro, 1933. Partecip\u00f2 a mostre all'estero: nel 1933, Mostra dell'Incisione in legno, a Cracovia e a Varsavia; Esposizione dell'incisione italiana, a Praga; VIII Salone di belle arti, sezione di xilografia italiana, a Bruxelles. Nel 1938 ebbe una personale, alla Kunstzaal Kleijkamp, a L'Aja.\nFilatelia.\nNel campo della filatelia progett\u00f2: \"Prua di galea romana\", concorso del 1921; \"Italia turrita\", \"Lupa romana\" e \"Vittorio Emanuele III\", emessi nel 1929; la serie \"Libert\u00e0 e rinascita\". Negli ultimi anni dipinse paesaggi e soggetti d'ispirazione cristiana, che espose a Torre Pellice e a Roma.\nL'Emblema della Repubblica Italiana.\nVinse il concorso per l'Emblema della Repubblica Italiana approvato dall'Assemblea Costituente con una votazione avvenuta il 31 gennaio 1948. Il progetto iniziale viene per\u00f2 fortemente modificato per ragioni non artistiche. I bozzetti sono esposti a Roma, all'Archivio Centrale dello Stato.\nMassoneria.\nCome dichiarato il 24 giugno 2017 in un'allocuzione dal Gran maestro del Grande Oriente d'Italia Stefano Bisi, Paolo Paschetto appartenne alla Massoneria."}
{"id": "78465", "revid": "1226", "url": "https://it.wikipedia.org/wiki?curid=78465", "title": "Reti domestiche", "text": ""}
{"id": "78471", "revid": "365411", "url": "https://it.wikipedia.org/wiki?curid=78471", "title": "Serie B 1951-1952", "text": "La Serie B 1951-1952 fu la 20\u00aa edizione dalla manifestazione e la sesta organizzata dalla Lega Calcio.\nStagione.\nAvvenimenti.\nDalle 21 partecipanti dell'anno precedente si scese a 20, con la prospettiva di calare subito a 18 come deciso dal Lodo Barassi.\nIn quello che fu il campionato delle matricole, una per la prima volta retrocessa in Serie B, e partita con i favori del pronostico, dom\u00f2 il con un punto di vantaggio e nonostante i risultati degli scontri diretti, 0-0 a Roma e vittoria del Brescia 1-0 nella partita casalinga, ed un numero superiore di sconfitte complessive, sette contro le quattro del Brescia, ottenendo primo posto e promozione, e costringendo le \"rondinelle\" allo spareggio di Valdagno contro la squadra classificata al diciassettesimo posto in Serie A, la , vinto da quest'ultima per 1-0.\nDelle squadre provenienti dalla Serie C, tutte esordienti, se ne salvarono tre: fece bene il sesto classificato, che riusc\u00ec anche a sconfiggere per 3-1 la Roma nell'incontro casalingo, mentre e ottennero la salvezza. Cadde in anticipo lo , presto seguito da e ; un buon finale garant\u00ec al la permanenza in B, a scapito di e .\nClassifica finale.\nLegenda:\nRegolamento:\nNote:"}
{"id": "78473", "revid": "1305772", "url": "https://it.wikipedia.org/wiki?curid=78473", "title": "Enterprise", "text": ""}
{"id": "78479", "revid": "365411", "url": "https://it.wikipedia.org/wiki?curid=78479", "title": "Serie B 1952-1953", "text": "La Serie B 1952-1953 fu la 21\u00aa edizione dalla manifestazione e la settima organizzata dalla Lega Calcio.\nAvvenimenti.\nAncora una riduzione del numero delle squadre partecipanti, che pass\u00f2 da 20 a 18. Fu un campionato combattuto, che si risolse nelle ultime giornate, quando il Genoa, primo per lungo tempo, seppe aggiudicarsi il campionato dopo un positivo finale di stagione. Il Catania riusc\u00ec a staccare Cagliari e Valdagno, riuscendo ad agganciare il in seconda posizione, non prima per\u00f2 di una battaglia legale vertente sulla vittoria a tavolino degli etnei a Padova per intemperanze del pubblico nella penultima giornata: se in un primo tempo la CAF aveva annullato la relativa delibera della Lega, fu poi il Consiglio federale a sciogliere la CAF ed instaurarne una nuova che ristabil\u00ec l'originaria decisione. Fu dunque necessario uno spareggio in pieno luglio, che fu vinto dai lombardi. La tent\u00f2 di evitare la Serie C mediante un tentativo di corruzione del catanese Alfredo Piram e fu cos\u00ec sanzionata dalla Lega; retrocesse anche il Siracusa. La squadra siciliana, alla sua ultima stagione fra i cadetti, impatt\u00f2 l'ultima giornata nel decisivo match contro il Piombino, e fu sorpassata in extremis dal Padova.\nClassifica finale.\nLegenda:\nRegolamento:\nNote:"}
{"id": "78485", "revid": "365411", "url": "https://it.wikipedia.org/wiki?curid=78485", "title": "Serie B 1953-1954", "text": "La Serie B 1953-1954 fu la 22\u00aa edizione dalla manifestazione e l\u2019ottava organizzata dalla Lega Calcio.\nStagione.\nAvvenimenti.\nDopo la mancata promozione dell'anno precedente, il riusc\u00ec a raggiungere la Serie A per la prima volta nella sua storia, con una giornata d'anticipo, vincendo il campionato.\nNel girone d'andata si proposero nella lotta alla promozione le due squadre appena scese dalla Serie A, la e il , insieme a , , e .\nNel girone di ritorno si allontanarono dalle posizioni di vertice prima il Monza e poi le due squadre venete, al loro primo campionato di rilievo dopo anni passati nella zona centrale della classifica.\nA una giornata dal termine il che appariva lanciato verso la promozione, perse a Lodi contro il , e si lasci\u00f2 raggiungere dalla Pro Patria. Un punto pi\u00f9 indietro vi era il Como. Nell'ultimo turno si confermarono a pari merito la squadra lombarda e quella sarda e fu necessario uno spareggio che premi\u00f2 i bustocchi.\nNel girone di ritorno vi fu il tentativo di recupero del , che ottenne 24 punti e risult\u00f2 la miglior squadra della seconda met\u00e0 del campionato.\nLa lotta per la salvezza si concluse all'ultima giornata, quando la decisiva vittoria dell' sulla rese inutili i punti conquistati sugli altri campi da e Fanfulla, che caddero in Serie C. Determinante per la retrocessione dei lombardi fu la penalizzazione di cinque punti inflitta loro dalla Federazione per il caso Gaggiotti, un illecito perpetrato nella gara contro la stessa Alessandria, a met\u00e0 del girone di ritorno.\nClassifica finale.\nLegenda:\nRegolamento:\nNote:"}
{"id": "78487", "revid": "9", "url": "https://it.wikipedia.org/wiki?curid=78487", "title": "Enchi Fumiko", "text": ""}
{"id": "78490", "revid": "106456", "url": "https://it.wikipedia.org/wiki?curid=78490", "title": "Giura (dipartimento)", "text": "Il Giura \u00e8 un dipartimento francese della Franca contea (regione confluita nell'attuale Borgogna \u2013 Franca Contea).\nIl territorio del dipartimento confina con i dipartimenti di Alta Saona, Doubs, Costa d'or, Saona e Loira e Ain; esso confina inoltre con la Svizzera (cantone Vaud).\nIl dipartimento \u00e8 stato creato dopo la Rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia della Franca Contea.\nLe principali citt\u00e0, oltre al capoluogo Lons le Saunier, sono Dole, Saint Claude, Champagnole e Morez."}
{"id": "78492", "revid": "767487", "url": "https://it.wikipedia.org/wiki?curid=78492", "title": "Ida Rolf", "text": "Biografia.\nCresciuta nel Bronx di New York, studi\u00f2 Biochimica presso la Columbia University. Concluse gli studi nel 1920 essendo una delle prime donne con un dottorato in biochimica.\nNei dodici anni seguenti lavor\u00f2 all'universit\u00e0 Rockefeller, inizialmente nel reparto di chemioterapia, pi\u00f9 tardi nella divisione di chimica organica. Raggiunse infine il rango di \"associate\" all'istituto. Come scienziata studi\u00f2 prevalentemente le propriet\u00e0 del tessuto connettivo umano.\nAlla ricerca di una soluzione ai propri problemi di salute e di quelli dei suoi famigliari (polmonite), Rolf dedic\u00f2 due decenni allo studio dello yoga, dell'osteopatia e dell'omeopatia. Intorno agli anni '40 inizi\u00f2 a trattare disturbi fisici cronici con una serie di esercizi di movimento e manipolazioni che le consentirono di sviluppare una propria teoria sulle possibilit\u00e0 di cambiamento della struttura umana grazie alla plasticit\u00e0 dei tessuti connettivi.\nIn un primo tempo trasmise le sue esperienze solo ai medici interessati. Dalla met\u00e0 degli anni sessanta Rolf applic\u00f2 il metodo che stava elaborando su Fritz Perls, l'ideatore della terapia Gestalt. Questi la invit\u00f2 a lavorare all'Esalen Institute (la \"Mecca\" dell'umanesimo). Cominci\u00f2 con la formazione di allievi e inser\u00ec il proprio metodo nella psicologia umanistica. Da quel momento, il \"rolfing\" prese piede negli Stati Uniti e nel 1973, la Rolf fond\u00f2 a Boulder il \"Rolf Institute of Structural Integration\" come scuola e organizzazione professionale."}
{"id": "78493", "revid": "198277", "url": "https://it.wikipedia.org/wiki?curid=78493", "title": "Paolo Montero", "text": "Ha iniziato e terminato la sua carriera agonistica in patria, nelle file del , ma gran parte di essa si \u00e8 svolta in Italia, con le maglie dell' prima e della poi: con quest'ultima ha vinto quattro campionati italiani, tre Supercoppe italiane, una Supercoppa UEFA e una Coppa Intercontinentale; con i bianconeri ha inoltre giocato tre finali di UEFA Champions League.\nBiografia.\n\u00c8 nato in una famiglia benestante, seguendo le orme paterne: il padre Julio Montero Castillo era stato a sua volta un calciatore, sempre nel ruolo di difensore.\nCaratteristiche tecniche.\nGiocatore.\nDifensore tecnicamente dotato, era in grado di dirigere la retroguardia con personalit\u00e0 e lucidit\u00e0. Solitamente schierato come stopper o libero, all'occorrenza ha ricoperto \u2014 seppur molto controvoglia, arrivando financo a litigare coi suoi allenatori per la cosa \u2014 anche il ruolo di terzino sinistro.\nDal carattere deciso, non lesinava le maniere forti, anche eccedendo il regolamento: nel corso della sua carriera in Serie A ha ricevuto 16 cartellini rossi, cifra che lo rende il primatista assoluto in questa particolare graduatoria.\nCarriera.\nGiocatore.\nClub.\nPe\u00f1arol e Atalanta.\nInizia a giocare nel , dove approda all'et\u00e0 di 17 anni, sotto la guida di C\u00e9sar Luis Menotti il quale paragona immediatamente il giovane difensore all'allora pi\u00f9 noto Daniel Passarella. Rimane a Montevideo fino al 1992, quando viene notato dall' che lo acquista e lo porta in Italia.\nDebutta in Serie A il successivo 6 settembre, nel successo interno 2-1 sul , e alla sua prima stagione emerge tra i protagonisti degli orobici di Marcello Lippi, che chiudono il campionato a un lusinghiero settimo posto in classifica; rimane a Bergamo anche dopo la retrocessione in Serie B del 1994, e anzi diventa un \u00abpilastro della difesa\u00bb dei lombardi, che riconquistano immediatamente la massima categoria. Lascia l'Atalanta nel 1996, dopo un quadriennio fatto di 114 partite e 4 gol nei campionati.\nJuventus.\nNella stessa estate passa alla campione d'Europa in carica, voluto proprio da Lippi nel frattempo sedutosi sulla panchina bianconera; inizialmente il difensore pare destinato all', tuttavia il desiderio dello stesso Montero di tornare a lavorare con il tecnico viareggino fa s\u00ec che la trattativa con il club nerazzurro s'interrompa in dirittura d'arrivo, dirottando l'uruguaiano verso Torino. Fino al 2005 \u00e8 un perno insostituibile della difesa juventina, facendo coppia al centro della retroguardia bianconera con Ciro Ferrara, e vincendo nel corso degli anni la concorrenza interna sia di Mark Iuliano sia di Igor Tudor. in Piemonte conquista una Coppa Intercontinentale (1996), una Supercoppa UEFA (1996), tre Supercoppe di Lega (1997, 2002 e 2003) e quattro campionati italiani (1996-1997, 1997-1998, 2001-2002 e 2002-2003), oltre a quello 2004-2005 revocato successivamente.\nIn maglia bianconera pi\u00f9 che altrove, Montero fa valere le sue maniere forti. Al termine della partita -Juventus (2-1) del 13 ottobre 1996, durante un diverbio tra Angelo Di Livio e il fotografo ufficiale della squadra berica, colpisce quest'ultimo; nei giorni seguenti il giocatore dichiara pubblicamente di non sentirsi pentito del gesto \u2014 \u00abho visto un compagno in difficolt\u00e0 e sono intervenuto: mi \u00e8 sembrato normale farlo\u00bb \u2014, mentre il fotografo denuncia il difensore e avvia una causa civile. Il 9 marzo 2000, durante il \"retour match\" degli ottavi di Coppa UEFA tra e Juventus (4-0), Montero colpisce al volto con una gomitata Valerij Karpin: espulso, esce dal campo schernendo platealmente il pubblico galiziano. Il 3 dicembre 2000, durante la \"classica\" Inter-Juventus (2-2) sferra un pugno al volto di Luigi Di Biagio: tramite l'applicazione della prova televisiva, il gesto gli costa tre turni di squalifica.\nAffermatosi come uno dei migliori difensori nella storia del club, sveste la maglia bianconera dopo 9 stagioni, 277 presenze e 6 reti totali, comprensive di 186 gare e 1 gol (il 29 novembre 2003 in un derby d'Italia casalingo perso 1-3) in Serie A.\nSan Lorenzo e ritorno al Pe\u00f1arol.\nConclude la carriera in Sudamerica, giocando nella stagione 2005-2006 con la squadra argentina del , e nella successiva ritornando al Pe\u00f1arol, disputando l'ultima sua gara il 17 maggio 2007 a Montevideo contro il .\nNazionale.\nDebutta con la nazionale uruguaiana il 5 maggio 1991, in un'amichevole persa 1-0 contro gli . Con la \"Celeste\" disputa negli anni seguenti la Confederations Cup 1997, il e la Copa Am\u00e9rica 2004; in quest'ultima competizione va in gol in occasione della gara inaugurale col , pareggiata per 2-2.\nA seguito della mancata qualificazione uruguaiana al , dopo la sconfitta nel play-off intercontinentale contro l', lascia la nazionale con un bottino di 61 partite e 5 gol.\nAllenatore.\nGli inizi al Pe\u00f1arol.\nUna volta appesi gli scarpini al chiodo, dopo aver brevemente svolto la professione di procuratore sportivo in Uruguay, nel novembre 2014 viene chiamato a sostituire il dimissionario Jorge Fossati, all'indomani della sconfitta contro il , sulla panchina del , mantenendo l'incarico fino all'ingaggio di Pablo Bengoechea il 23 dicembre dello stesso anno.\nBoca Unidos e Rosario Central.\nNel marzo 2016 viene ingaggiato dal , club militante nella Primera B Nacional, la seconda divisione argentina. Nella seconda parte del 2016 allena il , che lascia a fine dicembre per diventare, il 3 gennaio 2017, il tecnico del al posto del dimissionario Eduardo Coudet.\nIl 27 settembre 2018 ottiene a Coverciano la qualifica UEFA A, abilitandolo in Europa all'allenamento di tutte le formazioni giovanili e delle prime squadre fino alla Serie C, e alla posizione di allenatore in seconda in Serie B e Serie A.\nSambenedettese e San Lorenzo.\nIl 6 giugno 2019 viene chiamato alla guida della , in Serie C. Nel campionato seguente conduce i rossobl\u00f9 ai play-off, dov'\u00e8 eliminato al primo turno dal (0-0) solo per via del peggiore piazzamento conseguito nella stagione regolare. Nel settembre 2020, frattanto, ottiene l'abilitazione come allenatore di Prima Categoria - UEFA Pro.\nConfermato sulla panchina marchigiana per la stagione seguente, un avvio di campionato altalenante lo porta a essere sollevato dall'incarico il 27 ottobre 2020; viene richiamato sulla panchina adriatica l'11 febbraio 2021, subentrando al dimissionario Mauro Zironelli. Riesce nuovamente a portare i rossobl\u00f9, peraltro afflitti da un grave dissesto societario, ai play-off: il percorso termina per\u00f2 gi\u00e0 al primo turno a seguito della sconfitta esterna per 3-1 contro il .\nDopo la fine dell'esperienza in Italia, il 17 giugno 2021 torna in Argentina per andare a sedersi sulla panchina del . L'incarico nel club bonaerense dura fino al successivo 21 ottobre, quando, dopo una serie di risultati deludenti, viene esonerato.\nStatistiche.\nStatistiche da allenatore.\n\"Statistiche aggiornate al 9 maggio 2021.\""}
{"id": "78494", "revid": "287204", "url": "https://it.wikipedia.org/wiki?curid=78494", "title": "Serie B 1954-1955", "text": "La Serie B 1954-1955 fu la 23\u00aa edizione dalla manifestazione e la nona organizzata dalla Lega Calcio.\nStagione.\nIl 1955 fu l'anno della vittoria del che, con passo spedito, arriv\u00f2 a conquistare la promozione in Serie A con ben cinque giornate d'anticipo. La lotta per il secondo posto vide impegnate , e . Se i lariani furono i primi a cedere il passo alle avversarie, furono i patavini ad aggiudicarsi un posto in massima serie grazie alla vittoria nello scontro diretto contro i lilla, all'ultima giornata, e a rendere dunque inutile il tentativo di rincorsa del .\nIn coda, il sub\u00ec in extremis il sorpasso da parte del , che l'anno prima aveva lottato per la promozione, e si un\u00ec nel ritorno in Serie C a un gi\u00e0 condannato da alcune giornate e alla sua ultima apparizione fra i cadetti.\nClassifica finale.\nLegenda:\nRegolamento:"}
{"id": "78496", "revid": "1632387", "url": "https://it.wikipedia.org/wiki?curid=78496", "title": "Il padrino (film)", "text": "Il padrino (\"The Godfather\") \u00e8 un film del 1972, prima pellicola della trilogia omonima firmata dal regista Francis Ford Coppola e interpretata da Marlon Brando con Al Pacino, James Caan, Robert Duvall, John Cazale, Richard S. Castellano, Gianni Russo, Talia Shire e Diane Keaton. La sceneggiatura, scritta da Coppola e Mario Puzo, \u00e8 liberamente ispirata al romanzo omonimo scritto dallo stesso Puzo.\nIl film \u00e8 ambientato a New York in pieno dopoguerra, tra la fine degli anni 1940 e la prima met\u00e0 degli anni 1950. Il protagonista \u00e8 don Vito Corleone, capo di una famiglia mafiosa divenuta col tempo una delle pi\u00f9 potenti cosche della Grande Mela, grazie al rispetto e all'onorabilit\u00e0 ottenute dal patriarca e dai figli coinvolti nelle attivit\u00e0 malavitose. Quando don Vito rimane vittima di un attentato da parte di un boss rivale, il figlio Michael Corleone comincia l'ascesa nell'impero mafioso della famiglia, fino a diventare il nuovo padrino.\nDistribuito il 15 marzo 1972 in anteprima mondiale, il film venne poi rimontato col suo seguito e trasmesso dalla tv americana nel1977 in versione serial. Nel 1992, sempre per il mercato VHS, venne distribuita un'ulteriore versione con scene inedite, insieme anche alla terza parte, mentre nel 2007 la Paramount Pictures ha distribuito una versione restaurata e digitalizzata del film, con audio in Dolby Surround.\n\"Il padrino\" alla sua prima uscita cinematografca fu acclamato dal pubblico in tutto il mondo e ottenne un forte impatto culturale, negli Stati Uniti il film incass\u00f2 tra i 246 e i 287 milioni di dollari, frantumando il record del kolossal \"Via col vento\". La pellicola fece riemergere la Paramount Pictures da una difficile situazione economica, oltre a ridare linfa alla carriera di Marlon Brando, e consacr\u00f2 il regista Francis Ford Coppola e il cast composto da Al Pacino, Robert Duvall e James Caan.\nIl film fu premiato con tre premi Oscar, su 10 nomination totali: miglior film a Albert S. Ruddy; miglior attore protagonista a Marlon Brando, (che in segno di protesta per le ingiustizie verso le minoranze, soprattutto i nativi americani non si present\u00f2 alla cerimonia di consegna, facendo ritirare la statuetta dall'attrice di origine Apache Sacheen Littlefeather); miglior sceneggiatura non originale a Francis Ford Coppola e Mario Puzo.\nInsieme al suo seguito \u00e8 considerato uno dei pi\u00f9 grandi capolavori della storia del cinema. Nel 1998 l'American Film Institute l'ha inserito al terzo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al secondo posto. Lo stesso istituto lo ha inserito al primo posto nella categoria gangster. \u00c8 al secondo posto anche nella classifica dell'Internet Movie Database, mentre la rivista \"Empire\" lo considera come il film pi\u00f9 bello di tutti i tempi, al primo posto in un elenco di cinquecento. \"Il padrino\" ebbe due seguiti: \"Il padrino - Parte II\" nel 1974, anch'esso presente nella classifica redatta da \"Empire\", e \"Il padrino - Parte III\" nel 1990.\nTrama.\nNew York, 1945. Vito Corleone, immigrato siciliano, \u00e8 padrino della famiglia Corleone. \u00c8 diventato, dopo anni di crimine, principalmente nell'organizzazione del gioco d'azzardo illegale e nei racket sindacali, il pi\u00f9 potente tra i cinque capi-mafia italo-americani della citt\u00e0. La sua organizzazione gestisce un enorme giro di affari illegali. Coinvolge: l'iracondo primogenito Santino, detto \"Sonny\", Fredo, secondogenito ingenuo e poco intelligente, e il figliastro Tom Hagen, brillante avvocato divenuto \"consigliere\", cio\u00e8 braccio destro del capo. Il suo potere non si basa solo sulla violenza, ma anche e soprattutto sull'\"amicizia\". Il Capo elargisce \"amicizia\" a chi gli chiede favori e in cambio pretende devozione e riconoscenza assoluta. Egli ha cos\u00ec creato, negli anni, una rete di conoscenze e protezioni nel mondo cosiddetto \"legale\".\nDopo il fastoso matrimonio \"alla siciliana\" della figlia Connie, Corleone riceve Virgil Sollozzo, un pericoloso criminale dedito al traffico di droga chiamato \"Il Turco\", affiliato al clan Tattaglia, una delle cinque famiglie newyorkesi, che gli chiede protezione e l'appoggio finanziario di un milione di dollari per impiantare un traffico di stupefacenti di vasta portata. Il boss rifiuta il proprio appoggio al nascente affare della droga, nonostante il parere favorevole di Santino e di Tom. Scoppia cos\u00ec tra le famiglie una terribile e sanguinaria guerra fatta di reciproci attentati ai principali capi e rappresentanti.\nQuando viene a sapere che il padre \u00e8 in pericolo di vita a seguito di un attentato, Michael Corleone, decorato della seconda guerra mondiale e unico figlio di don Vito a non essere stato sino ad allora coinvolto negli affari criminali della famiglia, convince il fratello Santino, che ha preso momentaneamente il comando, a farlo incontrare a una cena con Sollozzo per ucciderlo, tendendogli un tranello durante l'incontro per trattare una tregua. Michael affronta cos\u00ec il trafficante di droga e il capitano di polizia corrotto che lo scorta, uccidendoli in un ristorante del Bronx. Per evitare di essere arrestato o ucciso, il giovane lascia quindi gli Stati Uniti e si rifugia in Sicilia. Qui incontra e si innamora di Apollonia, giovane siciliana che sposa, ma che morir\u00e0 pochi mesi dopo in un attentato con un'autobomba a cui egli scampa fortunosamente.\nNel frattempo, a New York, Santino cade in un'imboscata in cui rimane brutalmente assassinato. Appena ripresosi, don Vito riassume il comando e, colpito profondamente dalla morte del figlio, decide di porre fine alla faida convocando un incontro tra i capi delle principali famiglie mafiose per contrattare una tregua. Durante l'incontro i boss decidono di permettere lo spaccio di droga, con alcune regole che tutti dovranno rispettare, pena una nuova guerra. In cambio della pace e della garanzia dell'incolumit\u00e0 di Michael, don Vito accetta di porre le proprie protezioni giudiziarie al servizio del nascente affare.\nRientrato in America, Michael prende il posto di Sonny nella famiglia e in breve tempo il padre gli passa il comando, ritirandosi a vita privata e continuando a consigliare il figlio da dietro le quinte. Nello stesso periodo Michael sposa Kay Adams, sua vecchia fidanzata e compagna di college; da lei ha poi un primogenito, Anthony. Alla morte del padre, avvenuta nel 1955, Michael riceve una proposta dai capi delle altre famiglie mafiose per stipulare un nuovo accordo di pace. Grazie ai vecchi consigli paterni, per\u00f2, il nuovo boss sa che i capi delle cinque famiglie in realt\u00e0 operano per esautorare la famiglia Corleone e sa che durante l'incontro lo uccideranno.\nCon un'abile mossa anticipa gli eventi facendo uccidere a uno a uno i capifamiglia rivali e Moe Greene durante il battesimo del nipote, punendo con la morte anche chi lo aveva precedentemente tradito, ovvero il caporegime Tessio e il cognato Carlo Rizzi, marito di Connie, il quale anni prima aveva tradito Santino facendolo cadere nell'imboscata dei Barzini (chiamati Barrese nella prima versione in italiano del film). Per ordine di Michael, Carlo \u00e8 strangolato dal caporegime Peter Clemenza, padrino di battesimo e precettore mafioso di Santino.\nUsciti dalla guerra di mafia, e una volta riacquistato il potere a New York, i Corleone completano i preparativi per trasferirsi in Nevada, a Las Vegas e a Reno, dove il gioco d'azzardo, tradizionale attivit\u00e0 familiare, si sta espandendo in forma apparentemente legale. Informata da Connie, la quale, sconvolta, ha fatto irruzione nello studio accusando Michael della morte del marito, Kay chiede a Michael se quanto ha gridato la cognata \u00e8 vero, ma Michael mentendo lo nega, non prima di averle \"ordinato\" di non fargli mai pi\u00f9 domande sui suoi affari. La moglie tuttavia capisce la verit\u00e0 quando vede Michael nello studio del padre ricevere dai capiregime i deferenti omaggi dovuti al nuovo padrino.\nProduzione.\nLa genesi del film.\nIl romanzo di Mario Puzo \"Il padrino\" nel 1969 vendette oltre nove milioni di copie e venne inserito nella lista dei miglior best seller dal \"New York Times\". La Paramount Pictures cominci\u00f2 a interessarsi al romanzo nel 1967, quando il suo vicepresidente Peter Bart, dopo aver letto le prime sessanta pagine dell'opera, lo sottopose agli occhi della compagnia. Bart disse che il libro era \u00ab...molto pi\u00f9 di una storia di mafia\u00bb, e offr\u00ec a Puzo 12.500 dollari per finire il lavoro, e altri 80.000 se avesse accettato di farne un adattamento cinematografico. Nonostante il parere contrario del suo agente, Puzo, il quale all'epoca era sommerso dai debiti a causa della sua dipendenza dal gioco d'azzardo, accett\u00f2 l'offerta.\nCos\u00ec nel 1969 la Paramount acquist\u00f2 i diritti de \"Il padrino\", per farne un film di genere. Tuttavia all'interno della casa di produzione c'erano molte resistenze; il motivo principale era lo scarso successo ottenuto da \"La fratellanza\", uscito nel 1968, interpretato da Kirk Douglas, Alex Cord e Irene Papas, un film diretto da Martin Ritt con ambientazione molto simile al romanzo di Puzo. La pellicola venne criticata principalmente per il fatto di aver in qualche modo \u00absimpatizzato per i mafiosi\u00bb, dato che il protagonista \u00e8 un boss italoamericano, e alcuni critici sostennero che lo scarso successo del film fosse da imputare alla trama, ritenuta troppo inverosimile. Fu l'ultimo film prodotto dalla Paramount che, in seguito al flop commerciale de \"La fratellanza\", entr\u00f2 in una profonda crisi finanziaria, causata anche dai numerosi sforamenti di budget di alcune pellicole precedenti, per cui ci vollero ben due anni prima che tutto lo staff Paramount approvasse all'unanimit\u00e0 il progetto.\nIl 23 marzo 1970 Albert S. Ruddy venne scelto come produttore esecutivo, principalmente per la sua grande esperienza in film rivelatisi molto fortunati al botteghino, come la saga di James Bond. Nelle intenzioni di Ruddy, il film al botteghino avrebbe dovuto rappresentare un risultato analogo a quello ottenuto da \"Gangster Story\", che nel 1967 fece tintinnare le casse della Warner Bros. Frank Sinatra fece pressioni sulla produzione. Cerc\u00f2 di far in modo che il personaggio di Johnny Fontane del romanzo di Puzo, ispirato alla sua figura, per via dei suoi presunti legami con Cosa nostra statunitense, non venisse a lui ricondotto.\nPrima dell'inizio delle riprese, Joseph Colombo, boss della famiglia Colombo, inizi\u00f2 una campagna per boicottare la realizzazione della pellicola, accusata di denigrare gli italoamericani ritraendoli tutti come mafiosi. Infine il produttore Albert S. Ruddy s'incontr\u00f2 con Colombo e i due giunsero a un accordo: la parola \"mafia\" non sarebbe comparsa nel copione e nemmeno pronunciata nel film.\nRegia.\nIl produttore Robert Evans, presidente della Paramount, era convinto che ci volesse un regista italo-statunitense. Sergio Leone venne contattato per primo, ma rifiut\u00f2 per dedicarsi a tempo pieno al suo ambizioso \"C'era una volta in America\". Peter Bogdanovich fu la seconda scelta del produttore, ma non si mostr\u00f2 interessato. Successivamente furono contattati Elia Kazan, Arthur Penn e Costa Gavras, ma rifiutarono. L'unico regista che si dimostr\u00f2 disponibile fu Sam Peckinpah, il quale venne per\u00f2 allontanato dai produttori, in quanto la sua idea era quella di trasformare la storia in una specie di western con ambientazioni gangster.\nAlla fine Evans punt\u00f2 sull'italo-americano Francis Ford Coppola, nonostante le perplessit\u00e0 dei produttori perch\u00e9 era un regista semisconosciuto. La scelta di Coppola fu dettata anche da motivi economici, in quanto il \"cachet\" del regista di Detroit, appena trentaduenne, non era al livello di un regista affermato. Coppola inizialmente declin\u00f2 l'offerta poich\u00e9 all'epoca, con la sua American Zoetrope e la Warner Bros., stava lavorando al fantascientifico \"L'uomo che fugg\u00ec dal futuro\" per la regia di George Lucas. Alla sua uscita per\u00f2 il film si rivelo un flop commerciale, facendo s\u00ec che Coppola ricontattasse la Paramount e accettasse l'offerta. Il 28 settembre 1970 Coppola venne ufficialmente annunciato come regista della pellicola.\nTuttavia presto cominciarono i primi contrasti tra Coppola e i produttori: in primis perch\u00e9 il regista si rifiut\u00f2 di spostare la collocazione temporale del film (gli anni 1940 e 1950) all'epoca delle riprese (1972); inoltre Coppola volle trasferire l'ambientazione a New York, invece che nella citt\u00e0 di Saint Louis, molto pi\u00f9 economica della Grande Mela, e questo lo fece scontrare col vice-presidente Jack Ballard. Tutto questo port\u00f2 a uno sforamento del budget: all'inizio la cifra stanziata dalla Paramount per le riprese fu di 2,5 milioni di dollari, che salirono a 4 per le riprese a New York, per poi diventare quasi 7 milioni a causa del prolungamento della fase dei casting, di cui Coppola fu molte volte insoddisfatto. Anche durante la scena dell'omicidio Sollozzo vi furono dei contrasti: Coppola fece riprovare la scena numerose volte agli attori che la interpretavano, e questo ritard\u00f2 ulteriormente la fine della riprese, ponendo il regista a un passo dal licenziamento. Inoltre fu sempre la Paramount a spingere Coppola a inserire pi\u00f9 scene violente, nonostante il parere contrario del regista: ad esempio la scena in cui Connie distrugge i piatti dopo aver scoperto il tradimento di Carlo fu inserita per quello, mentre la scena della morte di Sonny \u00e8 una chiara citazione della scena finale di \"Gangster Story\".\nCast.\nIl casting del film si rivel\u00f2 problematico, a causa dei pareri negativi della Paramount sulle scelte di Coppola. La Paramount consider\u00f2 dapprima l'idea di affidare la parte di Vito Corleone a Ernest Borgnine, Edward G. Robinson, Orson Welles, George C. Scott o Gian Maria Volont\u00e9. Anche Burt Lancaster desiderava interpretare quel ruolo, ma non fu mai preso in considerazione. Francis Ford Coppola era invece indeciso se dare la parte a Laurence Olivier o a Marlon Brando. Olivier era per\u00f2 all'epoca troppo vecchio e malato per recitare.\nLa scelta definitiva di Coppola cadde cos\u00ec su Marlon Brando, di cui il regista era un grande ammiratore, perch\u00e9 secondo lui era \u00abl'unico che poteva interpretare il padrino\u00bb. I produttori della Paramount, in primis il capo Robert Evans, erano per\u00f2 totalmente contrari all'ingaggio dell'attore, visti i recenti insuccessi di Brando. Tuttavia accettarono di cedere alle insistenze del regista solo a patto di alcune condizioni che Brando avrebbe dovuto rispettare nel suo contratto: l'attore avrebbe dovuto firmare un accordo in cui si impegnava a risarcire qualsiasi suo atteggiamento dannoso per la produzione; Coppola si rec\u00f2 allora in California, nella residenza di Brando, per proporgli il ruolo. L'attore, che all'epoca aveva quarantasette anni e un aspetto ancora giovanile, al provino per la parte decise di voler dare al suo personaggio una faccia da bulldog. Recit\u00f2 con del cotone in bocca per appesantire le guance e apparire pi\u00f9 anziano. Questo trucco convinse definitivamente il regista e i produttori.\nSin dall'inizio delle riprese, Coppola volle Robert Duvall nel ruolo di Tom Hagen. Fu sempre Coppola a volere fortemente l'allora semisconosciuto Al Pacino nella parte di Michael Corleone. Il regista dovette vincere le forti resistenze della produzione, che riteneva Pacino troppo basso per la parte e aveva offerto il ruolo a Jack Nicholson, Dustin Hoffman, Robert Redford e Ryan O'Neal. Il regista infatti sosteneva che questi ultimi non avessero una fisionomia del viso riconducibile ai siciliani e alla fine ebbe la meglio. Inizialmente persino James Caan fu sottoposto a un provino per il ruolo di Michael. La Paramount a causa dell'insistenza di Coppola arriv\u00f2 quasi al punto di licenziarlo. A risolvere la situazione e tirare fuori dai guai Coppola ci pens\u00f2 Marlon Brando, il quale minacci\u00f2 di abbandonare il set se il regista fosse stato sostituito. Tuttavia, anche dopo avergli assegnato la parte, i produttori continuarono a non guardare di buon occhio Pacino e a essere riluttanti su di lui, fino alle riprese della scena dell'omicidio di Sollozzo quando riusc\u00ec definitivamente a rompere il ghiaccio con la produzione, che alla fine si convinse.\nRobert De Niro fece un convincente provino per la parte di Sonny. Tuttavia Coppola gli prefer\u00ec James Caan, la cui candidatura era sostenuta apertamente da Brando. L'allora sconosciuto Sylvester Stallone venne sottoposto a un provino per il ruolo di Carlo Rizzi, cos\u00ec come Mia Farrow per quello di Kay Adams. Bruce Dern, Paul Newman e Steve McQueen furono considerati per il ruolo di Tom Hagen, che invece and\u00f2 a Robert Duvall. Per il ruolo di Connie Corleone, Francis Ford Coppola scrittur\u00f2 sua sorella, Talia Shire. La parte di Apollonia venne originariamente offerta a Stefania Sandrelli, la quale per\u00f2 non si mostr\u00f2 interessata; per tale ragione il ruolo venne interpretato dalla giovane e semisconosciuta Simonetta Stefanelli, all'epoca delle riprese non ancora diciassettenne. Nella trasmissione Citofonare Rai 2, anche la cantante italiana Rosanna Fratello ha dichiarato di aver rifiutato la parte della cugina dei protagonisti a causa di impegni lavorativi.\nNella pellicola ci sono tre personaggi appartenenti alla famiglia di Francis Ford Coppola: Talia Shire, sorella del regista, nella parte di Connie; Carmine Coppola, suo padre, al pianoforte nella scena d'intermezzo della pellicola; infine una neonata Sofia Coppola nella parte di Michael Francis Rizzi, il bambino battezzato durante lo sterminio dei capi delle cinque famiglie.\nRiprese e location.\nPrima dell'inizio delle riprese, il cast dovette sottoporsi a due settimane di prova, inclusa una cena in cui ogni attore avrebbe dovuto assumere le caratteristiche del proprio personaggio per tutta la sua durata. Le riprese, inizialmente previste per maggio, cominciarono in anticipo il 29 marzo 1971, anche perch\u00e9 Brando poco prima aveva gi\u00e0 firmato un contratto con Bernardo Bertolucci per \"Ultimo tango a Parigi\" e da settembre avrebbe dovuto essere in Europa; le riprese durarono fino a inizio agosto, per un totale di 77 giorni di girato. Si svolsero soprattutto a New York. La prima scena girata fu quella in cui Michael e Kay tornano a New York dopo aver comprato i regali di Natale. Avrebbe dovuta essere girata gi\u00e0 il 23 marzo, ma una raffica di neve costrinse il produttore Albert S. Ruddy a spostare l'inizio delle riprese di una settimana. Le riprese principali a New York si conclusero il 2 luglio 1971; successivamente Coppola chiese una pausa di tre settimane prima di andare all'estero per girare le scene in Sicilia. Dopo la partenza del cast per la Sicilia, la Paramount rimand\u00f2 la data d'uscita del film da dicembre 1971 alla primavera 1972.\nMarlon Brando amava molto fare scherzi sul set. Alcune \"vittime\" furono i due sventurati che in una scena del film, al ritorno a casa di don Vito Corleone dall'ospedale, lo portavano su una barella in camera sua. Brando fece mettere con lui sotto la coperta una serie di pesi, in modo che tutto (barella, Brando e pesi) arrivasse a pesare quasi 300\u00a0kg. Durante le riprese della scena del matrimonio di Connie, Lenny Montana, l'interprete di Luca Brasi, si dimostr\u00f2 molto teso ogni volta che doveva recitare il proprio ringraziamento al padrino in occasione dell'invito alle nozze. Montana era estremamente nervoso all'idea di recitare nella stessa scena con un mostro sacro quale Marlon Brando. Coppola allora scrisse appositamente la scena in cui Brasi prova e riprova il discorso accanto al tavolo di Michael e di Kay Adams. Quando cominci\u00f2 la scena, Brando, per stuzzicare il collega, entr\u00f2 sul set con un cartellino con scritto: \"Vai a fare in...\". Nella scena in cui Johnny Fontane, ottenuto il favore riguardante il film a cui vuole partecipare, esce dalla stanza dove si trova don Vito Corleone, quando apre la porta si pu\u00f2 notare una donna che si ferma e subito si fa da parte. Coppola afferma che in effetti era capitata per caso nella ripresa.\nIl direttore della fotografia Gordon Willis inizialmente rifiut\u00f2 di prendere parte alle riprese, perch\u00e9 la produzione era troppo \"caotica\" secondo lui. In seguito accett\u00f2 grazie alle insistenze di Coppola, il quale insieme a Willis decise di eseguire riprese di \"formato tableau\", ovvero per far sembrare ogni scena come dipinta in un quadro. Willis us\u00f2 giochi di ombre e bassi livelli di luce per tutto il film per mostrare gli sviluppi psicologici della pellicola. Willis e Coppola decisero di utilizzare molto di frequente svariati contrasti di luce e ombre, specie nelle scene iniziali. Ci fu invece un'inversione di tendenza per le scene girate in Sicilia, in cui vi \u00e8 un aspetto pi\u00f9 romantico e armonioso nelle inquadrature delle campagne, rispetto all'effetto delle scene ambientate a New York. Una delle scene pi\u00f9 scioccanti del film \u00e8 quella celebre della testa di cavallo mozzata nel letto, ottenuta da un mattatoio. Tuttavia non mancarono polemiche di gruppi di animalisti che criticarono fortemente la scena. La scena della morte di Sonny venne girata a Mitchel Field di Mineola, dove furono costruiti tre caselli insieme a un guard rail. La macchina di Sonny era una Lincoln Continental del 1941, con fori praticati appositamente per assomigliare a proiettili. Per girare la scena ci vollero tre giorni di riprese e il costo fu di circa 100.000 dollari.\nMolte scene vennero girate al Filmways Studio a East Harlem. Le scene rimanenti furono girate in California, oltre a quelle in Sicilia, fatta eccezione per le scene girate a Las Vegas di cui la produzione poteva permettersi il costo. Le scene ambientate a Corleone in verit\u00e0 furono girate in provincia di Messina: a Forza d'Agr\u00f2, a Savoca e a Motta Camastra. I luoghi del film furono scelti dal pittore Gianni Pennisi di Floristella, il quale cur\u00f2 anche l'insegnamento della dizione ad alcuni attori non doppiati, come Maria Carta. Le riprese terminarono il 6 agosto 1971, mentre nel corso della post-produzione furono fatti enormi tagli alle scene per rendere la durata consona a un film dell'epoca (la durata originale era di circa 222 minuti). Nel mese di settembre i produttori e Coppola, decisero di rimuovere gran parte delle scene incentrate sul personaggio di Sonny, perch\u00e9 ritenute superflue per la trama originale del film. Ci furono poi numerosi dibattiti con Coppola e Ruddy per il mancato coinvolgimento, nella post-produzione, del personale e del cast principale, proseguite anche dopo l'uscita del film. Il film fu mostrato in anteprima al personale Paramount e agli espositori nel mese di novembre.\nDistribuzione.\nAnteprima e le varie edizioni.\nLa Paramount Pictures tenne la premi\u00e8re mondiale il 15 marzo 1972 a New York; i profitti vennero donati ai The Boys Club di New York. Prima ancora della premi\u00e8re, il film aveva gi\u00e0 fatturato 15 milioni di dollari in oltre 400 teatri. Alla prima parteciparono lo scrittore Mario Puzo, il produttore Albert S. Ruddy, tutto il personale Paramount capeggiato dal presidente Robert Evans, e il regista Francis Ford Coppola. Vi presero parte anche molti membri del cast, da Al Pacino (insieme alla sua compagna dell'epoca Jill Clayburgh) a James Caan, oltre a diversi interpreti di ruoli minori come Diane Keaton, Gianni Russo e Al Lettieri; al contrario non parteciparono alla premi\u00e8re Marlon Brando, che all'epoca si trovava in Europa impegnato per le riprese del film di Bernardo Bertolucci \"Ultimo tango a Parigi\", e Robert Duvall, a causa di forti rancori con il produttore Ruddy relativi al taglio delle scene del film. Alla conferenza stampa Coppola rivel\u00f2 di aver avuto contrasti con la Paramount, relativi soprattutto ai costi, ma di essere certo che il film sarebbe stato apprezzato come meritava.\nIl giorno dopo, il film venne proiettato nelle sale newyorkesi. Il 22 marzo usc\u00ec nel resto degli Stati Uniti; in Italia venne distribuito il 14 settembre 1972, mentre nel resto del mondo usc\u00ec fra giugno e novembre dello stesso anno.\n\"The Godfather Saga\" (in italiano, \"The Godfather: 1901-1959\") \u00e8 il titolo della sequenza montata con i primi due film della saga, voluta nel 1977 da Coppola per finanziare il suo film \"Apocalypse Now\". Fu distribuita per la TV e il mercato VHS, la durata \u00e8 di 434 minuti; in Italia fu trasmessa da Canale 5 nel 1983, divisa in nove puntate, che ottennero grande successo (circa 9 milioni di spettatori) nonostante la concorrenza di \"Fantastico\" su Rai Uno, che totalizz\u00f2 oltre 24 milioni di spettatori.\nNel 1992 solo per il mercato VHS (5 cassette) fu montata un'ulteriore versione cronologica, \"Godfather Trilogy 1901-1980\", comprendente anche la parte III, con scene inedite, per una durata complessiva 583 minuti. Questa versione \u00e8 inoltre l'unica a contenere l'unica parte dove appare il personaggio di Genco Abbandando, interpretato da Franco Corsaro, durante la quale, ricoverato e in punto di morte, riceve la visita di don Vito e dei figli.\nNel giugno 2008 fu distribuito un cofanetto DVD e Blu-ray della trilogia in cui \"Il padrino\" includeva sia il doppiaggio originale in 2.0, sia un nuovo doppiaggio in 5.1 voluto da Coppola in persona e diretto da Rodolfo Bianchi. In questa nuova edizione \u00e8 stato mantenuto il cognome originale di Don Emilio Barzini (al posto di \"Barrese\").\nAccoglienza.\nIncassi.\nIl film incass\u00f2 circa 86 milioni di dollari in USA, mentre in totale in America incass\u00f2 oltre 135 milioni di dollari, rimanendo sempre al 1\u00ba posto nella classifica degli incassi pi\u00f9 alti. Fu una sorpresa per la casa di produzione, che non si aspettava un incasso cos\u00ec alto. Uscito in altre nazioni, continu\u00f2 ad avere un notevole successo, spaccando in due la critica internazionale ed entrando nell'immaginario collettivo del pubblico. Arriv\u00f2 a incassare un totale di 286.234.000 $ in tutto il mondo.\nIn Italia la pellicola fu campione d'incassi della stagione, totalizzando circa 10 miliardi di lire, che, rivalutati, corrispondono a 58.202.000 euro, e rimarr\u00e0 il maggior incasso di sempre fino al 2010 con l'arrivo di \"Avatar\" di James Cameron. Dal 1972 a oggi \"Il padrino\" ha incassato in tutto il mondo 1.144.234.000 di dollari.\nCritica.\n\"Il Padrino\" \u00e8 da sempre considerato una delle migliori pellicole mai realizzate, e il capolavoro di maggior risalto della cosiddetta New Hollywood. Ricevette da tutto il mondo critiche che lo lodavano in tutti i sensi, anche da critici esperti e storici come Roger Ebert e Stanley Kubrick. Il film si trova al secondo posto nella Top 250 dell'Internet Movie Database, con un voto di 9,2 su 10, mentre su Rotten Tomatoes ha una valutazione positiva del 99% con un voto di 9,2/10, e si trova al 7\u00ba posto della lista dei migliori 100 film della storia. Su Metacritic il film ha una valutazione di 100/100 e si trova invece al 1\u00ba posto nella Top 100. La pellicola ottenne dieci nomination ai Premi Oscar 1973, aggiudicandosene tre: miglior film (Albert S. Ruddy), miglior attore protagonista (Marlon Brando), miglior sceneggiatura non originale (Mario Puzo e Francis Ford Coppola).\nMarlon Brando rifiut\u00f2 il suo Oscar e non si present\u00f2 alla cerimonia di premiazione, come atto di protesta verso i maltrattamenti agli indiani, nativi d'America, da parte degli Stati Uniti e di Hollywood. Al suo posto invi\u00f2 alla premiazione una nativa americana di nome \"Sacheen Littlefeather\" per leggere il suo discorso di protesta. Brando fu il secondo attore della storia del cinema che aveva rifiutato tale premio. Al Pacino invece boicott\u00f2 la premiazione. Sostenne che il suo personaggio era comparso per pi\u00f9 tempo nel film di quello di Brando e quindi dovesse essere lui a ottenere la candidatura come miglior attore e Brando quella per miglior attore non protagonista.\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al terzo posto della classifica dei migliori cento film statunitensi di tutti i tempi, mentre in quella del 2007 \u00e8 salito al secondo posto, dietro a \"Quarto potere\" di Orson Welles ma prima di \"Casablanca\". Inoltre la celebre battuta \u00ab\"Gli far\u00f2 un'offerta che non potr\u00e0 rifiutare\"\u00bb pronunciata da don Vito Corleone (Marlon Brando) si trova al secondo posto nella classifica delle cento migliori battute di tutti i tempi; si trova poi al 1\u00ba posto nella classifica dei migliori film gangster di tutti i tempi.\nI sequel.\nIl regista Francis Ford Coppola diresse due seguiti per la prima pellicola, sempre tratti dall'opera di Mario Puzo: \"Il padrino - Parte II\" nel 1974 e \"Il padrino - Parte III\" nel 1990. Si era discusso pure della realizzazione di un quarto capitolo che, come per il secondo capitolo, doveva narrare contemporaneamente dell'ascesa di don Vito Corleone interpretato da Robert De Niro nell'America degli anni 1920 durante l'et\u00e0 del proibizionismo e dei conflitti del boss con Al Capone, e il declino della famiglia Corleone guidata da un irrazionale, violento, e tormentato Vincent (Andy Garc\u00eda). A causa della scomparsa di Mario Puzo, nel 1999, il regista decise di abbandonare il progetto."}
{"id": "78498", "revid": "1165513", "url": "https://it.wikipedia.org/wiki?curid=78498", "title": "Il padrino", "text": ""}
{"id": "78505", "revid": "125682480", "url": "https://it.wikipedia.org/wiki?curid=78505", "title": "Gollum", "text": "Gollum (pr. ) \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien.\nCompare con un ruolo minore nel romanzo \"Lo Hobbit\" e come protagonista che poi si rivela uno dei principali antagonisti nel seguito, \"Il Signore degli Anelli\".\nAll'interno del \"corpus\" dello scrittore, Gollum \u00e8 senza dubbio il personaggio pi\u00f9 ambiguo e complesso della saga: egli \u00e8 sempre in bilico, pronto a favorire l'uno o l'altro a seconda della sua propria necessit\u00e0 e convenienza. Il ruolo di Gollum ne \"Lo Hobbit\" \u00e8 piuttosto breve, ma \u00e8 di grande importanza per i fini della trama de \"Il Signore degli Anelli\", nel quale Tolkien, rivalutata la storia di Gollum, lo rende uno dei protagonisti del romanzo. Ne \"Il Signore degli Anelli\", Gollum svolge il ruolo di guida per i protagonisti, Frodo e Sam durante la strada verso Mordor per distruggere l'Unico Anello forgiato dall'Oscuro Signore Sauron; lo stesso Gollum era entrato in possesso di quest'ultimo oggetto (senza conoscerne le origini e il luogo da cui provenisse), ma lo perse nel corso di \"Lo Hobbit\", quando venne in mano a Bilbo.\nSeppur sia molto importante nel mondo fantasy di Tolkien, Gollum compare solo in due opere, ma trova spazio anche nelle Appendici, nei quali vengono aggiunti dettagli sulla sua storia prima dei fatti narrati ne \"Il Signore degli Anelli\".\nCreazione e sviluppo del personaggio.\nNel racconto \"Glip\", scritto probabilmente da Tolkien intorno al 1928, appare una creatura molto simile a Gollum; secondo Douglas Allen Anderson, questo personaggio avrebbe, poi, ispirato la nascita di Gollum per \"Lo Hobbit\".\nNella prima edizione de \"Lo Hobbit\", Gollum si presenta come una creatura relativamente sospettosa e affamata. Egli ammette la sua sconfitta nel gioco degli enigmi con Bilbo, ma poich\u00e9 non trova l'anello che gli aveva promesso come premio, che in realt\u00e0 era gi\u00e0 nelle mani di Bilbo, questi accetta semplicemente di farsi mostrare la via d'uscita, e Gollum gliela mostra.\nNel 1937, su richiesta del suo editore, Tolkien comincia il seguito de \"Lo Hobbit\": \"Il Signore degli Anelli\". Dal momento che si \u00e8 rivelato necessario modificare la natura dell'anello, nel 1951 Tolkien, mentre \u00e8 ancora impegnato nella lavorazione de \"Il Signore degli Anelli\", pubblica una nuova edizione de \"Lo Hobbit\", in cui il capitolo relativo al ritrovamento dell'Anello da parte di Bilbo viene modificato al fine di renderlo coerente con la trama successiva. Nella seconda edizione de \"Lo Hobbit\", Gollum appare come un personaggio consumato e corrotto dal possesso dell'Anello, che gli ha allungato la vita in modo innaturale, e una volta intuito che Bilbo si \u00e8 intascato l'Anello, giura vendetta nei suoi confronti e della sua famiglia. Nel capitolo \"L'ombra del passato\", il secondo de \"Il Signore degli Anelli\", apprendiamo anche che \u00e8 uno Sturoi, che \u00e8 una delle tre razze in cui sono divisi gli hobbit, e che \u00e8 entrato in possesso dell'Anello circa 500 anni prima che Bilbo glielo sottraesse; per farlo, ha ucciso l'amico D\u00e9agol. Inoltre, scopriamo anche che, mentre stava vagando nella terra di Mordor in cerca del suo tesoro, \u00e8 stato catturato dagli orchi e, dopo innumerevoli torture, ha rivelato a Sauron dove si trova l'Anello e chi lo custodisce. Sempre nel capitolo \"L'ombra del passato\", Frodo si rammarica del fatto che Bilbo non lo abbia ucciso quando ne ebbe l'occasione, ma Gandalf lo redarguisce severamente perch\u00e9 secondo lui Gollum avr\u00e0 ancora una parte da recitare nella storia, sia essa malvagia o benigna, e che la piet\u00e0 di Bilbo decider\u00e0 il destino di molti. Alla fine, la profezia di Gandalf si avverer\u00e0: sar\u00e0 infatti Gollum, sia pur involontariamente, a gettare l'Anello nel Monte Fato.\nBiografia del personaggio.\nLa scoperta dell'Anello e la nascita di \"Gollum\".\nNell'anno 2463 della Terza Era della Terra di Mezzo, due hobbit della gente Sturoi, Sm\u00e9agol e suo cugino D\u00e9agol si recarono a pescare a bordo di una barca nel fiume Anduin, nei pressi dei Campi Iridati (\"Loeg Ningloron\", secondo la lingua degli Elfi). D\u00e9agol, in seguito ad una caduta in acqua, vide un anello sul fondo del fiume e, attirato dal luccichio, lo afferr\u00f2. Tornato in superficie, mostr\u00f2 a Sm\u00e9agol la sua scoperta; ma quando questi, ammirando l'oggetto, lo chiese per s\u00e9 come regalo di compleanno, D\u00e9agol rifiut\u00f2 di cederglielo, e Sm\u00e9agol, accecato dall'ira, lo uccise, appropriandosi dell'anello. Questo, infatti, non era un anello qualsiasi, bens\u00ec l'Unico Anello, forgiato da Sauron nel Monte Fato molti anni addietro, alla ricerca di un portatore che lo riconducesse al suo padrone. Questo oggetto gli avvelen\u00f2 la mente, rendendo Sm\u00e9agol del tutto dipendente da esso.\nDopo aver scoperto che l'Anello aveva il potere di rendere invisibili, Sm\u00e9agol cominci\u00f2 ad usarlo per commettere piccoli furti o inganni nel suo villaggio natale, e per questo venne cacciato, condannato a vagare alla ricerca di un posto dove vivere. Divenne, quindi, Gollum, il cui nomignolo gli venne dato dalla gente del suo villaggio a causa della sua abitudine di produrre un \"orribile rumore di gola\". La sua nuova intolleranza verso la luce del Sole e della Luna, lo port\u00f2 a trovare rifugio, sette anni dopo l'uccisione di D\u00e9agol, nelle caverne delle Montagne Nebbiose. Qui, Gollum cominci\u00f2 a vagare, spinto dalla sua innata curiosit\u00e0, cibandosi del poco che trovava, principalmente pesci ed Orchi. Alla fine egli si stabil\u00ec definitivamente in un laghetto molto pescoso, collegato con l'esterno, dove rester\u00e0, in compagnia dell'Anello e della sua pazzia, per cinquecento anni, dimenticato dal resto del mondo. A causa della solitudine, Gollum cominci\u00f2 a parlare con se stesso e con l'Anello stesso, chiamandolo \"\"Tesoro\" (\"Precious\"\" nella versione originale in inglese), e il bisogno di possederlo divenne la sua unica ragione di vita.\nL'incontro con Bilbo Baggins e il passaggio dell'Anello.\nPassarono quasi cinquecento anni dal ritrovamento dell'Unico e, intanto, Sauron aveva ripreso un po' del suo potere, stabilendosi a Dol Guldur, nel Bosco Atro; sentendo che il suo padrone stava risorgendo, l'Anello decise di abbandonare quella creatura che ormai non gli serviva pi\u00f9. Ma sulla sua strada si intromise un altro Hobbit, Bilbo Baggins, che si era perso nelle gallerie delle Montagne mentre era sulla strada per la Montagna Solitaria: egli lo trov\u00f2 sul pavimento della galleria dove si era perso, e se lo mise in tasca. Poco dopo, incontr\u00f2 Gollum, al quale chiese aiuto per uscire di l\u00ec; ma questi sfid\u00f2 il suo ospite ad una gara di indovinelli, in cui la posta sarebbe stata la vita di Bilbo. Entrambi erano molto bravi in questo gioco, ma dopo diversi tentativi Bilbo, senza pi\u00f9 idee, come ultimo indovinello propose a Gollum una domanda: \"Cos'ho in tasca?\". Gollum, tentando di rispondere, sbagli\u00f2, sancendo la vittoria di Bilbo. Tornato nella sua tana per prendere l'Anello, con l'aiuto del quale meditava di uccidere Bilbo dopo aver onorato la promessa, Gollum si rese conto che il suo amato Tesoro non c'era pi\u00f9; sbraitando dalla rabbia, insegu\u00ec Bilbo, intuendo che fosse in mano sua, e questi, quasi inavvertitamente si infil\u00f2 l'anello al dito. Dopo aver capito che il suo aggressore non poteva vederlo, lo hobbit segu\u00ec l'inconsapevole creatura fino all'uscita, risparmiandogli la vita, sebbene avesse l'occasione di ucciderlo.\n\"Il Signore degli Anelli\".\nAll'inizio de \"Il Signore degli Anelli\", ambientato circa sessant'anni dopo il termine de \"Lo Hobbit\", si narra che Sm\u00e9agol, non trovando pi\u00f9 la sua preda, cominci\u00f2 a sospettare cosa probabilmente era accaduto. Spinto dalla rabbia, dopo tre anni circa usc\u00ec dalle caverne dove aveva dimorato per cos\u00ec lungo tempo, e si mise alla ricerca del ladro dell'Anello. Dopo sette anni di ricerca, si diresse verso Mordor, dove nel frattempo Sauron era tornato, e ancora ventinove anni gli furono necessari per raggiungere la caverna sotto il passo di Cirith Ungol, sugli Ephel D\u00faath, dove incontr\u00f2 Shelob, della quale si mise al servizio. Fu qui che venne catturato dagli Orchi e portato a Barad-d\u00fbr, dove venne torturato affinch\u00e9 rivelasse dove si trovava l'Anello; poich\u00e9 Bilbo era stato cos\u00ec ingenuo da rivelare a Gollum la sua patria, La Contea, non fu difficile per Sauron avere le informazioni che voleva. Quindi Sm\u00e9agol, provato dalle torture, fu lasciato andare e venne trovato da Aragorn nelle Paludi Morte; costui lo port\u00f2 da Thranduil, re degli Elfi del Bosco Atro, affinch\u00e9 lo custodisse; ma anche al vigile occhio degli Elfi, impietositi dalla sorte di Gollum, egli riusc\u00ec a sfuggire, lasciando perdere le sue tracce e trovando rifugio nelle miniere di Moria. Non riuscendo a ritrovare l'uscita nell'intrigo delle sue gallerie, rimase intrappolato per diversi giorni, fino a quando un rumore di passi attir\u00f2 la sua attenzione: la Compagnia dell'Anello stava infatti passando di l\u00e0, ed egli cominci\u00f2 a seguirla, attirato dalla presenza dell'Anello, per molti giorni, trovando finalmente l'uscita e raggiungendo i boschi di Lothl\u00f3rien, dove riusc\u00ec quasi ad aggredire Frodo Baggins, il nuovo portatore del suo \"Tesoro\".\nNon dandosi per vinto, Gollum segu\u00ec la Compagnia sull'Anduin e quindi Frodo e Sam sugli Emyn Muil, fin quando una notte si decise ad attaccarli. Ma i due, consapevoli d'essere seguiti, riuscirono a neutralizzarlo; Frodo decise di risparmiargli la vita, e in cambio egli giur\u00f2 di servire il nuovo padrone dell'Anello, e di condurlo a Mordor. Per quattro giorni li guid\u00f2 attraverso gli Emyn Muil e le Paludi Morte, fino al Morannon, dove sugger\u00ec ai due di intraprendere una via pi\u00f9 sicura, la stessa che aveva usato lui tempo addietro per raggiungere la tana di Shelob; infatti, essendo venuto a sapere che l'intento di Frodo era quello di distruggere il suo Tesoro, cominci\u00f2 a meditare su come ucciderlo. Fu pochi giorni pi\u00f9 tardi che Frodo e Sam furono rapiti da alcuni Uomini di Gondor, comandati dal capitano Faramir, ai quali Gollum riusc\u00ec a sfuggire. Errando solo tra gli alberi, trov\u00f2 uno stagno, nel quale si mise a caccia di pesci, ma infine venne anch'egli catturato da Faramir; fu condannato a morte, ma per intercessione di Frodo, che ebbe ancora una volta piet\u00e0 di lui, venne risparmiato. Rilasciati da Faramir, convinto delle loro buone intenzioni, i tre raggiunsero Minas Morgul e la \"Scala Tortuosa\", il sentiero che conduce a Cirith Ungol, lungo il quale Sm\u00e9agol li guid\u00f2. Giunti in cima alle scale, Gollum si rec\u00f2 da Shelob per informarla della presenza dei due Hobbit, e lasciare a lei l'incombenza di ucciderli; morto il portatore, egli infatti progettava di riprendere l'anello per s\u00e9.\nMa, resosi conto che i due erano riusciti a sfuggirgli, continu\u00f2 a seguirli di nascosto nella desolazione di Mordor, fino a che non giunsero alla Voragine dove l'Unico fu creato da Sauron. Irretito infine dal suo potere, Frodo rifiut\u00f2 di gettarlo, e si infil\u00f2 l'Anello al dito, rendendosi invisibile; ma Gollum, balzato dal suo nascondiglio, si mise a lottare contro l'invisibile Hobbit, riuscendo infine a staccargli con un morso il dito nel quale era infilato l'Anello. Saltando per la felicit\u00e0 di essersi rimpossessato del Tesoro, mise un piede in fallo, cadendo nel baratro infuocato dell'Orodruin, e portandosi dietro l'Anello, salvando involontariamente la Terra di Mezzo dal potere di Sauron.\nDescrizione del personaggio.\nAspetto fisico ed et\u00e0.\nNella prima edizione de \"Lo Hobbit\" Tolkien non fece riferimenti alla grandezza di Gollum, per cui molti disegnatori lo raffigurarono molto grande Quando l'autore si rese conto dell'omissione, nelle successive edizioni chiar\u00ec che la sua altezza non doveva superare quella degli Hobbit, e ne \"Il Signore degli Anelli\" lo descriver\u00e0 poco pi\u00f9 alto di Sam. Gollum \u00e8 descritto usando aggettivi come \"scuro\", \"del colore delle ossa\" o \"giallo pallido\": ad un certo punto uno degli Uomini dell'Ithilien scambia la sua sagoma con quella di uno \"scoiattolo nero e senza coda\" In un manoscritto scritto come \"guida\" all'aspetto dei suoi personaggi, Tolkien spiega quest'apparente contraddizione dicendo che Gollum ha una pelle chiara, ma che i suoi vestiti sono scuri, e che spesso \u00e8 visto in mancanza di luce..\nSebbene, infatti, sia nelle rappresentazioni de \"Lo Hobbit\" sia nelle trasposizioni cinematografiche de \"Il Signore degli Anelli\" Gollum sia ritratto spesso nudo o con un perizoma, nello Hobbit si dice chiaramente che Gollum aveva un vestito, nelle tasche del quale teneva delle rocce appuntite, denti di Orco, conchiglie e un pezzo di ala di pipistrello. Oltre ad essere piccolo e molto magro, Gollum ha i piedi palmati e solamente sei denti.\nAlla sua morte, Gollum dovrebbe avere un'et\u00e0 tra i 570 e i 600 anni; questa et\u00e0, straordinaria per un comune essere della sua specie, \u00e8 dovuta all'Unico Anello, il quale lo rendeva pressoch\u00e9 immortale e non lo faceva invecchiare, come per Bilbo Baggins, che non \u00e8 invecchiato per tutto il tempo in cui ha tenuto l'anello.\nAspetti caratteriali.\nPrima di diventare Gollum, Sm\u00e9agol era molto simile ad uno Hobbit per quanto riguarda l'aspetto e il carattere. Proprio come questi ultimi, Sm\u00e9agol aveva una grande passione per il Fiume, per le gite in barca e conosceva un mucchio di indovinelli. Viene descritto da Gandalf come \"la persona pi\u00f9 curiosa e intrigante della famiglia\", amava tuffarsi negli stagni profondi, scavare sotto gli alberi e forare gallerie nelle montagnole.\nDopo essere entrato in possesso dell'Unico Anello, Tolkien lo descrive ne \"Lo Hobbit\" come \"un essere miserabile e malvagio\", molto furbo e violento. Nonostante queste caratteristiche, il personaggio \u00e8 solito frignare per sconfitte o per situazioni a lui sfavorevoli (come, ad esempio, la perdita dell'Anello ne \"Lo Hobbit\"). Mentre era in possesso dell'Anello, Sm\u00e9agol svilupp\u00f2 una sorta di personalit\u00e0 dissociata: da una parte \"Sm\u00e9agol\", che ancora ricordava la sua vita passata e valori come amicizia ed amore, e dall'altra \"Gollum\", del tutto schiavo dell'Anello e della sua volont\u00e0, in grado di fare di tutto pur di riportarlo a s\u00e9. Nel corso del romanzo, egli \u00e8 sempre diviso ed in bilico tra queste due opposte identit\u00e0, che spesso parlano e discutono tra loro. Essendo stato l'Anello la causa dell'allontanamento di Sm\u00e9agol dal suo popolo, quest'ultimo odia profondamente l'oggetto, ma allo stesso tempo, la sua controparte malvagia, Gollum, lo ama e lo desidera costantemente: \u00abLui odia e ama l'anello, proprio come odia e ama se stesso\u00bb. Nonostante la parte malvagia sia sempre etichettata come la pi\u00f9 forte, Gandalf rivela che la parte buona di Gollum aveva dimostrato di essere molto pi\u00f9 robusta ed era riuscita, seppur per poco, a reggere la pressione di quella malefica.\nIl possesso dell'Unico Anello ha provocato a Gollum un aumento della percettivit\u00e0, specialmente quella legata all'olfatto e all'udito. Inoltre, probabilmente a causa della sua lunga permanenza nella profondit\u00e0 delle montagne o dalla somiglianza tra sole e luna e l'occhio di Sauron (come disse Gandalf), odia la luce del sole e della luna (che lui chiama \"faccia gialla\" e \"faccia pallida\"), e evita di esporvisi, se possibile. Nonostante il suo aspetto emaciato, possiede una forza notevole, che gli permette di lottare senza difficolt\u00e0 anche contro Frodo e Sam. In tale occasione, la sua morsa viene definita \"molle ma terribilmente forte\" Gollum \u00e8 inoltre descritto come esperto nuotatore e abile barcaiolo; oltremodo goloso di pesci, preferisce mangiare la carne (e il cibo in genere) cruda. Inoltre rifiuta di mangiare, come di toccare, le cose fatte dagli Elfi, gli \"Elfi terribili dagli occhi luminosi\", perch\u00e9 apparentemente gli provocano una reazione dolorosa.\nNome.\nIl vero nome di Gollum in Ovestron \u00e8 \"Trahald\", che avrebbe il significato di \"scavare un buco, strisciare\" oppure \"adatto a infilarsi in un buco\". Il nome \"Sm\u00e9agol\", invece, deriva forse da una parola in antico inglese, ossia \"smygel\", con il medesimo significato, cio\u00e8 \"buco, solco\", ma non ha niente in comune con \"smial\", ovvero i corridoi o tunnel delle case hobbit.\nSulla pronuncia del nome Sm\u00e9agol non c'\u00e8 ancora accordo; nell'adattamento per la radio che fece la BBC nel 1981, nel film d'animazione di Ralph Bakshi del 1978 e nella trilogia di Peter Jackson, \u00e8 pronunciato , sebbene nelle sue registrazioni originali, Tolkien pronunciasse indistintamente sia che . Tolkien aveva l'abitudine di mettere i segni diacritici in posizioni variate rispetto alle regole (ad esempio, il nome \"E\u00e4rendil\" va pronunciato come se fosse scritto \"\u00cbarendil\"), perci\u00f2, poich\u00e9 la parola \"sm\u00e9agol\" ha forti somiglianze con il verbo antico inglese \"sm\u0113a\u0121an\", \"riflettere\", \u00e8 possibile che l'accento acuto sulla \"e\" rappresenti la macron dell'antico inglese, rendendo la pronuncia corretta . Inoltre ci sono diverse persone convinte che la pronuncia corretta del nome dovrebbe essere , ossia come lo leggerebbe un madrelingua italiano. Questa interpretazione \u00e8 probabilmente scorretta, e deriva da un errore nella considerazione dell'accento sulla \"e\": infatti, anche se Tolkien avesse voluto far pronunciare le lettere \"e\" ed \"a\" distinte l'una dall'altra (cosa non del tutto ovvia, poich\u00e9 in nessun sistema di scrittura esiste un accento acuto facente funzioni di una dieresi), in antico inglese, probabilmente, come in inglese moderno, la \"e\" si pronunciava \"i\". In ogni caso bisogna ricordare che le regole di pronuncia riportate nelle Appendici de \"Il Signore degli Anelli\" riguardano solo le lingue elfiche, e non l'antico inglese usato per rappresentare l'Ovestron; \u00e8 per il fatto che non abbiamo chiare indicazioni dell'autore, che sulla pronuncia delle lingue non elfiche esistono insicurezze di questo tipo.\nAccoglienza e similitudini con altri personaggi letterari.\nIl personaggio di Gollum \u00e8 stato, molto spesso, oggetto di numerose analisi. Thomas Honegger fa notare che il suo stile di parola \u00e8 a met\u00e0 strada tra quello di un serpente e quello di un neonato. Principalmente, il personaggio di Gollum incarna l'oscurit\u00e0 dell'Unico Anello e, invece, secondo altre critiche, viene definito come l'unione simbolica tra Sauron e il suo alter ego Sm\u00e9agol. Per Verlyn Flieger, Gollum \u00e8 stato definito uno dei personaggi pi\u00f9 memorabili della narrativa del ventesimo secolo.\nGollum \u00e8 spesso paragonato a Grendel, antagonista del poema Beowulf di cui Tolkien era un grande ammiratore. Entrambi sono molto simili nell'aspetto e condividono uno stile di vita praticamente identico. Gollum \u00e8 anche simile a Caino, personaggio biblico nonch\u00e9, nella finzione letteraria, antenato di Grendel: entrambi uccidono un loro parente (D\u00e9agol per Gollum e Abele per Caino) e vengono scacciati dalla loro famiglia.\nIn una delle sue lettere al figlio Christopher, Tolkien paragona il rapporto tra Sam e Gollum a quello tra Ariel e Calibano, due personaggi della commedia \"La tempesta\" di William Shakespeare. Gollum \u00e8 stato paragonato anche a Gagool, che compare nel romanzo \"Le miniere di re Salomone\" e ai \"Morlocchi\" (\"Morlock\" nell'originale), esseri mostruosi e ripugnanti che vivono nelle viscere della terra che appaiono nel romanzo \"La macchina del tempo\".\nUn'altra somiglianza con Gollum si ha nel personaggio del drago F\u00e1fnir, uno degli antagonisti della \"Saga dei V\u00f6lsungar\"; come il drago, anche Gollum viene corrotto dalla cupidigia e dall'avidit\u00e0, e trasformato in un essere mostruoso, che vive solo e soltanto per proteggere il suo bene pi\u00f9 prezioso, l'Anello.\nNe \"Il Signore degli Anelli\", Gollum trova un altro personaggio simile a lui nel carattere, ovvero Grima Vermilinguo: entrambi i personaggi, infatti, sono succubi delle forze del male ed entrambi tradiscono i loro rispettivi padroni.\nAdattamenti.\nGollum \u00e8 apparso in molti adattamenti cinematografici e radiofonici de \"Il Signore degli Anelli\". Nel 1952, Gollum venne doppiato da Tolkien stesso in una registrazione fatta insieme a dei suoi amici. Tale registrazione venne, successivamente pubblicata nel 1975 e Tolkien rimase molto soddisfatto della sua prestazione vocale, cos\u00ec come anche la maggior parte della critica.\nIl primo adattamento \u00e8 quello prodotto dalla BBC Radio nel 1956, in cui Gollum era doppiato da Gerik Schjelderup, che per\u00f2 non riscosse il successo sperato; persino Tolkien rimase deluso dell'opera.\nIl primo lungometraggio nel quale fu rappresentato Gollum \u00e8 stata la versione animata de \"Lo Hobbit\" della Rankin/Bass, nel 1977, e quella, sempre della medesima casa di produzione, de \"Il ritorno del re\", nel 1980, in cui la voce del personaggio era affidata a Theodore Gottlieb. Ne \"Lo Hobbit\", il personaggio \u00e8 una creatura di colore verde somigliante ad una sorta di rana gigante con enormi occhi bianchi senza iridi, difatti, nella prima edizione de \"Lo Hobbit\" Tolkien non fece riferimenti alla grandezza di Gollum, per cui molti disegnatori lo raffigurarono molto grande. Quando l'autore si rese conto dell'omissione, nelle successive edizioni chiarific\u00f2 che la sua altezza non doveva superare quella degli Hobbit, e ne \"Il Signore degli Anelli\" lo descriver\u00e0 poco pi\u00f9 basso di Sam.\nNella versione animata di Ralph Bakshi, del 1978, la voce di Gollum \u00e8 invece affidata a Peter Woodthorpe, e fu animato tramite la tecnica del rotoscopio e il suo nome nell'edizione italiana viene pronunciato \"Gollam\". Nel film appare scuro, pelato ed emaciato.\nNella trilogia e in \"Lo Hobbit - Un viaggio inaspettato\" di Peter Jackson, infine, Gollum \u00e8 una immagine generata al computer, la cui voce e i cui movimenti sono stati affidati all'attore Andy Serkis. Il personaggio CGI \u00e8 stato creato seguendo le caratteristiche facciali di Serkis, mentre i suoi movimenti sulla pellicola sono stati riprodotti utilizzando un misto tra la motion capture, in cui le movenze dell'attore sono state convertite in immagini digitali, e il tradizionale processo di keyframing, a partire da un pupazzo digitale creato da Jason Shleifer e Bay Raitt. Il processo di creazione del personaggio \u00e8 stato molto lungo, e ha richiesto il lavoro di un gran numero di artisti digitali. Ne \"Ritorno del Re\", Serkis appare in carne ed ossa, in un flashback, come Sm\u00e9agol prima che l'Anello lo trasformasse in Gollum. Per la sua interpretazione, Serkis ha vinto ai MTV Movie Awards come \"miglior performance virtuale\" e il personaggio di Gollum \u00e8 stato protagonista di diversi sondaggi di popolarit\u00e0, dove si \u00e8 classificato al 62\u00ba posto nella lista dei 100 migliori cattivi del cinema, della televisione, dei fumetti e dei videogiochi secondo la rivista \"Wizard\" e al 13\u00ba posto tra i migliori 100 personaggi cinematografici secondo \"Empire\".\nGollum \u00e8 apparso anche nel fan film di \"La caccia a Gollum\" sempre come immagine generata al computer."}
{"id": "78506", "revid": "599013", "url": "https://it.wikipedia.org/wiki?curid=78506", "title": "Ie", "text": ""}
{"id": "78507", "revid": "2060716", "url": "https://it.wikipedia.org/wiki?curid=78507", "title": "Kim Il-sung", "text": "\u00c8 noto per la portata del suo culto della personalit\u00e0: la Corea del Nord si riferisce a lui in maniera ufficiale come al \"grande \"leader\"\" ed \u00e8 immortalato nella Costituzione dalla sua morte come \"presidente eterno\" della nazione. Il suo compleanno \u00e8 festivit\u00e0 pubblica in Corea del Nord ed \u00e8 ufficialmente riconosciuto come Grande Leader Kim Il-sung, Presidente Kim Il-sung o Generale Kim Il-sung.\nBiografia.\nAscesa alla dirigenza.\nKim Il-sung, primo dei tre figli di Kim Hyong-jik e Kang Pan-sok, nacque come Kim S\u014fng-ju nel villaggio di Mangyongdae, nei pressi di Pyongyang, nella Corea sotto l'occupazione dell'Impero giapponese. La famiglia di Kim era attiva nell'opposizione ai giapponesi e nel 1920 dovette fuggire in Cina. Kim venne mandato a scuola a Jilin, ma la sua educazione formale fin\u00ec quando venne arrestato e incarcerato per attivit\u00e0 sovversive. Kim si un\u00ec a diversi gruppi di guerriglia anti-giapponese nella Cina settentrionale, divenendo infine un membro dell'Esercito Unito Anti-giapponese del Nord-est, un gruppo guerrigliero guidato dal Partito Comunista Cinese.\nKim Il-sung combatt\u00e9 in questa unit\u00e0 a partire all'incirca dal 1935, salendo di grado fino a diventarne uno dei comandanti nel 1941, quando i giapponesi scacciarono la guerriglia dalla Cina settentrionale. Durante questo periodo adott\u00f2 il nome di Kim Il-sung. Kim fugg\u00ec in Unione Sovietica e venne inviato in un campo nei pressi di Chabarovsk, dove i guerriglieri comunisti coreani venivano riaddestrati dai sovietici. L\u00ec divenne capitano dell'Armata Rossa.\nIl Partito Comunista di Corea venne fondato nel 1925, ma venne subito sciolto a causa di dissidi interni e nel 1931 Kim entr\u00f2 nel Partito Comunista Cinese. Quando fece ritorno in Corea, nel settembre del 1945, assieme alle forze di occupazione sovietiche, venne messo a capo del Comitato popolare provvisorio, ma non era a quell'epoca a capo del Partito Comunista, il cui quartier generale si trovava a Seul, nella zona occupata dagli statunitensi (si veda l'articolo Partito del Lavoro di Corea per ulteriori dettagli storici sull'ascesa al potere di Kim).\nCapo della Repubblica Popolare Democratica di Corea.\nNel 1948 era evidente che l'immediata riunificazione della Corea non era possibile e i sovietici nominarono Kim primo ministro della neonata Repubblica Popolare Democratica di Corea. Seguendo il percorso tipico dei Paesi satelliti dell'Unione Sovietica, il Partito Comunista si \"fuse\" con diversi gruppi pi\u00f9 piccoli per formare il Partito dei Lavoratori Nordcoreano, che nel 1949 si fuse con la sua controparte sudcoreana per diventare il Partito dei Lavoratori Coreano, con Kim alla presidenza.\nTra il 1946 e il 1949 vennero promulgate una serie di leggi volte a proteggere i diritti delle donne, che ebbero gli stessi diritti degli uomini. Ebbero quindi il diritto di voto, di studiare, di ricevere gli stessi stipendi degli uomini a parit\u00e0 di lavoro e di godere degli stessi diritti ereditari; furono vietati i matrimoni forzati e la prostituzione, mentre il divorzio venne legalizzato.\nNel giugno 1950 la Repubblica Popolare Democratica di Corea, a seguito di continui scontri di frontiera, lanci\u00f2 un attacco contro la Repubblica di Corea (si veda guerra di Corea) con l'intenzione di riunificare il Paese. All'epoca i capi degli Stati Uniti d'America e dei loro alleati credevano che l'attacco fosse stato ordinato da Stalin. Essi presupposero l'esistenza di un monolitico movimento comunista mondiale diretto dal Cremlino. Ora appare pi\u00f9 probabile che la decisione venne presa da Kim di propria iniziativa e che sovietici e Repubblica Popolare Cinese acconsentirono con riluttanza. Le forze nordcoreane conquistarono Seul e occuparono gran parte del Sud, ma vennero ben presto respinte dalle forze delle Nazioni Unite, guidate dagli Stati Uniti. Entro ottobre le forze delle Nazioni Unite avevano ripreso Seul e occupato Pyongyang e Kim e il suo governo furono costretti a rifugiarsi in Cina.\nNel mese di novembre le truppe cinesi entrarono in guerra e respinsero le forze delle Nazioni Unite, rioccupando Pyongyang in dicembre e Seul nel gennaio 1951. A marzo le forze delle Nazioni Unite presero nuovamente Seul e il fronte si stabilizz\u00f2 lungo quella che alla fine sarebbe diventata la \"linea di armistizio\" permanente del 1953. Postosi al seguito delle forze cinesi, Kim fu in grado di ristabilire il suo governo a nord di questa linea.\nPotere assoluto.\nReinstallato come governante della Corea del Nord, Kim us\u00f2 l'opportunit\u00e0 per eliminare i suoi rivali politici, in particolare l'ex \"leadership\" comunista sudcoreana, e si impegn\u00f2 nella ricostruzione della nazione, che era stata devastata dalla guerra. Lanci\u00f2 un piano economico nazionale quinquennale per fondare una economia di comando in stile sovietico, con tutte le industrie nazionalizzate e tutta l'agricoltura collettivizzata. L'economia era basata sull'industria pesante, in particolare sulla produzione di armi. La Corea del Nord manteneva delle forze armate numerose per difendere la linea del cessate il fuoco del 1953.\nDurante gli anni 1950 Kim veniva visto come un rappresentante ortodosso del blocco comunista, leale e facilmente controllabile dall'Unione Sovietica. Quando negli anni 1960 si infiamm\u00f2 la crisi sino-sovietica, cerc\u00f2 di considerarsi indipendente, schierandosi in un primo momento con i cinesi, senza per\u00f2 mai chiudere definitivamente le relazioni con i sovietici. Infatti, dopo che nel 1966 esplose in Cina la rivoluzione culturale, Kim torn\u00f2 a fianco dell'Unione Sovietica. Allo stesso tempo, si preoccup\u00f2 di creare intorno alla sua figura un culto della personalit\u00e0 ancor pi\u00f9 accentuato di quello di Mao Zedong, auto-intestandosi l'appellativo di \"grande \"leader\"\" (\uc704\ub300\ud55c \uc218\ub839, \"widaehan sury\u014fng\"). Inoltre svilupp\u00f2 la politica del \"juche\" (\uc8fc\uccb4, \"indipendenza\"), che cost\u00f2 alla Corea del Nord l'isolamento dal mondo occidentale.\nUna nuova costituzione venne proclamata nel dicembre del 1972 e in base a essa Kim divenne presidente della Corea del Nord. Per quell'epoca aveva gi\u00e0 deciso che suo figlio Kim Jong-il gli sarebbe succeduto e deleg\u00f2 sempre pi\u00f9 a lui la conduzione del governo. Il vero potere della famiglia Kim risiedeva nella lealt\u00e0 dell'esercito, che era garantita sia dal prestigio rivoluzionario di Kim Il-sung sia dall'appoggio del veterano ministro della difesa, Oh Jin-wu. Al sesto Congresso del partito, nell'ottobre del 1980, Kim design\u00f2 pubblicamente il figlio come suo successore.\nUltimi anni.\nDurante gli anni 1970 il culto della personalit\u00e0 di Kim divenne sempre pi\u00f9 grande. Si diceva che Kim supervisionasse praticamente ogni aspetto della vita della Corea del Nord e gli venivano attribuiti poteri quasi sovrannaturali. La Corea del Nord sosteneva che la Corea sarebbe stata riunificata prima del 70\u00ba compleanno di Kim (1982) e c'erano timori a Occidente che Kim avrebbe lanciato una nuova guerra di Corea, ma in quel periodo la disparit\u00e0 nella potenza economica e militare tra il Nord e il Sud, ancora appoggiato dagli Stati Uniti, rese tale impresa impossibile.\nA partire dagli anni 1980, sul lato destro della parte posteriore del collo di Kim cominci\u00f2 a svilupparsi un deposito di calcio (calcinosi), che crebbe fino ad avere le dimensioni di un pugno. Tuttavia, essendo collocato fra la spina dorsale e il cervello, non pot\u00e9 essere asportato o operato. La propaganda cerc\u00f2 immediatamente di non mostrare la deformit\u00e0: fotografie e filmati vennero fatti con un'angolatura tale da riuscire a nasconderla. Non si sa se questa \"escrescenza\" abbia a che fare con la sua morte.\nDallo stesso decennio la Corea del Nord incontr\u00f2 difficolt\u00e0 economiche sempre maggiori. L'effetto pratico della \"juche\" fu di escludere il Paese da praticamente tutto il commercio estero. Le riforme economiche di Deng Xiaoping in Cina, dopo il 1976, ebbero l'effetto di rendere il commercio con l'economia arretrata della Corea del Nord sempre meno interessante per la Cina, mentre il crollo dell'Unione Sovietica nel 1991 complet\u00f2 l'isolamento della nazione, facendo ulteriormente diminuire lo sviluppo economico. Questo, aggiunto al livello sempre alto di spese per gli armamenti, port\u00f2 a una crisi economica costantemente in crescita, aggravata anche da alcuni tragici eventi climatici che hanno spesso compromesso la produzione agricola, settore fra i pi\u00f9 importanti dell'economia del Paese. Le differenze fra lo stile di vita della Corea del Nord e della Corea del Sud divennero sempre pi\u00f9 evidenti, ma i cittadini della Corea del Nord erano completamente tagliati fuori dalle notizie provenienti dall'esterno.\nLa morte e la successione.\nAll'inizio degli anni 1990, a causa della caduta del Muro di Berlino e dello sfaldarsi di diversi governi comunisti nel mondo, la Corea del Nord era sempre pi\u00f9 isolata, con l'eccezione dei limitati contatti con Cina, Russia, Vietnam e Cuba. La sua economia era virtualmente in bancarotta, inceppata dalle enormi spese militari, con un settore agricolo incapace di sfamare la popolazione. I media nordcoreani non diedero assolutamente alcun indizio di ci\u00f2, continuando a lodare Kim come il pi\u00f9 grande genio della storia coreana. Kim mor\u00ec improvvisamente per un attacco cardiaco l'8 luglio 1994, alle 2 di mattina, a Pyongyang, lasciando in eredit\u00e0 la crisi crescente a Kim Jong-il. Al suo funerale parteciparono migliaia di persone, molte delle quali piangevano e invocavano il suo nome durante la processione.\nKim Il-sung si era sposato due volte. La sua prima moglie, Kim Chong-suk, gli diede due figli maschi e una femmina. Kim Jong-il, il suo primogenito, nacque, in base agli archivi sovietici, a Chabarovsk, o (secondo il governo nordcoreano) sulle montagne della Corea settentrionale. L'altro figlio mor\u00ec in un incidente mentre nuotava. Kim Chong-suk mor\u00ec di parto nel 1949 mentre dava alla luce un bambino morto. Kim spos\u00f2 la seconda moglie, Kim Song-ae, nel 1962 e si ritiene che ebbe con lei quattro figli. Uno di questi, Kim Pyong-il, fu una figura di spicco della politica nordcoreana, fin quando venne bandito e inviato come ambasciatore in Ungheria, per evitare una lotta di potere dopo la morte di Kim Il-sung.\nKim Il-sung riposa oggi al Palazzo del sole di Kumsusan."}
{"id": "78508", "revid": "228587", "url": "https://it.wikipedia.org/wiki?curid=78508", "title": "Ka", "text": ""}
{"id": "78510", "revid": "6923", "url": "https://it.wikipedia.org/wiki?curid=78510", "title": "Provincia della Coru\u00f1a", "text": "La provincia della Coru\u00f1a (nome ufficiale e in lingua gallega \"provincia da Coru\u00f1a\") \u00e8 una provincia della comunit\u00e0 autonoma della Galizia, nella Spagna nord-occidentale. Confina con le province di Lugo a est, di Pontevedra a sud e con l'Oceano Atlantico a ovest e a nord. La superficie \u00e8 di 7.950 km\u00b2, la popolazione nel 2003 era di 1.121.344 abitanti.Il capoluogo \u00e8 A Coru\u00f1a, altri centri importanti sono Santiago di Compostela (capoluogo della Galizia), Ferrol e Nar\u00f3n."}
{"id": "78513", "revid": "478814", "url": "https://it.wikipedia.org/wiki?curid=78513", "title": "Laos", "text": "Il Laos (: ; in lingua lao: \u0e9b\u0eb0\u0ec0\u0e97\u0e94\u0ea5\u0eb2\u0ea7, traslitterato: \"Pathet Lao\"), ufficialmente Repubblica Popolare Democratica del Laos (lao: \u0eaa\u0eb2\u0e97\u0eb2\u0ea5\u0eb0\u0e99\u0eb0\u0ea5\u0eb1\u0e94 \u0e9b\u0eb0\u0e8a\u0eb2\u0e97\u0eb4\u0e9b\u0eb0\u0ec4\u0e95 \u0e9b\u0eb0\u0e8a\u0eb2\u0e8a\u0ebb\u0e99\u0ea5\u0eb2\u0ea7 \u0e97\u0eb8\u0e87\u0e8a\u0eb2\u0e94\u0ea5\u0eb2\u0ea7, trasl.: \"Sathalanalat Paxathipatai Paxaxon Lao\"), \u00e8 uno Stato del sud-est asiatico che non ha sbocco sul mare. Confina a nord con la Cina, a est con il Vietnam, a sud con la Cambogia, a ovest con la Thailandia e a nord-ovest con la Birmania.\n\u00c8 una repubblica socialista monopartitica, governata dal Partito Rivoluzionario del Popolo Lao.\nStoria.\nStoria antica.\nReperti archeologici rinvenuti nelle province di Houaphanh e Luang Prabang testimoniano la presenza di uomini preistorici in quelle zone circa 40.000 anni fa. Altri rinvenimenti evidenziano insediamenti agricoli nella valle del Mekong risalenti al 4000 a.C. Antiche giare cinerarie e altri sepolcri del 1500 a.C. appartennero alle prime comunit\u00e0 civilizzate in territorio laotiano. Le raffinate vestigia della Piana delle giare, nella provincia nord-orientale di Xiangkhoang, sono datate tra il 500 a.C. e il 500 d.C. Tra le prime etnie che popolarono il Laos vi furono quelle khmuiche, migrate dalla Cina.\nTra il I e il V secolo d.C., la crescente influenza del Regno di Funan diffuse nel sud dell'Indocina la civilizzazione ind\u00f9, che venne sviluppata nei secoli successivi dai regni di Chenla, stanziato nell'odierna Cambogia, e di Champa, situato nell'odierno Vietnam del Sud. L'Impero Khmer, sorto alla fine dell'VIII secolo dalle ceneri di Chenla, si estese in gran parte dell'Indocina e assunse per 500 anni il ruolo di guida dell'Induismo nella regione. A partire dal VI secolo si diffuse anche la cultura Dvaravati, influenzata dall'emergente popolo mon, che si convert\u00ec al Buddhismo Theravada e favor\u00ec la fondazione di diversi principati nelle odierne Birmania e Thailandia. I khmer conquistarono buona parte delle citt\u00e0-stato mon orientali e imposero l'induismo, mentre il Buddhismo continu\u00f2 a prosperare a ovest. Dall'unione delle due culture nacque la famiglia linguistica mon khmer.\nRegno di Lan Xang.\nFondazione.\nFu in questo contesto che, tra il IV e l'VIII secolo, si formarono nella parte laotiana della valle del Mekong le prime municipalit\u00e0 chiamate \"muang\", che si tennero in contatto con i regni dell'Indocina e con l'Impero Cinese. Nei secoli successivi, vennero assoggettate come stati vassalli dai khmer e dai champa, ma mantennero un buon margine di autonomia conservando i propri regnanti.\nTra il X e il XII secolo, vi fu una lenta e imponente migrazione dal sud della Cina delle popolazioni tai, che gradualmente si insediarono in una vasta fascia di territori compresi tra il nord-est dell'India e il nord del Vietnam. Gli insediamenti dei tai diedero luogo a diversi sottogruppi, tra i quali sarebbero emersi i lao in Laos, i thai e i lanna in Thailandia e gli shan in Birmania. Attorno al XIII secolo, tali gruppi abbracciarono la fede del Buddhismo Theravada, che nel giro di alcuni decenni si sarebbe affermata in tutta l'Indocina.\nCon il declino dei khmer, nel XIV secolo, il principe Fa Ngum di Mueang Sua (l'odierna Luang Prabang), educato nella capitale dei khmer Angkor, unific\u00f2 i principati laotiani e fu incoronato nel 1354 sovrano di Lan Xang (letteralmente: un milione di elefanti, le 'macchine da guerra' di quel tempo), il primo grande regno laotiano. Fa Ngum si proclam\u00f2 discendente di Khun Borom, il leggendario progenitore delle stirpi tai. La capitale fu insediata nella stessa Mueang Sua e il Buddhismo Theravada fu proclamato religione di Stato. Nei primi 20 anni di regno, Fa Ngum espanse i suoi territori nella regione del Champa e in quelle corrispondenti agli odierni Vietnam e Thailandia del Nordest.\nCrisi e rinascite del regno.\nL'unificazione del regno aveva comportato una spaccatura in due fazioni dell'aristocrazia di corte. La fazione schierata con il sovrano e legata all'Impero Khmer, che aveva fornito a Fa Ngum l'esercito con cui unific\u00f2 i principati laotiani, mise in secondo piano la vecchia nobilt\u00e0 del regno di Mueang Sua. Quest'ultima reag\u00ec legandosi all'emergente Regno di Ayutthaya, lo Stato siamese che si disputava con l'Impero Khmer la supremazia nel sudest asiatico. Il conflitto tra le due frazioni si sarebbe trascinato per alcuni decenni e contribu\u00ec alla prima grande crisi che ebbe inizio nel 1428. Durante il periodo di grave instabilit\u00e0, gli intrighi della cortigiana Maha Devi si inserirono nelle lotte fra le fazioni dell'aristocrazia e portarono all'assassinio di almeno sei sovrani nel giro di 12 anni. Il regno si era indebolito anche per il nuovo declino degli alleati khmer che, sottoposti alla crescente pressione di Ayutthaya, abbandonarono Angkor dopo il saccheggio siamese del 1431 e spostarono la capitale a Lovek.\nI laotiani subirono la prima pesante sconfitta nel 1455, quando le armate di Lanna furono respinte a caro prezzo dai laotiani, ma riuscirono ad assicurarsi diversi principati di confine. Una nuova sconfitta ebbe luogo nel 1478 da parte degli invasori vietnamiti. I Dai Viet, galvanizzati dopo l'alleanza con l'imperatore cinese della dinastia Ming e la conquista del Regno Champa, occuparono Mueang Sua e furono cacciati dopo aver inflitto grosse perdite alle truppe laotiane. La crisi del regno comport\u00f2 il distacco delle municipalit\u00e0 pi\u00f9 lontane dalla capitale, che pur rimanendo confederate acquisirono un buon grado di autonomia.\nNel 1500, con l'ascesa al trono di Visunarat, Lan Xang torn\u00f2 a prosperare. Il re fu un fervente religioso, fece costruire bellissimi templi e fece tradurre le sacre scritture Theravada dal pali al laotiano. Durante il suo regno ebbero nuovo slancio le arti. Si spost\u00f2 negli ultimi anni a governare a Vientiane, da dove era pi\u00f9 agevole controllare le turbolente province meridionali, ma Mueang Sua rimase la capitale ufficiale. Lan Xang si consolid\u00f2 ulteriormente durante il regno del successore Phothisarat I (1520-1550), che al pari del padre fu un fervente buddhista. Dichiar\u00f2 illegale l'Animismo, fino ad allora parte integrante della societ\u00e0, attirandosi l'ostilit\u00e0 dei praticanti di tale fede, che \u00e8 tuttora alla base della cultura laotiana.\nIl nuovo re Setthathirat I (regno dal 1550 al 1571) fu costretto a spostare la capitale di Lan Xang a Vientiane nel 1560, spinto dalla minaccia birmana. Fece cambiare il nome di Mueang Sua in Luang Prabang, in onore della statua del Phra Bang, il palladio della monarchia che lasci\u00f2 nella vecchia capitale. Divenne un eroe nazionale per aver respinto tre invasioni birmane e per i traguardi che raggiunse sia in politica interna sia in quella estera. Fu anche un fervente religioso e fece costruire importanti templi nelle citt\u00e0 laotiane.\nNel 1575 il regno cadde in mano ai birmani del re Bayinnaung della dinastia Taung\u00f9, che espugnarono Vientiane e deportarono nella capitale Pegu gran parte della popolazione, compreso il re. Bayinnaung complet\u00f2 cos\u00ec le conquiste di tutti quei territori che resero la Birmania il pi\u00f9 grande impero mai esistito nel sudest asiatico. La sua morte nel 1581 avrebbe portato alla disgregazione di tale impero.\nLan Xang rimase vassallo dei birmani fino al 1603, quando Voravongse II fu incoronato re e proclam\u00f2 l'indipendenza dalla Birmania dopo 28 anni di sottomissione. Negli anni successivi continuarono a svilupparsi lotte interne fra le varie fazioni nobiliari del regno. Anche i governatori delle province meridionali continuarono le loro trame indipendentiste.\nLe lotte intestine conobbero un periodo di tregua nel 1638 con l'ascesa al trono di Surigna Vongsa, un re illuminato e magnanimo che promosse le arti e fu un fervente religioso. Fu questo il periodo di massimo splendore per il regno, durante il quale arrivarono i primi inviati europei alla corte di Lang Xang, che definirono Vientiane la pi\u00f9 magnifica citt\u00e0 del sudest asiatico. Surigna Vongsa fu uno dei pi\u00f9 longevi monarchi mai esistiti al mondo, avendo regnato dal 1638 al 1690. Seppe mantenere l'ordine e la pace, ma alla sua morte riaffiorarono drammaticamente gli antichi conflitti dell'inquieta aristocrazia del paese.\nFrazionamento di Lan Xang.\nI sovrani successivi non seppero conciliare le varie fazioni nobiliari. L'ultimo re di Lan Xang fu Setthathirat II, che si prese il trono come vassallo del Vietnam. La sua autorit\u00e0 fu contestata dal cugino Kitsarat, che depose il vicer\u00e9 di Luang Prabang e istitu\u00ec un autonomo regno nelle province settentrionali. Il re di Ayutthaya, preoccupato dall'influenza dei vietnamiti a Vientiane, medi\u00f2 la riconciliazione fra i due cugini, che si accordarono per la spartizione nei due nuovi regni di Lan Xang Luang Prabang e di Lan Xang Vientiane nel 1707.\nL'aristocrazia dei principati del sud approfitt\u00f2 dell'instabilit\u00e0 che si era creata e istitu\u00ec il Regno di Champasak, che si stacc\u00f2 da quello di Vientiane nel 1713. Il trono fu affidato al giovane fratellastro di Setthathirat II, che divenne re con il nome regale Soi Sisamut Il Regno di Luang Prabang divenne nel 1771 vassallo della Birmania fino al 1779, quando fu obbligato a diventare vassallo siamese.\nAssoggettamento al Siam e all'Indocina francese.\nI tre regni furono fin dall'inizio in lotta tra loro e vennero assoggettati tra il 1778 e il 1781 dal Siam, che ne fece degli stati vassalli. Fu allora che l'Isan venne annesso al Siam. La ribellione del re di Vientiane Anouvong, nel 1826, si concluse dopo tre anni con l'esecuzione del sovrano, la distruzione di Vientiane e la deportazione di diverse centinaia di migliaia di cittadini nell'Isan, che era a quel tempo pressoch\u00e9 disabitato.\nNel 1893, i laotiani accolsero favorevolmente l'esito della guerra franco-siamese che vide il paese, nuovamente unito e sottratto definitivamente al dominio del Siam, divenire parte dell'Indocina francese. Nel delicato equilibrio politico di quel tempo nella regione, dominata dalla tensione tra le potenze coloniali britannica e francese, i siamesi persero altri vasti territori nelle odierne Cambogia, Birmania e Malesia, ma riuscirono a mantenere il controllo sull'Isan, che era stato annesso. Venne coniato il termine Laos, traslitterazione che fecero i francesi della parola \"lao\", il nome dell'etnia dominante nel paese, quando nel 1899 venne ufficialmente istituito il Protettorato Francese del Laos.\nSotto la guida del viceconsole Auguste Pavie e del re Sisavang Vong, che regn\u00f2 dal 1904 (inizialmente sulla sola Provincia di Luang Prabang), il Paese guadagn\u00f2 una certa stabilit\u00e0 e ottenne un miglioramento delle condizioni di vita della popolazione. I francesi non diedero grande importanza al Laos, che fu sostanzialmente usato come Stato cuscinetto tra i propri territori e quelli controllati dai britannici. Venne introdotto il sistema delle \"corv\u00e9e\", che obbligava ogni uomo laotiano a fornire 10 giorni all'anno di manovalanza gratuita al governo coloniale. I prodotti, tra i quali i principali erano lo stagno, il caucci\u00f9 e il caff\u00e8, rappresentavano l'1% delle esportazioni dell'Indocina francese. Nel 1940, erano solo 600 i cittadini francesi presenti nel Paese.\nSeconda guerra mondiale.\nLo scoppio della seconda guerra mondiale cambi\u00f2 gli equilibri nella regione, soprattutto dopo l'invasione tedesca della Francia, che indebol\u00ec il governo dell'Indocina francese privandolo di gran parte dei rifornimenti. Ne approfitt\u00f2 dapprima l'Impero del Giappone, che a fine estate del 1940 dispieg\u00f2 le proprie truppe in gran parte dell'Indocina francese con il permesso delle autorit\u00e0 nominate dal Governo di Vichy, che preserv\u00f2 in tal modo la sovranit\u00e0 francese sui territori. Fu poi la volta del governo nazionalista di Bangkok, che provoc\u00f2 alla fine del 1940 la guerra franco-thailandese, al termine della quale recuper\u00f2 con l'aiuto dei giapponesi parte dei territori laotiani ceduti ai francesi all'inizio del secolo.\nLa perdita dei territori oltre il Mekong provoc\u00f2 l'indignazione della corte di Luang Prabang, a cui i francesi avevano garantito la salvaguardia delle terre laotiane nell'ambito del protettorato. I francesi dovettero ammettere le ragioni di re Sisavang Vong, e al regno-provincia di Luang Prabang furono annesse le province di Vientiane, Xiangkhoang e Luang Namtha, che si aggiunsero a quelle di Ph\u00f4ngsali e Houaphan cedute nei decenni precedenti. Il trattato con cui furono annesse le province comprendeva un buon margine di autonomia per l'ingrandito regno, e in questa fase si mise in evidenza il vicer\u00e9 Phetsarath, che diede un'eccellente organizzazione all'amministrazione e alle istituzioni laotiane.\nQuando le sorti del conflitto furono sfavorevoli per le potenze dell'Asse, dal dicembre del 1944 truppe della Francia Libera del generale Charles de Gaulle, che aveva coagulato le forze della resistenza francese, vennero paracadutate in Laos per fronteggiare i giapponesi, che risposero occupando il Paese il 9 marzo 1945 e obbligando i francesi a organizzarsi nella giungla. Le truppe giapponesi costrinsero l'8 aprile il re Sisavang Vong a proclamare l'indipendenza sotto la protezione di Tokyo; il sovrano firm\u00f2 controvoglia perch\u00e9 avrebbe preferito il controllo francese a quello giapponese.\nIndipendenza.\nIl tracollo giapponese nel conflitto mondiale port\u00f2 al ritiro delle truppe dal Laos nell'agosto del 1945 e Phetsarath, che era stato nominato dai giapponesi primo ministro, annunci\u00f2 di propria iniziativa che il Paese confermava il proclama di indipendenza. Al rifiuto del sovrano di avallare il comunicato di Phetsarath, nell'autunno del 1945 fu instaurata in Laos un'effimera Repubblica chiamata Pathet Lao, retta dal movimento patriottico Lao Issara che detronizz\u00f2 il re Sisavang Vong. Oltre a Phetsarath, tra i promotori di questa entit\u00e0 politica vi furono il fratello di Phetsarath Souvanna Phouma e il fratellastro Souphanouvong, che avrebbero avuto un ruolo di primaria importanza nei decenni successivi.\nLe truppe francesi, riorganizzatesi nelle aree rurali, ripresero nel 1946 il controllo del Paese, che divenne parte della neonata Unione Francese, mentre il direttivo di Lao Issara si rifugi\u00f2 in Thailandia, dove organizz\u00f2 un governo in esilio. Il Regno del Laos fu proclamato l'11 maggio 1947, il giorno in cui re Sisavang Vong, rimesso sul trono dai francesi, promulg\u00f2 la nuova Costituzione. Souphanouvong fu tra i membri di Lao Issara in Thailandia, si rifugiarono a Hanoi altri membri del movimento, tra cui i futuri capi del Partito Rivoluzionario del Popolo Lao Kaysone Phomvihane e Nouhak Phoumsavanh, convinti che l'indipendenza del Laos avrebbe potuto arrivare solo con l'appoggio dei nord-vietnamiti.\nIn Vietnam Souphanouvong si riun\u00ec con Kaysone Phomvihane, Nouhak Phoumsavanh, Thao O Anourack, Tiao Souk Vongsak e Phoumi Vongvichit, la cui lotta armata per l'indipendenza del Laos era gi\u00e0 cominciata con la formazione di organizzazioni appoggiate dai nord-vietnamiti, che avevano dato via alla guerra d'Indocina contro i francesi. Nel \"Congresso dei Rappresentanti del Popolo\" convocato da Souphanouvong nell'agosto del 1950 venne creato il Fronte del Laos Libero, emanazione dello storico Lao Issara, che si impegnava alla lotta unitaria anti-francese per la rifondazione della Nazione Lao, detta Pathet Lao. Fu formato un nuovo governo in esilio in cui entrarono anche ex ufficiali del governo reale laotiano e membri di alcune minoranze tribali del Laos.\nL'infiltrazione di osservatori e truppe nord-vietnamite in Laos pass\u00f2 dalle 500 unit\u00e0 di fine 1946 alle 17.000 nel 1953. Nel 1950, Kaysone e Nouhak entrarono nel Partito Comunista Indocinese (PCI), che mise in atto la strategia di cooperare con i movimenti Viet Minh e il nuovo Lao Issara, al cui interno vi erano anche membri non comunisti. Tale strategia fu necessaria soprattutto in Laos, dove la nozione di armonia diffusa dal Buddhismo si scontrava con la lotta di classe propugnata dai comunisti. Il previsto rovesciamento della monarchia fu tenuto segreto. Il PCI si era formato nel 1932 e nel 1951 si suddivise in tre distinti partiti in Vietnam, Laos e Cambogia. In questo periodo, dei 2.091 membri del PCI presenti in Laos, solo 31 erano laotiani. Il processo di formazione del partito in Laos fu lungo e incontr\u00f2 le resistenze dei non comunisti del Pathet Lao e sarebbe stato ufficialmente fondato in segreto nel marzo del 1955 con il nome di compromesso Partito del Popolo Lao (in lingua lao: Phak Pasason Lao).\nTra il 1951 e il 1952, sia il Pathet Lao, con l'aiuto dei nord-vietnamiti, sia il Regno del Laos, con l'aiuto francese, formarono e addestrarono un proprio esercito. Nell'aprile del 1953, un esercito di 40.000 Viet Minh, comandato dal generale V\u00f5 Nguy\u00ean Gi\u00e1p e supportato da 2.000 militanti del Pathet Lao agli ordini di Souphanouvong, invase il nord-est del paese e dopo aspri combattimenti occup\u00f2 buona parte delle province di nord-est. Il 19 aprile del 1953, Souphanouvong istitu\u00ec il governo del Pathet Lao nella Provincia di Houaphan.\nI francesi, fiaccati dalla guerra d'Indocina, rimossero gli ultimi ostacoli all'indipendenza del Paese siglando il Trattato di amicizia e associazione franco-laotiana il 22 ottobre 1953. La successiva battaglia di Dien Bien Phu, combattuta tra il marzo e il maggio del 1954, vide la distruzione delle truppe dei colonizzatori da parte dei nord-vietnamiti e la fine del dominio francese in Indocina. La successiva Conferenza di Ginevra (1954) sanc\u00ec l'indipendenza del Laos e la sua neutralit\u00e0 nel vicino conflitto che contrapponeva il Vietnam del Nord al Vietnam del Sud.\nGuerra civile.\nSubito dopo aver ottenuto l'indipendenza, il Paese dovette fronteggiare una lunga guerra civile, chiamata anche 'Guerra Segreta' che si intrecci\u00f2 con la vicina guerra del Vietnam. La situazione economica del Paese collass\u00f2 e le condizioni di vita della popolazione divennero drammatiche.\nIl conflitto fu il risultato dello scontro fra le fazioni degli aristocratici legati ai regni del XVIII secolo: il filo-vietnamita principe Souphanouvong di Luang Prabang, fondatore del movimento comunista Pathet Lao, soprannominato il \"principe rosso\", il suo fratellastro principe Souvanna Phouma, leader dei centristi spesso alla ricerca dell'unit\u00e0 nazionale, ed il principe di Champasak Boun Oum, capo delle destre e filo-francese. Durante il conflitto, il paese fu vittima di una delle pi\u00f9 pesanti serie di bombardamenti mai effettuate dall'aviazione statunitense, la maggior parte dei quali fu concentrata sulla piana delle giare, roccaforte dei comunisti, e sul sentiero di Ho Chi Minh. Era una piccola strada di montagna nascosta nella giungla che si snodava lungo tutta la catena Annamita, dove le truppe nord-vietnamite e gli alleati del Pathet Lao transitavano per portare rinforzi ai vietcong impegnati nel Vietnam del Sud.\nDurante la guerra civile, il servizio segreto americano della CIA addestr\u00f2 reparti speciali composti principalmente da guerriglieri di etnia hmong che, supportati dall'aviazione americana e dalle truppe dell'Esercito Reale Laotiano, effettuarono importanti azioni di disturbo alle operazioni delle forze comuniste laotiano-vietnamite. Si trattava di una campagna segreta, non autorizzata dal Congresso, che viol\u00f2 gli accordi presi a Ginevra nel 1954, nei quali il Laos era stato dichiarato neutrale al conflitto vietnamita. Nel 1959 mor\u00ec il re Sisavang Vong e gli succedette Savang Vatthana, privo del carisma del padre, che regn\u00f2 fino al 1975.\nI bombardamenti furono concentrati nel periodo tra il 1964 e il 1973, furono sganciate pi\u00f9 di 2 milioni di tonnellate di bombe sul territorio laotiano, per un totale di 580.000 raid aerei americani. Circa il 30% delle bombe lanciate non scoppi\u00f2 al momento dell'impatto e molte si trovano tuttora sul terreno. Molti di tali ordigni sono le micidiali bombe a grappolo, che erano state da poco introdotte sul mercato e furono largamente impiegate in Laos. Le vittime delle bombe furono pi\u00f9 di 50.000, quasi met\u00e0 delle quali colpite dopo il termine dei bombardamenti. L'Autorit\u00e0 Nazionale Laotiana per gli Ordigni Inesplosi ha in proposito recentemente pubblicato un rapporto ricco di dati.\nBuona parte del terreno agricolo laotiano \u00e8 ancora disseminato di bombe inesplose e spesso i contadini del paese rimangono tuttora feriti o uccisi per un'esplosione.\nIl governo degli Stati Uniti dona 3 milioni all'anno per finanziare le operazioni di disinnesco degli ordigni, ma al tempo dei bombardamenti spese pi\u00f9 di 2 milioni di dollari al giorno (corrispondenti circa a 17 milioni di dollari attuali).\nQuando il 30 marzo 1972 l'esercito di Hanoi lanci\u00f2 nel Vietnam del Sud l'Offensiva Nguyen Hue, il massiccio supporto aereo statunitense in difesa dei sud-vietnamiti comport\u00f2 la riduzione dei raid in Laos settentrionale, che raggiunsero il punto minimo dal 1965. Gli Stati Uniti uscirono dal Laos nel 1973 come stabilito negli accordi di pace di Parigi siglati il 27 gennaio di quello stesso anno. I nord-vietnamiti non furono obbligati a rimuovere le proprie forze in virt\u00f9 del trattato. Per salvarsi dalla capitolazione il governo laotiano fu costretto a far entrare nella propria compagine rappresentanti del Pathet Lao, con i cosiddetti accordi di Vientiane, dopo che gli statunitensi cominciarono a diminuire l'appoggio militare e a ritirarsi.\nRepubblica Popolare Democratica del Laos.\nSenza una guida salda e il supporto statunitense, le forze regolari laotiane si sfaldarono, mentre il Pathet Lao, proclamando una politica di riconciliazione nazionale e pacificazione, prese man mano l'effettivo controllo del paese, con l'aiuto delle forze nordvietnamite che malgrado gli accordi non si erano ritirate. Con l'appoggio di Unione Sovietica e Vietnam del Nord, i comunisti costrinsero quindi il re Savang Vatthana ad abdicare il 2 dicembre 1975. Lo stesso giorno venne proclamata la Repubblica Popolare Democratica del Laos, che strinse subito accordi di collaborazione con il Nord Vietnam. Venne abrogata la Costituzione del 1947 e il paese fu amministrato dal partito unico comunista. Il re, con diversi esponenti della famiglia reale, venne poi internato e mor\u00ec in prigionia pochi anni dopo. Souphanouvong, \"il principe rosso\", fu il primo presidente, mentre capo del governo fu Kaysone Phomvihane, il leader effettivo del Pathet Lao. Nel frattempo era cominciato un esodo massiccio di diversi strati della popolazione, tra cui molti hmong, etnia che continu\u00f2 una lotta armata anticomunista in diverse zone del paese, mentre i comunisti attuavano parimenti una politica di repressione degli elementi considerati ostili al nuovo governo.\nSouphanouvong organizz\u00f2 un regime comunista basato sul modello vietnamita, gravitante nella sfera d'influenza dell'Unione Sovietica, tanto da cessare i rapporti con la Cina comunista nel 1979. Nel 1986 si dimise per favorire l'ascesa del suo delfino, Phoumi Vongvichit. Nel 1991, a seguito della caduta del muro di Berlino e dell'indebolimento del comunismo, il Consiglio Supremo del Popolo promulg\u00f2 la nuova Costituzione e l'anno successivo si svolsero le prime elezioni, che diedero vita all'Assemblea Nazionale composta da 85 membri.\nIl Laos mantenne una relativa tranquillit\u00e0 sociale e non rimase coinvolto nei drammatici conflitti che insanguinarono la vicina Cambogia. Fonte di continua preoccupazione furono per il governo le ripetute azioni di guerriglia messe in atto dai ribelli hmong, che ebbero il supporto dei reduci della CIA americana e dei superstiti in esilio della famiglia reale. A oggi, la rivolta hmong non si \u00e8 ancora definitivamente conclusa, nonostante gli accordi di pace siglati col governo centrale.\nDopo il crollo del blocco sovietico ebbe inizio una lenta liberalizzazione economica, ma il partito unico si \u00e8 mantenuto al potere concentrando la propria azione su una forte militarizzazione del paese, pur abbandonando le rigide posizioni ideologiche dell'epoca sovietica. Vi \u00e8 stato in questi anni uno sforzo del governo per riappacificarsi con le vecchie opposizioni, tentando di integrarle nel regime.\nDal 1992 il paese ha aperto le frontiere al turismo e nel 1994, grazie a un finanziamento australiano, \u00e8 stato costruito sul Mekong il primo ponte dell'amicizia thai-lao, che unisce Laos e Thailandia in corrispondenza di Vientiane. Fu il primo ponte sul fiume in tutta l'Indocina e negli anni seguenti ne furono costruiti altri nel paese. L'autarchico sistema di conduzione del paese non ha rallentato l'inflazione n\u00e9 il progressivo crollo del \"kip\", la valuta del paese, fino alla fine del millennio. Fu attorno al 2000 che vennero presi nuovi sostanziosi accordi commerciali con l'estero, in particolare con la Cina e la Thailandia, le cui aziende e istituzioni bancarie hanno fatto da allora grandi investimenti in Laos, contribuendo al risollevamento dell'economia e alla stabilizzazione della valuta.\nDal 2021 il presidente della repubblica e capo del partito \u00e8 Thongloun Sisoulith.\nGeografia.\nIl territorio del Laos occupa una porzione orientale dell'Indocina, allungata in senso nord-ovest/sud-est per un migliaio di chilometri e compresa essenzialmente tra lo spartiacque della catena annamita, dove confina a est con il Vietnam, e il medio corso del fiume Mekong, dove confina a ovest con la Thailandia. Il Paese confina inoltre a nord-ovest con il Myanmar, a nord con la Cina e a sud con la Cambogia.\nPrivo di sbocco al mare e prevalentemente montuoso, il Laos ha una struttura fisica notevolmente articolata. La sezione settentrionale, accidentata ma non impervia, \u00e8 costituita da rilievi che superano i 2000\u00a0m d'altezza, propaggini meridionali delle montagne cinesi dello Yunnan. Il lembo occidentale, a ovest del Mekong, \u00e8 formato da rilievi paleozoici notevolmente ammorbiditi dall'erosione (monti di Luang-Prabang). La sezione centrale, che culmina nel massiccio cristallino del monte Bia (2820\u00a0m), che sovrasta a nord la piana delle Giare, ampia zona ribassata che collega il bacino del Mekong con il golfo del Tonchino, \u00e8 dominata dalle catene dell'Annam che digradano lievemente fino al corso del fiume Mekong. La parte meridionale, decisamente pi\u00f9 articolata, comprende le propaggini occidentali dell'Annam, con una serie di rilievi calcarei intensamente carsificati (Khammouan) e l'isolato altopiano basaltico dei Bolovens. Il territorio appartiene quasi interamente al bacino idrografico del Mekong, unico vero fattore unificante del Paese, che vi scorre per 1800\u00a0km seguendo parte dei confini con il Myanmar e soprattutto con la Thailandia. L'influenza del monsone di sud-ovest determina un regime decisamente pluviale con forti piene estive. Il tratto settentrionale, incassato tra i monti, che si snoda dal confine cinese fino a Luang-Prabang, non \u00e8 navigabile anche se, in prossimit\u00e0 della citt\u00e0, si allarga fino a 400\u00a0metri. Da Luang-Prabang a Vientiane il corso del Mekong \u00e8 reso accidentato da frequenti e violentissime rapide e strette gole; diventa pi\u00f9 regolare e navigabile, per pi\u00f9 di 500\u00a0km, nel tratto a valle, fino oltre Savannakhet ove il suo alveo raggiunge la larghezza di 2\u00a0km. Di nuovo rapide e gole ne impediscono la navigazione fino alla piana di Pakxe dove si avvia verso la foce, ancora lontana, con un maestoso procedere entro un ampio e ramificato letto largo da 10 a 12\u00a0km.\nIl clima \u00e8 di tipo tropicale monsonico, con modeste escursioni termiche e temperature molto elevate nel periodo da marzo a maggio, soprattutto nelle valli dove si trovano i principali centri urbani (a Vientiane, Savannakhet e Luang-Prabang la media in questo periodo \u00e8 di 27-30\u00a0\u00b0C). Le regioni montane invece godono di condizioni pi\u00f9 temperate dovute all'altitudine. Da maggio a settembre il monsone estivo porta abbondanti piogge che provocano le piene del Mekong e dei suoi affluenti con frequenti inondazioni (le precipitazioni medie annue, di 1000-2000\u00a0mm, diventano anche di 2500\u00a0mm sulle montagne). A volte, in questo periodo, arrivano anche i tifoni che si formano nel mar Cinese Meridionale. Nella stagione secca, invernale, che va da ottobre all'inizio di aprile, il caldo \u00e8 insopportabile nelle valli, mentre nelle regioni montuose settentrionali diminuisce notevolmente.\nLa foresta pluviale, ricchissima di specie vegetali sempreverdi, ricopre le zone pi\u00f9 basse e di media altitudine. Le essenze arboree sono costituite da alberi che raggiungono i 40-50\u00a0m di altezza e da un sottobosco di arbusti. Pianta tipica e spontanea \u00e8 il tek, che fornisce un legno duro e resistente. Nelle regioni meridionali dove la foresta \u00e8 pi\u00f9 rada, essa \u00e8 facilmente soggetta agli incendi durante la stagione secca, lasciando il posto a macchie arbustive con felci e bamb\u00f9. Nelle zone meno piovose si sviluppa la savana, con essenze prevalentemente xerofile. Lungo i rilievi, sopra i 1500\u00a0m di altezza, la foresta \u00e8 sostituita da foreste di conifere e da pascoli.\nTra i grandi animali selvatici delle foreste e delle savane laotiane sono particolarmente diffusi l'elefante, utilizzato come animale da lavoro, e il bufalo, spesso addomesticato.\nSuddivisioni amministrative.\nIl Laos \u00e8 suddiviso in 17 unit\u00e0 amministrative, di cui 16 sono province (in lingua lao: \u0ec1\u0e82\u0ea7\u0e87, traslitterato: \"Khw\u00e8eng\") e 1 \u00e8 una prefettura (in lao: \u0e99\u0eb0\u0e84\u0ead\u0e99\u0eab\u0ebc\u0ea7\u0e87, traslitterato \"N\u00e0kh\u00f2onl\u00f9ang\"), il cui livello amministrativo \u00e8 equiparato a quello delle province. Tale prefettura comprende la municipalit\u00e0 di Vientiane, la capitale del paese.\nSia le province sia la prefettura si suddividono in distretti (in lao: \u0ec0\u0ea1\u0eb7\u0ead\u0e87, trasl.: \"mueang\", pronuncia IPA: ), che a loro volta si suddividono in villaggi (in lao: \u0e9a\u0ec9\u0eb2\u0e99, trasl. \"ban\" o pi\u00f9 precisamente \"b\u00e0an\"). I \"ban\" rappresentano il gradino pi\u00f9 basso della gerarchia amministrativa.\nSociet\u00e0.\nGruppi etnici.\nSecondo gli studi governativi basati sul censimento del 1995, nel territorio del paese risiedono 49 diversi gruppi etnici, che hanno differenti tradizioni e costumi. Sulla base di un criterio socio-geografico, si dividono in tre fasce:\nIl governo cerca di prendere le distanze da questa classificazione, che implica una discriminazione razziale non gradita dalle due fasce dei \"song\" e dei \"theung\", ma nella tradizione popolare dell'etnia lao questa suddivisione \u00e8 consolidata.\nLe 49 etnie sono state suddivise dal governo a seconda della lingua parlata in quattro gruppi:\nReligione.\nIl 66% della popolazione laotiana \u00e8 buddista theravada, l'1,5% \u00e8 cristiano, lo 0,1% \u00e8 musulmano, lo 0,1% \u00e8 ebreo e il 32,3% \u00e8 di altre o non specificate religioni secondo un censimento del 2010.\nLingue.\nIl lao \u00e8 la lingua ufficiale del paese, una lingua tonale appartenente al gruppo delle lingue tai. Tuttavia, solo poco pi\u00f9 della met\u00e0 della popolazione \u00e8 in grado di parlare il lao, mentre il resto degli abitanti parla diverse lingue delle minoranze etniche. La seconda lingua nelle scuole \u00e8 l'inglese. Nelle zone al confine con la Thailandia si ricevono i programmi della televisione thai e, data l'affinit\u00e0 tra le due lingue, molti laotiani parlano thai.\nIl francese, eredit\u00e0 dell'et\u00e0 coloniale, \u00e8 stato per un certo tempo mantenuto come lingua amministrativa del Paese: caduto in seguito in declino, il suo insegnamento presso le giovani generazioni ha ricevuto nuovo slancio in seguito all'adesione del Laos all'. \u00c8 stato reintrodotto come lingua straniera nelle scuole e sono stati creati percorsi di istruzione bilingue a livello primario e secondario. I nomi delle vie a Vientiane sono dappertutto bilingui lao-francese. La maggior parte delle minoranze etniche parla il proprio idioma, e quasi tutti i membri sono stati educati a parlare il lao, che viene insegnato nelle scuole.\nEconomia.\nL'economia laotiana \u00e8 basata principalmente sugli investimenti dei paesi limitrofi e sugli scambi commerciali coi paesi limitrofi, in particolare la Cina, il Vietnam e la Thailandia. Con la collaborazione della borsa coreana \u00e8 stata inaugurata nel gennaio del 2011 la prima borsa valori laotiana, la Lao Securities Exchange.. Nel 2012 il governo ha creato il portale del commercio laotiano, un sito internet informativo sulle attivit\u00e0 di import-export nel paese. I laotiani non hanno una tradizione nel commercio e la quasi totalit\u00e0 delle attivit\u00e0 commerciali laotiane \u00e8 di propriet\u00e0 della folta comunit\u00e0 cinese.\nL'agricoltura di sussistenza rappresenta circa la met\u00e0 del prodotto interno lordo e offre l'80% dei posti di lavoro nel paese. Il terreno arabile \u00e8 il 4,01% del territorio nazionale, e solo lo 0,34% viene usato per le colture, Nei primi anni del XX secolo, nell'80% delle terre coltivabili veniva piantato il riso e il 77% dei nuclei familiari delle aree agricole era autosufficiente per il consumo del riso.\nCon l'adozione di nuove e migliori variet\u00e0 di riso e la promozione di riforme economiche governative, la produzione \u00e8 aumentata del 5% annuo dal 1990 al 2005, e nel 1999 per la prima volta il paese ha raggiunto un bilancio attivo nelle importazioni ed esportazioni di riso.\nL'economia nazionale riceve l'aiuto per la cooperazione allo sviluppo dal Fondo Monetario Internazionale, l'Asian Development Bank e altre organizzazioni internazionali. A partire dagli anni a cavallo del 2000 sono aumentati gli investimenti stranieri per lo sviluppo dell'industria, dell'energia idroelettrica e delle risorse minerarie. Lo sviluppo del paese \u00e8 stato frenato dalla fuga di cervelli, con l'emigrazione del 37,4% del personale qualificato stimata nel 2000.\nIl paese importa petrolio e gas, ma \u00e8 ricco di risorse minerarie: il governo sta promuovendo gli investimenti stranieri per l'estrazione di carbone, oro, bauxite, stagno, rame e altri metalli di valore. L'industria metallurgica \u00e8 in fase di sviluppo. Grazie alle dighe costruite su alcuni fiumi laotiani, la produzione di energia idroelettrica ha permesso buoni profitti con l'esportazione in Thailandia e Vietnam di circa 8.000 dei 18.000 megawatt prodotti.\nUno dei prodotti nazionali pi\u00f9 conosciuti \u00e8 la \"Beerlao\", la birra nazionale, che nel 2017 era esportata in oltre 20 Paesi di tutto il mondo. Viene prodotta dalla Lao Brewery Company. Nello stesso periodo era in sviluppo anche la produzione del caff\u00e8 nazionale, riconosciuto come uno dei migliori al mondo ed esportato in diversi Paesi.\nDal 1986 lo Stato asiatico ha intrapreso una serie di riforme economiche aprendo gradualmente la sua economia al libero mercato e l'economia del paese \u00e8 in forte crescita in tutti i settori, con tassi di crescita in media dell'8%; entro il 2020 il paese asiatico ha l'obiettivo di uscire dalla lista dei Paesi meno sviluppati secondo il Programma di sviluppo dell'ONU. Tra gli sforzi del governo laotiano all'inizio del XXI secolo vi \u00e8 stato quello di riconvertire l'economia nazionale sottraendo all'agricoltura vaste fasce della popolazione per reimpiegarle nei settori manifatturiero e dei servizi.\nDal 13 giugno 2009 il Laos non \u00e8 pi\u00f9 considerato dagli Stati Uniti un paese marxista-leninista, ma uno Stato che rispetta la libert\u00e0 di mercato; grazie a questo riconoscimento, le imprese statunitensi che hanno rapporti commerciali con questo paese hanno diritto a ricevere fondi pubblici.\nTurismo.\nIl turismo si \u00e8 espanso notevolmente dopo l'apertura del paese ai visitatori stranieri avvenuta negli anni 1990, passando dalle 80.000 presenze straniere del 1990, ai 4 milioni e 160\u00a0000 arrivi del 2014. Il governo si aspetta che la voce turismo arrivi a portare 1,585 miliardi di dollari nel 2020.\nIl paese ha acquisito grande popolarit\u00e0 tra i turisti stranieri per lo stile di vita rilassato e allegro dei laotiani e per aver conservato aspetti tradizionali dell'Asia antica. Tra le principali attrazioni, vi sono i patrimoni dell'umanit\u00e0 rappresentati dalla citt\u00e0 di Luang Prabang e dal sito archeologico religioso di Vat Phu, la gastronomia ed i templi di Vientiane, i particolari panorami di Vang Vieng e della valle del Nam U, le vestigia antiche ritrovate nella piana delle giare, i percorsi di trekking nelle zone popolate dalle variopinte minoranze etniche di montagna nelle province di Phongsali e Luang Namtha e varie altre bellezze naturali.\nTrasporti.\nLa circolazione stradale laotiana avviene con la guida a destra. A tutto il 1998, la rete del paese comprendeva 21.716\u00a0km di strade, di cui 9.674\u00a0km erano asfaltate. Tali dati non tengono conto del sostanziale miglioramento intervenuto negli ultimi anni, durante i quali sono state asfaltate per la prima volta diverse strade e sono state allargate e riasfaltate quelle vecchie, che negli anni novanta erano in precarie condizioni. Dopo l'apertura nel 1994 del primo ponte dell'amicizia thai-lao, sono stati aperti altri ponti sul Mekong, che hanno contribuito a dare slancio all'economia del paese. Il 20 dicembre 2020 \u00e8 stata inaugurata la prima autostrada del Paese, la Vientiane-Vangvieng, opera che consente di coprire la distanza tra le due citt\u00e0 in un'ora e mezza anzich\u00e9 le quattro ore necessarie percorrendo la vecchia Statale 13. Il pedaggio iniziale fu di 550 kip al chilometro e 62.000 kip per l'intero tragitto, che \u00e8 lungo 43 km in meno di quello della Statale 13. Si tratta del primo segmento dell'autostrada che congiunge la capitale laotiana a Boten, cittadina sulla frontiera con la provincia cinese dello Yunnan. L'infrastruttura \u00e8 per il 95% di propriet\u00e0 dell'azienda costruttrice cinese Yunnan Construction Engineering Group e per il 5% del governo laotiano. Il costo iniziale previsto per la Vientiane Vangvieng era stato di 1,2 miliardi di dollari.\nNella capitale Vientiane, sono presenti gli unici autobus pubblici che effettuano trasporti urbani in Laos. Sia a Vientiane che in molte altre citt\u00e0 vengono offerti servizi taxi privati effettuati dai \"tuk-tuk\", dai pi\u00f9 capienti \"jumbo tuk-tuk\", e da moto-taxi. In tutti i capoluoghi di provincia si trovano stazioni per gli autobus interurbani; anche nelle altre localit\u00e0 maggiori che si trovano al di fuori delle linee principali arrivano autobus che svolgono di solito servizio provinciale. Tale servizio viene fornito anche con l'utilizzo di \"songthaew\". I rari taxi classici si trovano solo a Vientiane.\nLa navigazione fluviale \u00e8 stata per secoli il sistema di trasporto principale del paese, ma con la costruzione di nuove strade ed il miglioramento di quelle esistenti sono sempre meno le imbarcazioni che effettuano tale servizio, soprattutto per quanto riguarda la navigazione mercantile. La navigazione turistica invece \u00e8 aumentata a partire dagli anni novanta, dopo l'apertura delle frontiere laotiane al turismo. A tutto il 1996, il Laos disponeva di 4.587\u00a0km di acque navigabili, appartenenti prevalentemente al fiume Mekong. Altri fiumi navigabili sono il Nam Ou (province di Luang Prabang e Phongsali) il Nam Khan (provincia di Luang Prabang), il Nam Tha (provincia di Bokeo e di Luang Nam Tha), il Nam Ngum (vicino a Vientiane) ed il Xekong (nella provincia omonima).\nLa prima linea ferroviaria in Laos fu realizzata dai francesi nel periodo coloniale dell'Indocina francese. In realt\u00e0 era solo un breve tratto, caduto in disuso da lungo tempo, costruito negli anni 1930 tra le isole sul Mekong di Don Det e Don Khon in prossimit\u00e0 del confine cambogiano. Serviva per il trasporto merci nel punto in cui il fiume forma una serie di cascate che rendono impossibile la navigazione.\nSi dovette attendere il 2009 per vedere una nuova ferrovia nel Paese, quando fu inaugurato il breve tratto di 3,5\u00a0km, prolungamento della linea nord-orientale della Ferrovia di Stato della Thailandia, che unisce la stazione di Thanaleng, situata nel villaggio di Dongphosy, 20\u00a0km a est di Vientiane alla stazione di Nong Khai attraversando il primo ponte dell'amicizia thai-lao,\nLa prevista estensione fino a Vientiane fu modificata nel novembre del 2010 con il nuovo progetto di una linea tra la citt\u00e0 cinese di Kunming a Singapore, via Vientiane e Nong Khai, con una linea di treni ad alta velocit\u00e0. Nell'aprile del 2011 il progetto fu bloccato dopo l'arresto per corruzione del Ministro dei Trasporti cinese, in seguito il progetto fu rilanciato e i lavori di costruzione della Ferrovia Boten-Vientiane ebbero inizio nel 2016. I primi binari furono posti in opera nel marzo 2020 e la ferrovia venne inaugurata il 3 dicembre 2021.\nIl tratto Nong Khai-Thanaleng e l'intera Linea nord-orientale della Ferrovia di Stato thailandese presentano uno scartamento ferroviario ridotto rispetto a quello della Ferrovia Boten-Vientiane e si deve quindi cambiare treno per proseguire verso Bangkok. Dal capolinea di Vientiane della Vientiane-Boten dovrebbe essere costruito un prolungamento della linea che attraversi il Mekong su un nuovo ponte e si allacci con la nuova ferrovia ad alta velocit\u00e0 in fase di costruzione tra Bangkok e Nong Khai, destinata a essere ulteriormente prolungata fino a Singapore. Queste nuove linee ferroviarie fanno parte della Nuova via della seta, l'ambizioso piano di investimenti in diversi Paesi dell'Asia intrapreso dal governo cinese nel 2013.\nA tutto il 1999 erano attivi nel paese 52 aeroporti, tra i quali quelli internazionali di Vientiane-Wattay, Luang Prabang, Pakse e Savannakhet:\nCultura.\nMusica.\nTipico della tradizione rurale laotiana \u00e8 il kh\u00e8n, strumento a fiato di solito formato da 14 o 16 canne di bamb\u00f9 legate assieme su due file che nella parte centrale sono collegate a un congegno su cui \u00e8 fissata l'ancia. Viene suonato tenendo le canne in verticale e produce suono sia quando l'aria viene soffiata che quando viene aspirata.\nMissioni spaziali.\nIl 20 novembre 2015 viene lanciato in orbita LaoSat 1, primo satellite del Laos per le telecomunicazioni satellitari, frutto della collaborazione con China Great Wall Industry Corporation, unica azienda commerciale autorizzata dal governo cinese a fare operazioni di questo tipo.\nRicorrenza nazionale.\nIl 2 dicembre \u00e8 la ricorrenza nazionale. Segna la fine della monarchia e la nascita della Repubblica Popolare Democratica del Laos nel 1975.\nSport.\nLo sport nazionale \u00e8 rappresentato dalla Muay Lao, una forma di kickboxing simile alla Muay Thai (pugilato thailandese) e al lethwei (pugilato birmano). Lo sport \u00e8 stato inserito tra le discipline dei XXV Giochi del Sud-est asiatico, tenutisi in Laos. Si pratica molto anche il sepak takraw, chiamato nel Paese \"kator\", e gli atleti laotiani sono di buon livello internazionale; la squadra nazionale maschile era piazzata nel maggio del 2012 al 12\u00ba posto della classifica mondiale su un lotto di 35 Paesi.\nIl calcio \u00e8 diventato lo sport pi\u00f9 popolare in Laos. La Lega Laotiana \u00e8 ora la massima lega professionistica per le associazioni calcistiche del Paese. Dall'inizio del campionato, la Societ\u00e0 Calcistica dell'Esercito Laotiano \u00e8 stata la societ\u00e0 di maggior successo con 8 titoli (dopo la stagione 2007-2008), il maggior numero di vittorie in campionato. Miglior marcatore della storia della nazionale di calcio del Laos \u00e8 Visay Phapouvanin, con 18 reti.\nA differenza dei suoi vicini, il Laos non ha tradizioni in altri sport di squadra. Nel 2017, il Paese ha inviato una squadra per la prima volta agli eventi a squadre ai Giochi del Sudest asiatico. La squadra nazionale di pallacanestro ha gareggiato ai Giochi del Sud-est asiatico del 2017 dove ha battuto la Birmania nella partita per l'ottavo posto."}
{"id": "78514", "revid": "36426", "url": "https://it.wikipedia.org/wiki?curid=78514", "title": "Libertarismo di sinistra", "text": "Il libertarismo di sinistra (dal francese \"libertaire\"), chiamato anche libertarismo egualitario, libertarismo sociale o sinistra libertaria, \u00e8 un ideale e una filosofia politica, comprendente scuole di pensiero afferenti ad aree egualitariste di sinistra accomunate dal considerare la libert\u00e0 come valore fondamentale, anteponendo la difesa della stessa ad ogni autorit\u00e0 o legge. Il libertarismo mira cio\u00e8 ad una forte limitazione o ad una eliminazione del potere dello Stato e di tutti quegli enti che limitano o avversano la giustizia sociale e la libert\u00e0 individuale e politica, questi ultimi due tra i punti cardine per i quali il libertarismo tende a una loro massimizzazione.\nPer sineddoche, nel caso specifico, viene a volte utilizzato come sinonimo di anarchismo, essendo attualmente e fino a documentata prova contraria tutti gli anarchici libertari e non essendoci anarchici non libertari, ma costituendo in realt\u00e0 un ideale pi\u00f9 ampio, concretizzatosi a partire dalla seconda met\u00e0 del XIX secolo nella tradizione di tutta la sinistra libertaria, anarchica in primo luogo, anche alla luce dei fatti di fine XIX secolo esposti a seguire.\nIn Francia, in seguito alle leggi approvate in emergenza l'11 e il 15 dicembre 1893 e il 28 luglio 1894 (\"Lois sc\u00e9l\u00e9rates\", ovvero, tra i provvedimenti, divieto di qualsiasi tipo di propaganda anarchica), che saranno abrogate nel 1992, libertario divent\u00f2 \"tout court\" identificativo di anarchico. Per molti decenni i due termini vennero usati come sinonimi, praticamente intercambiabili, in Francia per le citate norme (\"Loi du 28 juillet 1894\") e, ad esempio, durante la rivoluzione anarchica spagnola del 1936 (la Federazione anarchica iberica aveva la \"Federaci\u00f3n Ib\u00e9rica de Juventudes Libertarias\", come suo movimento giovanile, federazione tuttora esistente), in Italia dai primi del XX secolo, con le diverse pubblicazioni come le milanesi di met\u00e0 Novecento \"Il Comunista Libertario\" e \"Il Libertario\", le organizzazioni del secondo dopoguerra (dal 1944 i \"Gruppi Libertari dell'Italia Liberata - Alleanza Gruppi Libertari\" si organizzarono per poi confluire nella FAI, federazione anarchica italiana, parte dell'internazionale anarchica), e innumerevoli altri esempi di utilizzo in tale sinonimia.\nIn senso meno esteso, libertario \u00e8 un termine che viene utilizzato anche per definire una pletora di atteggiamenti riguardanti singole libere scelte verso aspetti meno universali e pi\u00f9 limitati, pi\u00f9 correttamente definibili \"liberi\" (quindi di volta in volta, singolarmente, su temi economici, morali, sessuali, culturali, eccetera).\nStoria e contesto culturale.\nIl termine venne introdotto dallo scrittore e militante comunista anarchico Joseph D\u00e9jacque nel 1857 nel corso di alcune sue corrispondenze pubbliche per indicare una visione collaterale al socialismo di ispirazione anarchica, criticando alcuni aspetti ideologici di Proudhon riguardanti l'egualitarismo di genere (la sopracitata lettera aperta, verteva su aspetti sociali che in termini odierni definiremmo di \"pari opportunit\u00e0\"). L'anno successivo il neologismo entr\u00f2 nel titolo di una pubblicazione da lui stesso edita a New York. In Italia, un omonimo settimanale anarchico, Il Libertario, venne dato alle stampe nel 1903.\nIl termine libertario \u00e8 in diretta contrapposizione al termine liberale; \u00e8 ed \u00e8 stato storicamente, fin dalle sue origini ottocentesche, nell'uso politico, spesso un sinonimo di anarchismo.\nLe critiche mosse alla matrice primigenia della teoria anarchica, incarnata da Proudhon, quindi non vertevano infatti sui temi strettamente economici, ma l'assenza di una visione libertaria quindi egualitaria di genere porter\u00e0 a trasferire sui temi di organizzazione del lavoro il dissidio. Nei congressi della Prima Internazionale nasceranno i dibattiti interni proprio sulle politiche di accesso al lavoro femminile, dissidi che sfoceranno nella scissione nel mutualismo da parte dei seguaci proudhoniani (i quali comunque distingueranno sempre tra \"Propriet\u00e0\" fondiaria o capitalista e nata dallo sfruttamento del lavoro altrui dalla propriet\u00e0 creata dal lavoro definita \"Possesso\"). La propriet\u00e0 personale, almeno in teoria non veniva messa in discussione neanche dalle fazioni \"stataliste\" di ispirazione socialista (che distinguevano tra propriet\u00e0 individuale e propriet\u00e0 dei mezzi di produzione, questi ultimi s\u00ec, da collettivizzare)\nFondamenti del libertarismo sono l'astensione dal voto in occasione di consultazioni politiche, e l'affermazione delle libert\u00e0 civili ed individuali, in un'ottica anti-discriminatoria in senso esteso. Nell'esposizione della pratica libertaria, si prospetta l'abolizione dello Stato, della propriet\u00e0 dei mezzi di produzione, dell'autorit\u00e0 religiosa e della famiglia istituzionale.\nIl termine comunismo libertario, strettamente collegato, viene utilizzato in lingua italiana a partire dal congresso di Firenze del 1876 dell'AIL, sezione italiana, mentre socialismo libertario compare in lingua italiana per la prima volta nel 1897. Posizioni meno radicali sul sovvertimento dello Stato sono espresse da autori contemporanei quali Noam Chomsky, che nella sua attivit\u00e0 politica si concentra principalmente su temi di economia politica, politica economica internazionale, principalmente statunitense e controllo della comunicazione di massa, in un'ottica \"altermondista\".\nGli ideali egualitari e anti-autoritari al di l\u00e0 delle ricadute strettamente politiche, hanno lasciato un'impronta nella cultura: filosofia, musica, poesia, letteratura hanno attinto o hanno supportato le istanze libertarie. Dall'ottocentesco poeta e politico Pietro Gori e Georges Brassens, collaboratore del \"Libertaire\" nel 1946, fino ad Albert Camus, percorrendo tutto il novecento, con autori pi\u00f9 o meno popolari, dal poeta Riccardo Mannerini, ispiratore di alcuni testi di Fabrizio De Andr\u00e9 a cantautori contemporanei, interessando aree come la pedagogia e la filosofia con personaggi come Ivan Illich, Marcello Bernardi, Herbert Marcuse, Noam Chomsky e molti altri ancora.\nIl movimento libertario in senso ampio.\nLa premessa alla voce non chiarisce ovviamente tutte le sfumature occorse nel corso dell'evoluzione del concetto, e dall'utilizzo in senso politico, culturale e discorsivo del libertarismo inteso in senso estensivo. Nato per ampliare concetti di carattere sociale alla sfera tradizionalmente afferente al privato, il termine ha avuto un periodo di utilizzo sinonimico con anarchia, utilizzo diffusosi inizialmente per aggirare politiche persecutorie dei governi nei confronti degli anarchici, come documentato nell'introduzione alla voce. L'evoluzione del pensiero anarchico e della societ\u00e0 ha successivamente, nei fatti, assorbito ideologicamente i concetti di libertarismo in tutte le sue manifestazioni. Come esempio, la revisione novecentesca di Camillo Berneri ha ulteriormente ammorbidito i temi di contrasto nel confronto positivo con i credenti, e contro il cosiddetto \"ateismo di propaganda\". In senso contemporaneo, ogni manifestazione dell'anarchismo \u00e8 intrinsecamente sottintesa libertaria. In Inghilterra il pensiero libertario sar\u00e0 influenzato cronologicamente da Thomas Paine, William Godwin ed Herbert Spencer che saranno dei riferimenti per gli studiosi ed i sociologi del tempo moderno.\nStoria.\nGli anarchici di tradizione socialista e collettivista usano il termine \"libertario\" per descrivere se stessi e le loro idee sin dal 1857. \"Le Libertaire, Journal du Mouvement Sociale\" fu pubblicato a New York dal 1858 al 1861 dal rivoluzionario anarcocomunista Joseph D\u00e9jacque, a seguito di alcune sue lettere pubbliche rivolte a Proudhon dove per la prima volta veniva introdotto il termine in stretta contrapposizione a liberale, configurato come coercitivo, almeno sul piano delle libert\u00e0 dell'individuo.\nFrancia.\nLa pubblicazione, tra alterne vicende, fu irregolare, e dopo il rientro in patria a seguito di un'amnistia di Dejacque e la sua morte avvenuta nel 1864, la pubblicazione fu rilanciata da S\u00e9bastien Faure e Louise Michel fino al 1899, anno in cui, con la trasformazione in quotidiano del periodico, continu\u00f2 come allegato illustrato alla pubblicazione. Nel 1914, per le sue posizioni antimilitariste e antiinterventiste, la pubblicazione venne interrotta. Riprese, nel periodo tra le due guerre mondiali in veste di quotidiano, e si riferm\u00f2 nuovamente nel 1939 allo scoppio del conflitto. Al termine della seconda guerra mondiale, gi\u00e0 dal dicembre 1944 riprese la stampa, diventando settimanale dal 1946. In questo periodo collaborarono alla rivista Georges Brassens, L\u00e9o Ferr\u00e9, Andr\u00e9 Breton, Armand Robin e Albert Camus. Per problemi legali derivanti al sostegno agli indipendentisti nella guerra d'Algeria e ricostituzione della federazione anarchica, il periodico, prima mensile e poi quotidiano riprende a essere pubblicato col titolo \"Le Monde libertaire\" dal 1954.\nL'uso della definizione \"comunismo libertario\", invece, \u00e8 da datarsi al novembre del 1880, quando venne adottata da un congresso anarchico francese.\nL'uso del termine \"libertario\" da parte degli anarchici divenne molto popolare dal 1890 in poi, dopo che si cominci\u00f2 ad usarlo in Francia nel tentativo di ostacolare leggi antianarchiche e per evitare le associazioni negative della parola anarchia nell'accezione generale. Da allora, specialmente fuori dall'America, il termine \u00e8 stato associato sempre con le idee ed i movimenti anarchici.\nLa connotazione data da Dejacque nella sua corrispondenza era un irruente apostrofo in un'accesa discussione in merito a conflitti in materia di genere. Nei successivi approfondimenti, usciti periodicamente su \"Le libertaire\", prese corpo la visione utopistica in cui il libertarismo si sarebbe collocato. La riedizione su \"Umanosphere\" del 1889 elimina molti passaggi sulla realizzazione del libertarismo, le cui esposizione colorita e sanguigna avrebbe attirato l'attenzione degli organi di polizia, molto attivi nel reprimere i rivoluzionari, libertari, socialisti o blanquisti, dopo i fatti relativi alla Comune di Parigi del 1871.\nLa campagna per l'abolizione definitiva di stato, propriet\u00e0, religione, famiglia sarebbe stata portata avanti con qualunque mezzo, in pratica con azioni cospirative affini a quelle della carboneria italiana, ma attuata da piccoli gruppi di attivisti, con pratiche che oggi potremmo definire di guerriglia. La prospettiva era comunque considerata a lunghissimo termine; un millennio circa per la societ\u00e0 \"Umanospherique\", sorta di falansterio non gerarchico (\"cyclideon\"), che probabilmente avrebbe ispirato le successive opere letterarie di H. G. Wells.\nItalia.\nIn Italia il movimento libertario ha prodromi nel 1857, anteriori al successivo arrivo di Bakunin nel paese, nel 1864. Il localismo del movimento si instaura nell'ambito dei moti risorgimentali, dove Carlo Pisacane anticipa l'avventura garibaldina tentando con insuccesso una sollevazione popolare poi soffocata nel sangue dall'esercito borbonico. Solo con la pubblicazione postuma dei \"Saggi\", avvenuta in Francia, le sue idee libertarie si diffusero e furono rese note. Si conobbero le dispute con Mazzini e l'adesione alle idee proudhoniane, nonch\u00e9 le letture e meditazioni su Fourier. L'approccio sociale verr\u00e0 considerato affine alla visione iniziale di Bakunin (periodo slavo).\nPisacane rivendicava, nei suoi scritti, che fosse garantito ad ogni individuo il corrispettivo del suo lavoro ma ogni altro possesso venisse \"\"dalle leggi fulminato come il furto\". Queste affermazioni lo portarono oltre l'ottica di Proudhon, in una visione collettivista in cui i mezzi di produzione migrano a propriet\u00e0 comune; terre fabbriche e loro prodotti condivisi e divisi equamente tra tutta la popolazione. Il suo libertarismo si estese alle forme di governo, escludendo che la societ\u00e0 potesse esser governata da chichessia, e che essa \"costituita nei suoi reali e necessari rapporti esclude ogni forma di governo\"\".\nPisacane non ebbe seguiti movimentisti diretti, ma la fratellanza fiorentina e la successiva fratellanza internazionale, frequentate pochi anni dopo la loro fondazione, da Bakunin furono strutture politiche ad indirizzo libertario composte, in gran parte, da compagni del Pisacane.\nNel 1868 si costituirono i nuclei iniziali dell'associazione internazionale dei lavoratori, inviando Saverio Friscia come delegato italiano a Bruxelles. Esponenti libertari di spicco del periodo furono Carlo Cafiero, Errico Malatesta, Pietro Gori, Luigi Fabbri.\nI contrasti interni tra Karl Marx e Bakunin strettamente legati ai concetti libertari nell'organizzazione dei lavoratori portarono nel 1872 alla scissione tra ala libertaria e ala marxista, quest'ultima maggioritaria, in contrasto ai rapporti di forza del precedente congresso di basilea del 1869, dove Il 63% dei delegati si trovano sulle cosiddette testi collettiviste \"anti-autoritarie\".\nIn Italia al contrario l'ala libertaria assunse posizione dominante, e molti dei moti insurrezionali dell'ultimo quarto di secolo (Bologna 1874, Puglia e Campania 1877) furono ispirati da tali principi. Il fallimento di molte di queste iniziative e la conseguente repressione condusse molti di loro all'esilio, ottenendo asilo politico principalmente in Svizzera ed in America Latina.\nNell'insurrezione a Bologna del 1874, Andrea Costa venne arrestato subito (si convertir\u00e0 in seguito alla causa del socialismo parlamentare, e contribuir\u00e0 alla fondazione dell'Avanti!), e Malatesta in seguito a Pesaro mentre si avviava in Svizzera.\nEntro 1876 tutti gli organizzatori si ritrovarono comunque liberi, per diffuse simpatia delle giurie, in sfida esplicita al re Vittorio Emanuele. Il contesto aliment\u00f2 la rinascita della stampa libertaria, (il nuovo risveglio Livorno e Il martello a Fabriano). La svolta italiana, a livello ideologico si comp\u00ec nell'allontanamento dal collettivismo di Bakunin e la svolta verso il comunismo libertario (da ognuno secondo le proprie capacit\u00e0, a ognuno secondo i propri bisogni, nella misura consentita dalle disponibilit\u00e0).\nDegna di rilievo la rivolta di San Lupo, 1877, presso Benevento e nel Matese, dove a Letino in una situazione oggi definibile trasversale, i libertari ricevettero la benedizione del parroco Don Fortini che definendo i malatestiani \"veri apostoli mandati da Dio\" stabil\u00ec uno storico precedente. Gli insorti, principalmente contadini, ricevettero allo stesso modo la solidariet\u00e0 dei parroci dei villaggi vicini, come padre Tamburini a Gallo, prima di venir circondati e catturati da forze regolari di cavalleria, fanteria e bersaglieri. Giurie localmente ostili alla casa Savoia impedirono condanne in massa, ma le rivolte popolari ebbero fino a fine secolo una battuta d'arresto. Una serie di azioni repressive dello stato e una serie successiva di azioni violente e di attentati individuali attribuite globalmente agli anarchici, ma di varia estrazione, (basti pensare all'attentato di Giovanni Passannante contro il re Umberto I) contribu\u00ec ulteriormente ad estinguere il movimento libertario come fenomeno diffuso per il successivo decennio.\nI principali esponenti italiani, in esilio, condussero intensa attivit\u00e0 di propaganda, editoriale e di sperimentazione sociale (notevole fu in questo contesto la colonia Cecilia in Brasile alla fine degli anni ottanta) dall'estero, principalmente in Europa, Nord e Sud America.\nL'ultimo decennio del secolo vide in sequenza, tumulti nel 1890 per disordini spontanei che portarono in seguito alla scissione di Genova tra socialisti e libertari; l'uscita definitiva dal movimento libertario della Seconda Internazionale nel 1896, a Londra; una serie di tumulti e sommosse nel 1898 in sud Italia, estesisi poi a Milano e Firenze, con conseguenti scontri e repressioni di piazza. Tali proteste e la feroce repressione dello Stato, nota principalmente per le azioni sulla folla delle unit\u00e0 al comando del generale Bava Beccaris nell'ambito dei moti di Milano, ebbero per epilogo l'uccisione di Umberto I da parte di Gaetano Bresci nel 1900.\nStati Uniti d'America.\nIl termine venne, come dettagliato nell'introduzione, introdotto da Joseph D\u00e9jacque a New Orleans nel maggio 1857 nel corso di alcune corrispondenze pubbliche e l'anno successivo nel giornale da lui edito a New York. Venne utilizzato, sempre in ambito anarchico, nella prima e seconda met\u00e0 del millenovecento, dove Clara Solomon figlia di Samuel Freedman, seguace di Peter Kropotkin e Rudolf Rocker prima a Londra e poi nella \"Jewish Anarchist Federation\" a New York, insieme al marito Sidney furono membri dell'organizzazione libertaria Vanguard Group, dove Clara svolgeva lavori organizzativi e Sidney scriveva per il giornale del gruppo sotto lo pseudonimo di \"S. Morrison.\". Nel 1941, come Clara Fredricks and S. Morrison, editarono un periodico chiamato \"Libertarian Views\", noto per le critiche al pacifismo \"tout court\" ed in appoggio ad azioni armate contro il nazifascismo.\nEsempi successivi li ritroviamo sempre negli USA, dove nel luglio 1954, su princ\u00ecpi anarcosindacalisti, viene fondata la \"Lega Libertaria\", attiva fino al 1965.\nIl libertarismo inteso in senso ristretto e le scuole di pensiero.\nIn campo strettamente economico, a differenza del liberismo di destra e del libertarianismo, i teorici accomunati da principi libertari credono che n\u00e9 sostenere n\u00e9 mischiare il lavoro con le risorse naturali possa essere sufficiente a generare pieni diritti di propriet\u00e0 privata, affermando che tali risorse dovrebbero essere condivise in una maniera egualitaria da tutti quanti, sia \"selvatiche\" che possedute collettivamente. I libertari in questo senso ristretto, che sostengono la propriet\u00e0 privata, lo fanno a condizione che la ricompensa sia offerta alla comunit\u00e0 locale. Il libertarismo, quello inerente agli aspetti economici, mira cio\u00e8 comunque ad una forte limitazione o ad una eliminazione del potere dello Stato in questi ambiti..\nIn senso ristretto possiamo quindi individuare alla fine del XVIII secolo alcuni filosofi come Thomas Paine, uno dei Padri Fondatori degli Stati Uniti d'America; Thomas Spence, teorico della propriet\u00e0 collettiva; Herbert Spencer con i suoi primi scritti politici e Henry George, fondatore del georgismo, come precursori di un movimento filosofico politico tendenzialmente egalitario sulla propriet\u00e0 delle risorse. Rispetto ai libertariani classici e quelli di destra, i libertari economici differiscono con la tradizione riguardo all'appropriazione originale dei beni (cio\u00e8 il principio che definisce le condizioni in cui la titolarit\u00e0 della propriet\u00e0 viene per la prima volta attribuita a qualcuno), dal momento che sostengono il diritto universale di ogni persona a possedere una parte uguale di risorse naturali. Questo principio di giustizia consente ad alcuni libertari di giustificare la distribuzione di un reddito di base incondizionato per tutti, come compensazione per l'irregolare appropriazione privata delle risorse naturali. Non collettivizzazione delle risorse o dei mezzi di produzione, ma redistribuzione dei benefici derivanti dal loro utilizzo. Intendendo quindi il libertarismo in questo senso, possiamo individuare alcune scuole di pensiero correlate e a tratti sovrapposte tra di loro:\nScuole di pensiero.\nGeorgismo.\nIl georgismo, fondato da Henry George durante l'Ottocento, pi\u00f9 interessato alla filosofia economica, afferma la propriet\u00e0 comune di ci\u00f2 che proviene dalla terra e dalla natura (la rendita) per ogni essere umano, sebbene coloro che producono un bene abbiano automaticamente diritto a possederlo privatamente.\nGeorge inoltre si batteva per l'imposta sul valore fondiario, dal momento che questa pu\u00f2 generare da sola abbastanza reddito da ridurre o eliminare le altre tasse, oppure aumentare il reddito di base di ogni cittadino. Tra l'altro l'imposta in questione diminuisce il pericolo di disuguaglianza economica, in quanto verrebbe pagata principalmente dai ricchi. A cavallo del Novecento le idee di George ispirarono numerosi istituti d'economia, partiti politici e comunit\u00e0 a costituirsi basandosi su di esse.\nIl geolibertarismo, che deriva dal georgismo, \u00e8 una filosofia abbastanza recente e si propone pi\u00f9 che altro di conciliare i principi libertariani classici con le teorie economiche di George, lasciandole invariate.\nScuola di Steiner-Vallentyne.\nStudiosi libertari contemporanei come Hillel Steiner, Peter Vallentyne, Philippe Van Parijs, Michael Otsuka e David Ellerman tracciano l'egalitarismo economico nel concetto liberale di autonomia dell'individuo e appropriazione della terra, fuso con georgismo e fisiocrazia riguardo alla propriet\u00e0 terriera e alle risorse naturali, assumendo come punti di vista quelli di Locke e George.\nL'appropriazione di beni \u00e8 legittima solo se tutti possiedono la stessa quantit\u00e0 o se la propriet\u00e0 privata viene tassata per compensare le necessit\u00e0 di coloro che sono esclusi dalle risorse.\nLa scuola di Steiner\u2013Vallentyne pone l'accento anche sulla sua interpretazione dell'originale appropriazione dei beni teorizzata dal professor Robert Nozick. Essa concepisce la \"selvaticit\u00e0\" della terra come bene comune e offerto a tutti coloro che abitano in una delimitata zona. Siccome (secondo loro) non c'\u00e8 nessuna distribuzione predeterminata del terreno, non ci sono ragioni per cui si dovrebbe pensare che alcuni individui debbano possedere pi\u00f9 degli altri, arrivando quindi a considerare le risorse una propriet\u00e0 collettiva. Tuttavia la scuola di Steiner\u2013Vallentyne rinnega la possibilit\u00e0 che il lavoro \"mischiato\" possa determinare cambiamenti decisionali sulla propriet\u00e0 dei beni. Il vero problema in questa scuola di pensiero \u00e8 causato dalla discordanza di idee tra i suoi stessi membri, dal momento che ognuno di loro predilige modi diversi di utilizzare la propriet\u00e0: alcuni fanno affidamento sulla richiesta e il consenso da parte della comunit\u00e0, altri invece preferirebbero appropriarsi della terra in cambio di una rendita, oppure pagare le tasse sui profitti ricavati dalle risorse appropriate, o infine consentire il comune utilizzo/consumo dei prodotti in questione.\nSocialismo libertario.\nIl socialismo libertario ha come obiettivo la creazione di una societ\u00e0 priva di burocrazia, non gerarchica, in cui non c'\u00e8 propriet\u00e0 privata sui mezzi di produzione. \nColoro che ne fanno parte credono di poter convertire tali mezzi in beni pubblici, conservando per\u00f2 il rispetto della propriet\u00e0 personale. Essi promuovono l'associazione libera degli individui invece che un governo, e si oppongono alle relazioni sociali implicite del capitalismo come il lavoro subordinato.\nSecondo loro si pu\u00f2 raggiungere l'uguaglianza e la libert\u00e0 tra i membri della societ\u00e0 solo abolendo le autorit\u00e0 costituite che controllano i mezzi di produzione e si aggregano in una \u00e9lite per il controllo delle classi inferiori. Questa scuola trova il suo senso nella democrazia diretta e in mezzi esterni come il municipalismo libertario, le assemblee cittadine, le riunioni dei lavoratori e i sindacati.\nTra le filosofie politiche che presentano vari tratti del socialismo libertario si possono identificare alcune correnti anarchiche (anarco-comunismo, anarco-collettivismo, anarco-sindacalismo e mutualismo) e ideologie di ispirazione marxiste libertarie come luxemburgismo e consiliarismo, infine certe categorie di socialismo utopistico, mentre l'anarco-individualismo costituisce un'area molto variegata (individualista) e a parte, spesso non assimilabile alla tradizione politica socialista.\nAnarchismo di mercato di sinistra.\nI Radicali Italiani, un partito di ispirazione socioliberale, elenca fra le sue ispirazioni, oltre all'antiproibizionismo e al socialismo liberale, anche una tipologia di libertarismo, un \"anarchismo di mercato di sinistra\" ma con venature di anarcocapitalismo, seppur distante da Rothbard. Tuttavia, nel Partito Radicale questa ideologia \u00e8 molto sfumata, fino ad essere assorbita dalle idee pi\u00f9 in voga, mentre venne posta in rilievo nell'effimero gruppo dei Riformatori Liberali, scissione dei radicali."}
{"id": "78515", "revid": "110309179", "url": "https://it.wikipedia.org/wiki?curid=78515", "title": "Ricerca e sviluppo", "text": "Ricerca e Sviluppo, R&amp;S (in inglese Research and Development, R&amp;D o RND, indicata anche come Research and Technical Development / Research and Technological Development, RTD) \u00e8 una locuzione usata generalmente per indicare quella parte di un'impresa industriale (persone, mezzi e risorse finanziarie), che viene dedicata allo studio di innovazione tecnologica da utilizzare per migliorare i propri prodotti, crearne di nuovi, o migliorare i processi di produzione. \nDescrizione.\nLa locuzione \"ricerca e sviluppo\" ha un'importanza commerciale speciale oltre alla relativa associazione convenzionale alla ricerca e sviluppo tecnologico. Nel contesto del commercio, la \"ricerca e sviluppo\" si riferisce normalmente ad attivit\u00e0 a lungo termine, orientate al futuro, nella scienza o tecnologia, imitando la ricerca scientifica in un apparente disinteresse per i profitti.\nStatistiche sulle organizzazioni dedicate alla \"R&amp;S\" possono esprimere la condizione dell'industria, del grado di concorrenza o dello stato del progresso scientifico. Indici di misura comuni includono: budget, numero di brevetti o giudizi sulle recensioni delle pubblicazioni scientifiche. Le valutazioni della banche sono una delle misure migliori, perch\u00e9 sono effettuate continuamente, pubblicamente e riflettono il rischio.\nNegli Stati Uniti, un rapporto tipico degli investimenti in ricerca e sviluppo, per un'azienda industriale, \u00e8 circa il 3,5% del fatturato. Un'azienda ad alta tecnologia, come un produttore di computer, pu\u00f2 spendere il 7%. Alcune organizzazioni molto aggressive spendono fino al 40% e sono famose per la loro alta tecnologia. Le aziende in questa categoria includono le grandi aziende farmaceutiche come Merck &amp; Co. o Novartis e le aziende di ingegneria come Hewlett-Packard, IBM, Pratt &amp; Whitney o Boeing. Queste aziende prosperano generalmente soltanto nei mercati in cui i loro clienti hanno bisogni estremi, come medicinali, strumenti scientifici, apparati sicuri (velivoli) o armamenti militari ad alta tecnologia. I bisogni estremi giustificano i margini lordi dal 60% al 90% delle entrate. Cio\u00e8 i profitti lordi saranno fino a 90% del costo delle vendite, con la produzione che costa soltanto il 10% del prezzo del prodotto. La maggior parte delle aziende industriali ottiene profitti solamente del 40%. Gli alti margini compensano abbondantemente gli alti costi di gestione delle organizzazioni con una R&amp;S dispendiosa. Generalmente le pi\u00f9 grandi compagnie tecnologiche non solo hanno gli staff tecnici pi\u00f9 ampi, ma ne ricavano valore in maniera pi\u00f9 abile.\nAmmortamento dei costi.\nPer i costi di ricerca e sviluppo non abbiamo uno standard contabile internazionale o europeo. La capitalizzazione dei costi di ricerca su pi\u00f9 anni consente di beneficiare dello scudo fiscale.\nSecondo la normativa europea, l'ammortamento non pu\u00f2 durare pi\u00f9 di 5 anni e in ogni anno \u00e8 consentito se le riserve sono pari alla quota di amortamento residua o (in caso negativo) non sono distribuiti utili, in base alla Direttiva 2013/34/CE. In Italia, \u00e8 richiesto anche il requisito della prospettiva di ricavi futuri, ad esempio se si tratta di ricerca applicata e sviluppo precompetitivo finalizzato ad un migliore o nuovo prodotto o processo produttivo. La capitalizzazione deve essere autorizzata dal collegio sindacale.\nNel mondo.\nLa spesa per la ricerca e lo sviluppo varia molto da paese a paese ma pu\u00f2 essere confrontata se viene espressa come percentuale del Prodotto Interno Lordo (PIL). Percentualmente ecco l'investimento in Ricerca di vari paesi (in ordine decrescente):\nSeguono sotto il 2% del PIL: \nSotto la soglia 1.45% si distaccano: "}
{"id": "78517", "revid": "3182", "url": "https://it.wikipedia.org/wiki?curid=78517", "title": "R&amp;S", "text": ""}
{"id": "78519", "revid": "466539", "url": "https://it.wikipedia.org/wiki?curid=78519", "title": "Marna (dipartimento)", "text": "La Marna (\"Marne\") \u00e8 un dipartimento francese della regione Grande Est. Confina con i dipartimenti dell'Aisne a nord-ovest, delle Ardenne a nord, della Mosa ad est, dell'Alta Marna a sud-est, dell'Aube a sud e di Senna e Marna a sud-ovest.\nLe principali citt\u00e0, oltre al capoluogo Ch\u00e2lons-en-Champagne, sono \u00c9pernay, Reims, Sainte-Menehould, Vitry-le-Fran\u00e7ois e S\u00e9zanne."}
{"id": "78521", "revid": "1318658", "url": "https://it.wikipedia.org/wiki?curid=78521", "title": "Louis de Broglie", "text": "In possesso del titolo nobiliare di duca e discendente indiretto di Jacques Necker, Madame de Sta\u00ebl e del barone Holstein, fu accademico di Francia. Si impose all'attenzione del mondo scientifico con la sua tesi di dottorato, in cui espose le innovative teorie sul dualismo onda-particella della materia, aspetto fondamentale della meccanica quantistica, per il quale vinse il Premio Nobel per la fisica nel 1929.\nBiografia.\nLouis de Broglie nacque dalla famiglia dei Broglia di Chieri, una nobile famiglia di origine piemontese trasferitasi in Francia nel XVII secolo.\nStudi\u00f2 dapprima lettere, ottenendo una laurea in storia e diritto nel 1910 a soli 18 anni. In seguito, ispirato dal fratello Maurice, prevalse il suo interesse per la scienza e consegu\u00ec anche la laurea in scienze nel 1913.\nChiamato nel 1914 per svolgere il servizio militare, fu distaccato presso la postazione di ascolto radio della Torre Eiffel (era incaricato di captare e decodificare i messaggi tedeschi). Vi rest\u00f2 per cinque anni, cio\u00e8 per l'intera durata della guerra.\nSuo fratello Maurice de Broglie, gi\u00e0 noto per i suoi lavori in fisica sperimentale, lo impieg\u00f2 come segretario ad un incontro di fisica di Solvay, che risvegli\u00f2 il suo interesse per la materia. Si specializz\u00f2 in fisica teorica, interessandosi particolarmente alla teoria dei quanti.\nNel 1924 consegu\u00ec il dottorato con una tesi dal titolo \"Recherches sur la Th\u00e9orie des Quanta\" (Ricerche sulla Teoria dei Quanti). La tesi contiene importanti nuovi risultati, che hanno portato alla nascita della meccanica ondulatoria della materia e della meccanica quantistica.\nL'idea di fondo della tesi di de Broglie era di associare agli elettroni un'onda di lunghezza d'onda:\nin cui formula_2 \u00e8 la costante di Planck e formula_3 la quantit\u00e0 di moto.\nSecondo de Broglie anche la materia presentava il doppio aspetto ondulatorio-corpuscolare della radiazione elettromagnetica individuato da Einstein e di conseguenza, come ad un'onda elettromagnetica di frequenza formula_4 e di lunghezza d'onda formula_5 \u00e8 associato un fotone (o quanto) di energia formula_6 e di quantit\u00e0 di moto formula_7 (momento di un fotone, in cui formula_8 \u00e8 la velocit\u00e0 della luce), cos\u00ec ad una particella di energia formula_9 e di quantit\u00e0 di moto formula_10 doveva essere associata un'onda di lunghezza d'onda formula_5.\nMise cos\u00ec in relazione la lunghezza dell'onda guida associata alla particella con l'impulso formula_12 della particella, attraverso l'equazione: formula_13. Egli giunse a questa equazione attraverso ragionamenti di relativit\u00e0 e attraverso l'analogia formale tra l'equazione dell'iconale dell'ottica geometrica e l'equazione di Hamilton-Jacobi per le particelle, o equivalentemente tra il principio di Fermat e il principio di Maupertuis. \nLa sua tesi fu immediatamente appoggiata da Einstein (che da parte sua, utilizzando l'ipotesi dei quanti di Planck: formula_14, aveva gi\u00e0 messo in relazione la massa m con l'energia E, determinando la quantit\u00e0 di moto formula_15 \ndi un fotone e l'equivalenza formula_16) e fu ben presto confermata dagli esperimenti sulla diffrazione degli elettroni di Davisson, Germer e Thomson.\nOttenne quindi per questa scoperta il Premio Nobel nel 1929. Nel 1932 gli fu affidata la cattedra di fisica teorica all'Institut Henri Poincar\u00e9 e nel 1933 divenne membro dell'Accademia delle scienze francese (il pi\u00f9 giovane all'epoca), della quale fu segretario permanente per le scienze dal 1942.\nTra il 1930 e il 1950 si applic\u00f2 all'estensione della meccanica ondulatoria: teoria elettronica di Dirac, la nuova teoria della luce, la teoria generale dello spin, applicazione della meccanica ondulatoria alla fisica nucleare, teoria della fusione, ecc...\nDal 1951 fino al 1974 si dedic\u00f2 a sviluppare ulteriormente il suo programma della doppia soluzione, abbandonato nel 1928 a causa delle enormi difficolt\u00e0 matematiche incontrate nella giustificazione formale della condizione di guida attraverso un'equazione non lineare e nell'estensione della teoria a molti corpi nello spazio fisico, ma anche a causa del clima dell'epoca poco favorevole verso le sue idee.\nAlla morte del fratello Maurice eredit\u00f2 il titolo di famiglia per diventare il settimo duca de Broglie.\nFu autore di numerosi libri di fisica, ma anche di riflessioni filosofiche sul valore delle moderne scoperte scientifiche.\nCuriosit\u00e0.\nA de Broglie \u00e8 dedicato l'asteroide 30883 de Broglie."}
{"id": "78522", "revid": "287204", "url": "https://it.wikipedia.org/wiki?curid=78522", "title": "Serie B 1955-1956", "text": "La Serie B 1955-1956 fu la 24\u00aa edizione dalla manifestazione e la decima organizzata dalla Lega Calcio.\nStagione.\nAntefatti.\nLe aspettative maturate in estate circa i possibili sviluppi del campionato cadetto furono sconvolte il 30 agosto 1955, a calciomercato ormai chiuso, dalla retrocessione a tavolino di due squadre di Serie A, l' (per il caso della \"confessione\" di Settembrino) ed il (per lo \"scandalo Scaramella\"). Il cronista della \"Stampa\" Gianni Pignata rilev\u00f2 che i provvedimenti della giustizia sportiva avrebbero potuto \u00ab\"giocare un brutto scherzo al tradizionale equilibrio del torneo di Serie B\"\u00bb: le due squadre avevano \u00ab\"conservato l'inquadratura che avevano preparato per la A\"\u00bb e i friulani in particolare, da vice-campioni d'Italia, avevano mantenuto ampi settori intatti, come \u00ab\"il blocco difesa-mediana\"\u00bb. Ezio De Cesari del \"Corriere dello Sport\" non considerava il Catania in grado di \u00ab\"competere con l'ambiziosa rivale\"\u00bb, ma sottolineava la presenza di \u00ab\"uomini di statura tecnica superiore al normale livello\"\u00bb della categoria, tra cui Bardelli, Hansen e Ghiandi.\nSi pensava che la presenza di queste due squadre avrebbe potuto vanificare gli sforzi compiuti dal , che aveva acquistato il capocannoniere del torneo precedente Rebizzi, dal , che dopo aver scampato la retrocessione si era affidato a \u00ab\"due autentiche vedette del calcio italiano\"\u00bb quali Moro e Silvestri, e dal , la cui neo-insediata dirigenza pareva \u00ab\"aver avuto mano felice negli acquisti\"\u00bb, per tentare di centrare la promozione. Importanti cambiamenti societari avevano coinvolto anche il , che aveva risolto \u00ab\"la sua crisi economica appoggiandosi ad un solido complesso industriale\"\u00bb, l'azienda alimentare Simmenthal, e l'Alessandria del neo-presidente Sacco, affidatasi a giovani promettenti e annoverata tra le possibili \"outsider\" assieme alle neopromosse e Livorno (\u00ab\"hanno fatto le loro cose in piena regola per farsi rispettare\"\u00bb). Al contrario, De Cesari esprimeva perplessit\u00e0 sulle reali \"chance\" di salvezza di una Salernitana che aveva \u00ab\"perduto i suoi pezzi migliori\"\u00bb, puntando su una squadra dall'et\u00e0 media piuttosto bassa.\nIl campionato.\nCome paventato, il torneo risult\u00f2 ai cronisti \u00ab\"ben presto svuotato del suo tono pi\u00f9 appassionante, la lotta per la promozione, a causa del ristretto numero di compagini che hanno subito monopolizzato le faccende dei primi posti\"\u00bb. L'Udinese, in particolare, non deluse le attese ed inanell\u00f2 immediatamente cinque vittorie consecutive; scrisse De Cesari dopo la larga affermazione nello scontro diretto contro il Palermo del 9 ottobre: \u00ab\"non ci sono avversari per la squadra che ancor oggi \u00e8 degna di quel titolo di vice campione d'Italia che appena pochi mesi or sono conquist\u00f2\"\u00bb. A seguire scattarono il Catania, una volta risolti alcuni problemi relativi alla \u00ab\"condizione insufficiente\"\u00bb di vari giocatori, ed il Palermo; l'allenatore rosanero Rigotti stava \u00ab\"copiando puntualmente quanto gli frutt\u00f2 successi e tanta classifica col Messina; la prima preoccupazione del Palermo di oggi \u00e8 non prenderle. Rinuncia a tutto (rinuncer\u00e0 magari qualche volta anche alla vittoria), nulla concede alla platea, pur di assicurarsi le spalle ed il risultato\"\u00bb. Pi\u00f9 effimero fu l'assalto del Cagliari di Silvio Piola, che rivel\u00f2 a lungo andare problemi sulla \u00ab\"tenuta della difesa [...], reparto meno dotato di un brillantissimo complesso\"\u00bb.\nCon l'anno nuovo \u00ab\"la vena\"\u00bb dell'Udinese, imbattuta per tutto l'anno solare 1955, parve \u00ab\"appannata\"\u00bb principalmente a causa \u00ab\"dell'infortunio di Pinardi e dell'indisponibilit\u00e0 di Azimonti\"\u00bb; ne approfitt\u00f2 il solido Palermo, primo in solitaria alla diciottesima, mentre il Catania, \u00ab\"stanco e sfiduciato\"\u00bb andava declinando per ragioni legate principalmente alla condizione atletica e a all'imprecisione dei suoi attaccanti (\u00ab\"fa tanto gioco, ma non ha nessuno capace di tirare in porta\"\u00bb). Al terzo posto finirono per insediarsi cos\u00ec il , forte dell'\u00ab\"esperienza dei suoi Mezzadri, dei suoi Gritti, dei suoi Baldini\"\u00bb e della fama di \u00ab\"ammazzavedette\"\u00bb per la frequenza con cui si aggiudicava gli scontri diretti, e la Simmenthal Monza, considerata rivelazione del torneo (\u00ab\"Lojodice, Milani, Mattavelli, i suoi giovanissimi, sono senza dubbio gli uomini pi\u00f9 interessanti del campionato\"\u00bb; \u00ab\"il suo contropiede \u00e8 stato spesso considerato un numero di attrazione per praticit\u00e0, rapidit\u00e0, modernit\u00e0\"\u00bb), su cui l'Udinese \u00ab\"implacabile\"\u00bb tra le mura amiche ed il Palermo dei \u00ab\"tredici uno a zero\"\u00bb mantennero comunque distacchi considerevoli: De Cesari sottolineava che erano \u00ab\"proprio gli inseguitori ad accusare pi\u00f9 spesso battute a vuoto\"\u00bb. Sia la permanenza in B del Palermo che quella dell'Udinese, promosse rispettivamente con due e una giornate d'anticipo, erano state relativamente brevi; se i bianconeri riconquistavano al primo tentativo \u00ab\"quella serie maggiore che appena dodici mesi prima\"\u00bb la vide protagonista, i rosaneri facevano ritorno in A dopo appena due stagioni.\nSul fondo, il Verona delle \u00ab\"deluse ambizioni iniziali\"\u00bb, il troppo spregiudicato Bari (\u00ab\"credono sufficiente buttarsi all'attacco e dominare novanta minuti per vincere le partite, perch\u00e9 in C cos\u00ec facevano e gli altri, timidi ed impauriti, subivano\"\u00bb), l' in difficolt\u00e0 nel girone d'andata \u00ab\"scombinati com'erano la sua formazione ed il suo gioco\u00bb\", il ed il riuscirono a staccare nel corso delle settimane il , \u00ab\"fragile, con ancora una mentalit\u00e0 da C\"\u00bb, e la , che a causa di una serie di otto sconfitte iniziali occupava stabilmente l'ultima posizione sin dal principio del torneo; gi\u00e0 a met\u00e0 ritorno \u00ab\"troppo netto\"\u00bb sembrava \u00ab\"il vantaggio\"\u00bb delle concorrenti e \u00ab\"troppo scadenti\"\u00bb apparivano le due formazioni \u00ab\"per poter capovolgere la situazione\"\u00bb. Se i toscani caddero in C dopo un'unica stagione, i campani si ritrovarono in terza serie per la prima volta dal 1943.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 756 gol (di cui 25 su autorete) da 170 diversi giocatori, per una media di 2,47 gol a partita. Di seguito, la classifica dei marcatori."}
{"id": "78523", "revid": "810736", "url": "https://it.wikipedia.org/wiki?curid=78523", "title": "Postcyberpunk", "text": "Il postcyberpunk \u00e8 un genere della fantascienza emerso dal movimento cyberpunk. Come il suo predecessore, il postcyberpunk concentra l'attenzione sugli sviluppi tecnologici in societ\u00e0 di un futuro prossimo. Nelle opere postcyberpunk si esaminano frequentemente gli effetti sociali causati dalla diffusione dei mezzi di comunicazione, dall'ingegneria genetica e/o dalla nanotecnologia. A differenza del cyberpunk \"classico\", i protagonisti delle opere agiscono per migliorare la societ\u00e0, o almeno proteggere lo \"status quo\" da un ulteriore degrado.\nIn Italia.\nNella fantascienza italiana dalle istanze postcyberpunk si \u00e8 sviluppato il connettivismo, un nuovo movimento letterario particolarmente sensibile ai risvolti etici del progresso scientifico e interessato a proiettare l'interesse per la tecnologia verso nuovi scenari postumanisti. Con una forte impronta speculativa, il connettivismo si spinge a ibridazioni con il noir, il thriller e l'horror e si segnala per numerosi tentativi di sperimentazione, come la riscoperta della poesia attraverso le opere dei cubofuturisti russi."}
{"id": "78524", "revid": "767487", "url": "https://it.wikipedia.org/wiki?curid=78524", "title": "Naqoyqatsi", "text": "Naqoyqatsi \u00e8 un documentario del 2002 diretto da Godfrey Reggio. \u00c8 il terzo film della \"trilogia qatsi\" che comprende inoltre \"Koyaanisqatsi\" (1982) e \"Powaqqatsi\" (1988).\nTrama.\nSecondo Reggio, il film di per s\u00e9 non presenta una trama, ma tre movimenti con tre temi differenti:\nProduzione.\nNaqoyqatsi \u00e8 una parola della lingua amerindia hopi e significa \"vita in cui ci si uccide a vicenda\".\nColonna sonora.\nLa colonna sonora \u00e8 di Philip Glass."}
{"id": "78525", "revid": "124467764", "url": "https://it.wikipedia.org/wiki?curid=78525", "title": "Serie B 1956-1957", "text": "La Serie B 1956-1957 fu la 25\u00aa edizione dalla manifestazione e l\u2019undicesima organizzata dalla Lega Calcio.\nStagione.\nAntefatti.\nIl campionato si preannunciava incerto; il giornalista della \"Stampa\" Gianni Pignata prevedeva un torneo di cui \u00ab\"indovinare l'esito sarebbe come vincere al Totocalcio\"\u00bb, e indicava quattro potenziali candidate alla promozione: l', il , il e la . Un pre-campionato deludente induceva a dubitare delle reali possibilit\u00e0 dei piemontesi, autori di una campagna acquisti \u00ab\"milionaria\"\u00bb. Il Cagliari puntava sull'esperienza dell'allenatore Rigotti, che nella stagione da poco conclusa aveva condotto in Serie A il . Il Monza aveva confermato dieci undicesimi della squadra terza l'anno prima, mentre sul \"Corriere dello Sport\" Ezio De Cesari evidenziava il valore della compagine catanese, profondamente rinnovata: \u00ab\"minaccia davvero di far sul serio. Di spezzare troppo presto l'equilibrio. I nomi ci sono. Gente che in B neanche il Novara pu\u00f2 vantare\"\u00bb. Riguardo agli azzurri, essi provenivano dalla A e avevano confermato \u00ab\"pi\u00f9 o meno la stessa squadra della passata stagione\"\u00bb; lo stesso De Cesari rilevava la presenza di \u00ab\"troppi anziani\"\u00bb e la dirigenza dichiarava \u00ab\"di non nutrire pretese\"\u00bb, considerando l'incombente torneo sostanzialmente di transizione. Tra le \"outsider\" erano citate il (\u00ab\"dovrebbe combinare qualcosa di buono\"\u00bb), il (\u00ab\"con una prima linea di \"pivelli\" guidata da Fraschini\"\u00bb) ed il (\u00ab\"unica squadra che non ha cambiato un uomo del suo schieramento\"\u00bb).\nIl campionato.\nIl , dopo una fulminea partenza sulla quale l'allenatore Hiden aveva ostentato prudenza (\u00ab\"non si deve pensare che il Messina possa ancora conseguire progressi vistosi\"\u00bb), lasci\u00f2 spazio alla pi\u00f9 solida avanzata del Verona, che nelle prime sette gare seppe mantenere la propria porta inviolata; il cronista Enzo Longo descrisse gli scaligeri come squadra \u00ab\"equilibrata in ogni reparto, veloce ed estrosa, ha il merito di giocare un foot-ball piano, facile, senza fronzoli ma pur sempre redditizio. Alla valentia ed all'astuzia dei pochi anziani, accoppia la velocit\u00e0 ardente dei suoi giovanissimi\"\u00bb. Sconfitti i giallobl\u00f9 nello scontro diretto, l'Alessandria s'insedi\u00f2 nelle posizioni di vertice; in quello stesso frangente due crisi di risultati estromisero dalla lotta per la promozione Monza e Cagliari, che sollevarono dall'incarico i rispettivi allenatori. A Rigotti, in particolare, era contestata l'insistenza sul catenaccio (\u00ab\"Il Cagliari non ha scattisti all'attacco e l'handicap \u00e8 insormontabile per chi vorrebbe affidarsi al contropiede\"\u00bb spiegava De Cesari); poich\u00e9 col pi\u00f9 offensivo Silvio Piola i risultati non migliorarono, il lavoro dell'allenatore fu pi\u00f9 avanti rivalutato (\u00ab\"Senza i suoi catenacci, il Cagliari [...] sarebbe oggi in zona retrocessione\"\u00bb). Calava il suo ritmo anche il Messina (\u00ab\"non sono bastati i coraggiosi esperimenti tentati da Hiden [...] per poter competere a lungo con avversari pi\u00f9 ricchi e pi\u00f9 bravi\"\u00bb), che nel girone di ritorno, in piena crisi, arriv\u00f2 ad affidare per un periodo la panchina al venticinquenne mediano Colomban. Emersero invece il neopromossa che andava \u00ab\"superando le pi\u00f9 ottimistiche previsioni\"\u00bb e che vantava un calciatore (Paolo Barison) convocato in Nazionale, ed il Catania; furono soprattutto i rossazzurri, il cui allenatore Poggi si era deciso ad adottare una tattica prudente e meno spregiudicata rispetto alle prime giornate, ad approfittare di un rallentamento delle due squadre di vertice e ad agganciare il Verona in vetta proprio alla fine del girone d'andata.\nNel girone di ritorno nessuna squadra seppe andare in fuga, e si deline\u00f2 un campionato \u00ab\"sottomedia\"\u00bb. Il Verona, pur \u00ab\"ben guidato e ben controllato\"\u00bb era considerato avere \u00ab\"mezzi inferiori tanto al Catania quanto all'Alessandria per qualit\u00e0\"\u00bb, mentre i rossazzurri davano ai critici la sensazione che se non fossero stati i grigi ad aver \u00ab\"fatto tutto il possibile per spianargli la strada, il campionato sarebbe finito per loro da un pezzo\"\u00bb. I piemontesi, dal canto loro, soffrivano di una certa incostanza (scriveva \"La Stampa\": \u00ab\"l'attacco, sia pure con alti e bassi di rendimento, si \u00e8 dimostrato quasi sempre all'altezza della situazione. Non cos\u00ec la difesa, che nonostante il prodigarsi dell'ottimo Pedroni, ha incassato in quindici partite diciannove goal\"\u00bb); col tempo aumentarono le critiche alla gestione di Sperone: \u00ab\"Ha una manovra prolissa, tatticamente \u00e8 un mezzo disastro. Un'Alessandria ben guidata [...] avrebbe potuto emulare le gesta dell' dell'anno passato\"\u00bb (De Cesari). Il terzetto procedette dunque con lentezza, ed assist\u00e9 al ritorno del Brescia, che aveva trovato \u00ab\"nel diciassettenne Nova il rimedio ai suoi guai d'attacco\"\u00bb. Le quattro squadre giunsero all'ultima giornata in un gruppo tanto compatto che, terminati i primi tempi, risultavano tutte prime a pari merito. Al Verona bast\u00f2 poi un pareggio per conquistare la promozione nel massimo campionato dopo ventott'anni, la prima nella Serie A a girone unico. Alessandria e Brescia approfittarono invece dell'inopinata caduta del Catania nei minuti finali della gara contro un in inferiorit\u00e0 numerica e gi\u00e0 salvo per scavalcarlo e chiudere in seconda posizione. La societ\u00e0 rossazzurra arriv\u00f2 a svolgere \u00ab\"un'inchiesta\"\u00bb sul comportamento dei calciatori nel corso della partita ed inflisse loro una multa di 100\u00a0000 lire.\nLo spareggio tra le seconde si disput\u00f2 allo Stadio di San Siro il 23 giugno 1957; l'Alessandria, che disponeva \u00ab\"di uomini pi\u00f9 maturi ed esperti\"\u00bb vinse ai supplementari \u00ab\"meritatamente\"\u00bb, avendo \u00ab\"dimostrato di possedere una pi\u00f9 solida inquadratura di squadra\"\u00bb. L'inviato del \"Corriere dello Sport\" Giulio Signori rilev\u00f2 che il Brescia \u00ab\"non si sarebbe lasciato sfuggire il successo [...] se un terzo delle occasioni da gol create a ripetizione fosse stato sfruttato\"\u00bb. L'Alessandria, che nel mese di aprile aveva sostituito Sperone con l'allenatore delle giovanili Robotti e con il terzino Pedroni, s'impose sviluppando viceversa quello che il cronista dell\"'Unit\u00e0\" Piero Zoccola descriveva come \u00ab\"un gioco sfuggente, fatto di pause, di accorti vuoti, di manovre ritardatrici\"\u00bb.\nIn zona salvezza fu premiata la rimonta che la debuttante avvi\u00f2 nel finale di campionato: per il \"Corriere dello Sport\" \u00ab\"elemento determinante della salvezza\"\u00bb fu affidare \u00abla direzione tecnica\u00bb, nel girone di ritorno, a Capocasale. Un'altra risalita fu tentata della e, pur creando nel finale alcune angosce ad un in difficolt\u00e0, non condusse a risultati concreti: i bustocchi, alla loro seconda retrocessione consecutiva, fecero ritorno in Serie C dopo sedici anni in compagnia del Legnano, che a sua volta mancava dalla terza divisione da prima dell'interruzione bellica. Le due squadre lombarde retrocedevano assieme, a pochi anni dalla rinuncia alla fusione nell'Olonia, e per i lilla si rivel\u00f2 un viaggio senza ritorno.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 689 gol (di cui 18 su autorete) da 159 diversi giocatori, per una media di 2,25 gol a partita. Di seguito, la classifica dei marcatori."}
{"id": "78526", "revid": "72396", "url": "https://it.wikipedia.org/wiki?curid=78526", "title": "Comuni della provincia delle Asturie", "text": ""}
{"id": "78528", "revid": "287204", "url": "https://it.wikipedia.org/wiki?curid=78528", "title": "Serie B 1957-1958", "text": "La Serie B 1957-1958 fu la 26\u00aa edizione dalla manifestazione e la dodicesima organizzata dalla Lega Calcio.\nStagione.\nAvvenimenti.\nNonostante qualche difficolt\u00e0 nella fase iniziale del torneo, la , alla prima stagione in Serie B della sua storia, riusc\u00ec a guadagnare la vetta. I giuliani ottennero la promozione con due giornate d'anticipo. Pi\u00f9 vivace fu la lotta per il secondo posto, che dava diritto allo spareggio in doppio turno contro la penultima della serie A (spareggio previsto dalla nuova riforma del presidente di Lega Giuseppe Pasquale). Il stacc\u00f2 il , uno dei protagonisti dei primi diciassette turni, a poche giornate dal termine, chiudendo al secondo posto e sconfiggendo il (dopo il declassamento dell') nel doppio confronto a Bologna e Roma; pot\u00e9 quindi festeggiare il ritorno in A dopo 8 anni. Da segnalare il campionato del neopromosso , terzo al termine del girone d'andata. Per l'allargamento del torneo a 20 squadre, non fu decretata invece nessuna retrocessione.\nClassifica finale.\nLegenda:\nRegolamento:\nNote:"}
{"id": "78530", "revid": "767487", "url": "https://it.wikipedia.org/wiki?curid=78530", "title": "Il padrino - Parte II", "text": "Il padrino - Parte II (\"The Godfather Part II\") \u00e8 un film del 1974 diretto da Francis Ford Coppola, e interpretato da Al Pacino. La pellicola \u00e8 il seguito del celebre \"Il padrino\" (1972) vincitore di 6 Oscar e 6 Nomination ai Golden Globe. Nel 1990, verr\u00e0 seguito da \"Il padrino - Parte III\".\nIn questo film vengono raccontate in parallelo le storie di Michael Corleone, che trasferitosi nel Nevada deve vedersela col capitalista ebreo Hyman Roth, e del giovane Vito Andolini, il quale getta le fondamenta del suo impero criminale. \u00c8 stato il primo seguito nella storia del cinema a vincere l'Oscar al miglior film, impresa in seguito riuscita anche a \"Il Signore degli Anelli - Il ritorno del re\" (2003). Tuttavia la saga de \"Il padrino\" \u00e8 l'unica nella storia ad aver vinto pi\u00f9 di un premio Oscar come miglior film.\nQuesta seconda pellicola dedicata alla famiglia Corleone trionf\u00f2 agli Oscar 1975, con 11 candidature aggiudicandosi ben sei statuette: miglior film e miglior regia a Francis Ford Coppola, miglior attore non protagonista a Robert De Niro, Migliore sceneggiatura non originale a Coppola e Mario Puzo, miglior scenografia e miglior colonna sonora. L'American Film Institute sia nella lista del 1998 che in quella aggiornata nel 2007 lo posiziona al 32\u00ba posto nella classifica dei cento migliori film statunitensi. Sempre lo stesso istituto, lo colloca al 3\u00ba posto nella categoria dei miglior film gangster. Il personaggio di Michael Corleone si trova invece all'11\u00ba posto nella classifica dei migliori 50 cattivi di tutti i tempi.\nMarlon Brando e Robert De Niro erano gli unici due attori ad aver vinto l'Oscar interpretando lo stesso personaggio, Vito Corleone, rispettivamente da anziano (nel primo film, del 1972) e da giovane. Persero tale primato agli Oscar 2020, quando Joaquin Phoenix vinse il premio come migliore attore per l'interpretazione di Joker nell'omonimo film, ruolo che valse il premio postumo come miglior attore non protagonista anche a Heath Ledger nel film \"Il cavaliere oscuro\", facendo quindi di Don Vito e Joker gli unici personaggi della storia del cinema ad avere vinto finora due Oscar con due attori diversi.\nTrama.\n1901, Corleone. Il piccolo Vito Andolini assiste pian piano al massacro della propria famiglia: il padre Antonio viene assassinato dal potente boss Don Ciccio, e il fratello Paolo si perde tra le colline mentre cerca di vendicare il padre. Mentre la madre, intenta a far perdonare la famiglia dal boss, viene uccisa davanti agli occhi del proprio pargolo. Per essere salvato, Vito viene fatto emigrare in America, in cui per una svista anagrafica, il suo cognome diventa \"Corleone\". A causa del vaiolo per\u00f2, viene mandato in quarantena ad Ellis Island. Poco dopo, inizia a lavorare onestamente al negozio di alimentari del signor Abbandando.\nA un anno dal suo matrimonio con Carmela e dalla nascita del suo primogenito, Sonny, Vito viene licenziato in favore del nipote di Don Fanucci, piccolo ma feroce boss di quartiere. Successivamente, si imbatte in Peter Clemenza e Salvatore Tessio, che divengono suoi amici e con cui inizia alcune attivit\u00e0 malavitose.\nFanucci li ricatta a fine di estorsione, imponendo un alto tributo finanziario, ma il giovane Vito, fingendo di assecondarlo, lo uccide a colpi di pistola. Inizia cos\u00ec la sua ascesa nella criminalit\u00e0 e in pochi anni diviene uno dei pi\u00f9 importanti boss mafiosi di New York: egli controller\u00e0 il racket, il contrabbando di tabacchi e alcolici, la corruzione, la prostituzione, il gioco d'azzardo.\nDivenuto un potente e temuto signore del crimine, Don Vito ritorna a Corleone e vendica i genitori uccidendo barbaramente il loro assassino, ormai anziano, con una pugnalata all'addome.\n1958, Lago Tahoe: il figlio di Don Vito, Michael, guida la cosca mafiosa dei Corleone nel Nevada. Da molti anni \u00e8 immerso in affari assai vantaggiosi nel campo del gioco d'azzardo del Nevada e nella Cuba corrotta del dittatore Batista, insieme ad altri malavitosi e a uomini d'affari prevalentemente statunitensi. Il ricco e potente capitalista ebreo Hyman Roth, che guida il lucroso business a Cuba, trama per eliminare subdolamente Michael, riuscendo quasi nel suo intento: manda alcuni sicari nella villa di Tahoe, i quali per\u00f2 falliscono e vengono uccisi da un misterioso basista prima di poter essere catturati dagli uomini dei Corleone.\nMichael sospetta proprio di Hyman Roth e si reca a Miami, dove vive, facendogli credere che dubita del proprio ex caporegime, ora boss a New York, Frankie Pentangeli, che da lungo tempo preme per avere il permesso di assassinare i fratelli Rosato, protetti da Roth.\nNel frattempo Tom Hagen assume il comando della Famiglia Corleone e a nome di Michael organizza un piano per controllare Pat Geary, senatore del Nevada, che ha osato ricattare i Corleone. Manda Al Neri nella casa di tolleranza di loro propriet\u00e0 di Las Vegas, sorprendendo il senatore a letto con una giovane prostituta, che uccide, e tramortisce l'uomo. Geary, quando si sveglia, \u00e8 in stato confusionale e teme di essere stato lui il carnefice della ragazza. Tom Hagen si reca sul posto di persona e gli suggerisce cosa fare: recarsi nella villa di Tahoe e proclamare il suo rispetto per i Corleone, unico mezzo per salvarsi la reputazione.\nMichael chiede a Pentangeli di fare la pace con i Rosato, con l'intento di smascherare il traditore all'interno della propria famiglia. Ma durante l'incontro con i Rosato, Pentangeli viene aggredito e tramortito e viene indotto a credere che sia una mossa del doppiogiochista Michael. A Cuba, Michael scopre che il traditore \u00e8 il fratello Fredo, il quale ha venduto a Johnny Ola, scagnozzo di Roth, alcune importanti informazioni sulle divisioni della famiglia e ha introdotto i sicari nella villa; Michael ordina per\u00f2 che non sia fatto nulla al fratello finch\u00e9 la madre \u00e8 ancora in vita.\nFallito il tentativo di eliminare Roth a Cuba, Michael torna negli Stati Uniti a seguito della presa del potere di Fidel Castro dove, dopo aver appreso da Hagen che Kay ha perduto il bambino che aspettava, affronta una commissione d'inchiesta senatoriale, dietro alla quale c'\u00e8 Roth. La commissione accusa Michael avvalendosi delle delazioni del pentito Pentangeli, il quale viene per\u00f2 indotto a tacere al momento dell'interrogatorio dall'imprevista e inquietante presenza in aula del fratello, Vincenzo Pentangeli, che fa scattare in lui la legge dell'omert\u00e0 basata sul timore per la vita del fratello.\nAssolto dalle accuse di associazione criminale, Michael trama la propria vendetta contro Roth, che fa uccidere all'aeroporto di Miami. Successivamente, spinge Pentangeli al suicidio in cella, con la promessa di risparmiare la sua famiglia, e fa uccidere Fredo dal suo guardaspalle Al Neri sul lago Tahoe, dopo la scomparsa della madre.\nMichael ha dunque trionfato sui suoi nemici, ma la moglie Kay Adams, stanca della vita piena di violenza e menzogne che fa con lui, della quale per\u00f2 \u00e8 sempre stata consapevole, dopo aver tentato invano di farlo desistere, gli rivela di aver abortito di proposito per non mettere al mondo un altro figlio che sarebbe diventato un mafioso assassino come il padre. Michael \u00e8 sconvolto a tal punto da aggredirla fisicamente. Kay lascia cos\u00ec per sempre la famiglia. I due figli resteranno con Michael per volere di quest'ultimo.\nMichael si ritrova dunque solo con i figli nella villa sul lago, immerso nei ricordi dei suoi fratelli, quando erano entrambi vivi.\nProduzione.\nOrigini.\nIn seguito al successo internazionale ottenuto dal film \"Il padrino\" (1972), la Paramount Pictures pens\u00f2 subito a un sequel, affidando nuovamente la regia a Coppola, che per\u00f2 chiese di dare l'incarico a Martin Scorsese per via dei problemi avuti dai produttori durante la lavorazione del primo film. La casa di produzione rifiut\u00f2 e cos\u00ec Coppola fu costretto ad accettare, ponendo per\u00f2 la condizione che avrebbe girato il sequel mostrando anche il passato di Vito Corleone, il personaggio cardine del primo film, che cammina parallelamente alla vita del figlio Michael, il protagonista della nuova pellicola. Infatti le origini di Vito erano raccontate nel romanzo di Mario Puzo ma non furono inserite nella narrazione del primo film.\nSecondo la stesura originale della sceneggiatura, il film doveva concludersi con una scena ambientata nel 1968 nella villa sul lago Tahoe in cui un diabetico Michael Corleone di mezz'et\u00e0 parla con il figlio Anthony, ormai diciottenne, che gli dice che non seguir\u00e0 le sue orme. Per\u00f2 Francis Ford Coppola non riusc\u00ec a terminare le riprese di questa scena e decise di eliminarla dalla sceneggiatura, usandola anni dopo come base per scrivere la storia de \"Il padrino - Parte III\".\nA differenza de \"Il padrino\" e de \"Il padrino - Parte III\" il film fu vietato ai minori di quattordici anni. Inoltre \u00e8 il film pi\u00f9 lungo della saga (200 minuti) ed anche il pi\u00f9 premiato dei tre.\nIl cast.\nAl Pacino venne riconfermato nel ruolo di Michael Corleone che stavolta sarebbe stato il protagonista della pellicola. Insieme a lui vennero riconfermati anche gli altri personaggi principali della storia, ossia Robert Duvall, Diane Keaton, Talia Shire e John Cazale, il quale ebbe un ruolo molto pi\u00f9 consistente di quello del primo film.\nPer la parte del giovane Vito Corleone, il regista scelse Robert De Niro perch\u00e9 gli era piaciuto il suo provino per la parte di Santino Corleone durante la scelta del cast del primo film. Per prepararsi al ruolo prima dell'inizio delle riprese, De Niro pass\u00f2 sei mesi nella zona di Corleone, in Sicilia, per imparare il siciliano. Nella versione originale del film, De Niro recita in italiano con spiccato accento siculo.\nIl regista desiderava ardentemente riproporre Richard Castellano per la parte di Peter Clemenza da anziano, vista l'importanza del personaggio. La prima stesura della sceneggiatura prevedeva infatti che fosse proprio Clemenza a testimoniare contro Michael Corleone dinanzi alla commissione d'inchiesta senatoriale. Tuttavia, vi sono due versioni sull'accaduto. Secondo le fonti pi\u00f9 accreditate, Castellano pose una clausola fondamentale: i dialoghi di Clemenza sarebbero stati scritti da un suo amico. Coppola rifiut\u00f2 immediatamente, e Castellano, noto per la sua testardaggine, declin\u00f2 l'offerta di riprendere il suo ruolo nella serie cinematografica. Secondo un'altra versione, Castellano non fu in grado di riprendere il ruolo perch\u00e9 ci\u00f2 gli avrebbe richiesto di riprendere oltre 20 chili di peso (che nel frattempo aveva perso per ragioni di salute). Per sostituirlo, Coppola e Puzo inventarono il personaggio di Frankie Pentangeli.\nClemenza appare comunque da giovane, nelle vicende relative all'ascesa di Vito Corleone, interpretato da un giovane Bruno Kirby che recit\u00f2 proprio con Castellano nel programma televisivo \"The Super\" andato in onda nel 1972.\nInoltre, Coppola intendeva pure rintrodurre Marlon Brando, nel ruolo di Vito Corleone, e James Caan, nel ruolo di Santino Corleone, nella scena in cui Michael ricorda il compleanno del padre in cui annuncia la sua prossima partenza per la guerra. Brando inizialmente accett\u00f2, ma alla fine diede forfait a causa di vecchi rancori verso la Paramount relativi al compenso per il primo film, che probabilmente non sarebbe aumentato di molto per questo piccolo cameo. Caan invece accett\u00f2 per\u00f2 pretese di essere pagato per questo piccolo cameo con la stessa somma ricevuta per il primo film.\nPacino consigli\u00f2 inoltre a Coppola di affidare la parte di Hyman Roth a Lee Strasberg, il suo maestro di recitazione all'Actor's Studio, considerandolo particolarmente adatto al ruolo. Siccome il personaggio di Roth era vagamente ispirato al mafioso Meyer Lansky, quest'ultimo telefon\u00f2 a Strasberg dopo l'uscita del film per congratularsi della sua interpretazione.\nSofia Coppola, figlia del regista, interpret\u00f2 una giovane immigrata clandestina nella stessa nave che porta Vito Corleone a New York; Sofia era gi\u00e0 apparsa nella scena finale del primo film, come Michael Francis Rizzi, il figlio di Connie al suo battesimo. In altri piccoli camei sono anche presenti Gianni Russo e Abe Vigoda, rispettivamente nei ruoli di Carlo Rizzi e Salvatore Tessio.\nNel ruolo di Frank Pentangeli recita Michael V. Gazzo, che ottenne anche una nomination all'Oscar, mentre Joe Spinell riprende il personaggio di Willy Cicci, che nel primo film era il killer che freddava Carmine Cuneo (interpretato da Rudy Bond).\nRiprese.\nLe riprese del film iniziarono il 1\u00ba ottobre 1973 a Las Vegas, e fu l'ultimo film americano ad essere distribuito nel formato Technicolor. Le scene ambientate a Cuba vennero in realt\u00e0 girate a Santo Domingo, nella Repubblica Dominicana. Charles Bruhdorn, uno dei produttori della Paramount, fu parecchio ostile nel girare le scene a Cuba, desiderando pi\u00f9 che fosse solo una fase di pre-produzione.\nA Santo Domingo inoltre Al Pacino si ammal\u00f2 di polmonite e ritard\u00f2 le riprese di un mese. Inoltre Pacino rivel\u00f2 a Coppola di non amare molto la sceneggiatura della pellicola, e Coppola trascorse intere notti a riscriverlo per poi darlo all'attore in attesa della sua recensione. Grazie ad alcune modifiche che lui stesso riteneva opportune, Pacino accett\u00f2 lo script e cos\u00ec la produzione pot\u00e9 andare avanti.\nIn tempi pi\u00f9 recenti, Coppola discusse con la produzione sulla possibilit\u00e0 di integrare questa pellicola insieme al primo capitolo nella pubblicazione in DVD, che la Paramout invece voleva pubblicare in due DVD distinti, ma alla fine il regista ebbe nuovamente la meglio. Inoltre a differenza del primo film, Coppola ha avuto maggiore potere decisionale sul film rispetto a quello garantitogli dalla produzione.\nLe scene del passato di Vito Corleone ambientate nel comune di Corleone furono girate in realt\u00e0 a Forza d'Agr\u00f2, a Savoca, a Graniti e a Motta Camastra, in provincia di Messina e ad Acireale. Le scene dello sbarco a Ellis Island, con i controlli sanitari degli immigrati, sono state girate nella Vecchia Pescheria della citt\u00e0 di Trieste.\nLe ambientazioni con Vito giovane nella Little Italy negli anni '20 sono state in realt\u00e0 effettuate presso gli studi cinematografici della Paramount Pictures a Los Angeles in California: questo fu un argomento di controversia tra il regista e la produzione, perch\u00e9 Coppola voleva girare tutta le riprese nella vera Little Italy a New York, ma stavolta dovette cedere alle insistenze della produzione che minacci\u00f2 nuovamente di licenziarlo se le riprese non fossero state effettuate in studio per ragioni finanziarie.\nLa produzione del film termin\u00f2 in concomitanza con il termine delle riprese il 19 giugno 1974, con un totale di centoquattro giorni di riprese. Circa tre settimane prima della fine delle riprese, critici e giornalisti definirono \"Il padrino - Parte II\" un disastro. Il motivo principale furono le storie raccontate in parallelo di Michael e Don Vito, che a loro detta subivano tagli trasversali troppo frequenti, che non garantivano un'adeguata impressione al pubblico. Coppola e la produzione decisero quindi di modificare la struttura narrativa del film, ma non riuscirono a completare linearmente il lavoro, lasciando le scene finali un po' pi\u00f9 frettolose rispetto al resto del film.\nDistribuzione.\nDate.\nLa pellicola venne presentata in anteprima mondiale il 12 dicembre 1974 a New York, mentre il 18 dicembre ci fu una seconda premi\u00e8re a Los Angeles. Usc\u00ec nelle sale statunitensi il 20 dicembre 1974, mentre nel resto del mondo venne distribuito principalmente tra il gennaio e il novembre 1975.\nDoppiaggio italiano.\nL'edizione italiana \u00e8 stata diretta da Ettore Giannini gi\u00e0 direttore del primo capitolo. Clemenza nel primo film viene doppiato in lingua napoletana, mentre nel secondo, dove viene rappresentato da giovane, viene doppiato in siciliano.\nPer la versione televisiva \"The Godfather: 1901-1959\" (trasmessa pi\u00f9 volte sul canale satellitare Studio Universal), alcune voci nelle scene integrate sono differenti: ad esempio la voce di Robert De Niro \u00e8 di Francesco Pannofino.\nHome video.\n\"The Godfather Saga\", (in italiano, \"The Godfather: 1901-1959\"), \u00e8 il film montato in ordine cronologico dei primi due film della saga. Un'operazione fatta nel 1977 da Coppola per finanziare il suo film \"Apocalypse Now\". Fu fatta soprattutto per la TV e il mercato VHS. La durata \u00e8 di 434 minuti. Nel 1992 solo per il mercato VHS (cinque cassette) fu fatta un ulteriore versione cronologica, \"Godfather Trilogy 1901-1980\", comprendente anche la parte III, con scene inedite, per una durata complessiva di 583 minuti.\nNel 2007 la Paramount ha prodotto una versione restaurata e digitalizzata dell'originale, con audio in Dolby Surround.\nNel giugno 2008 \u00e8 stato distribuito un cofanetto DVD e Blu-ray della trilogia in cui \"Il padrino - Parte II\" include sia il doppiaggio originale in 2.0, sia il nuovo doppiaggio in 5.1 voluto da Coppola in persona e diretto da Rodolfo Bianchi.\nAccoglienza e riconoscimenti.\nIncassi.\nCon un budget stimato in circa 13 milioni di dollari, alla sua uscita il film incass\u00f2 in USA circa 35 milioni di dollari nelle prime tre settimane di apertura, mentre in totale incass\u00f2 57.300.000 dollari, non superando gli incassi del primo capitolo, che invece arriv\u00f2 a quota 250 milioni di dollari. Fu il principale successo commerciale della Paramount del 1974, e divenne il quinto film di maggiore incasso dell'anno, venendo superato da film come \"L'inferno di cristallo\" e \"Frankenstein Junior\".\nNel resto del mondo il film fu comunque campione d'incassi, ma che non raggiunsero i risultati del primo film. In Italia la pellicola incass\u00f2 circa 6 miliardi di lire, venendo superato dal fenomeno dell'anno \"Fantozzi\".\nCritica.\nCome per il primo capitolo, alla sua uscita il film venne acclamato dalla critica. Alcuni recensori lo definirono non solo al pari del primo film, ma lo ritennero persino superiore al predecessore. Su Rotten Tomatoes il film ha il 97% di valutazione positiva, con un voto medio di 9,5 su 10. L'Internet Movie Database gli assegna un voto di 9/10 collocandolo al 3\u00ba posto nella classifica dei migliori 250 film, superato solamente dal primo film della saga e da \"Le ali della libert\u00e0\". L'Entertainment Weekly lo posiziona al 7\u00ba posto nella classifica dei migliori 100 film di tutti i tempi. Nel 1992 e nel 2002 il quotidiano Sight and Sound lo inserisce nei migliori dieci film dell'anno.\nNel 1998 l'American Film Institute l'ha inserito al trentaduesimo posto della classifica dei migliori cento film statunitensi di tutti i tempi, posizione riconfermata dieci anni dopo nella lista aggiornata. Sempre lo stesso istituto lo colloca al 3\u00ba posto nella lista dei migliori film gangster di tutti i tempi. Il personaggio di Michael Corleone si trova all'11\u00ba posto nella lista dei 50 migliori cattivi di sempre, mentre la frase chiave del film pronunciata da Michael \u00ab\"Tieniti stretti gli amici e i nemici anche pi\u00f9 stretti\"\u00bb si trova al 58\u00b0 nella classifica delle 100 frasi celebri di tutti i tempi. Nel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nLa pellicola fu protagonista assoluta dei Premi Oscar 1975: ottenne infatti 11 candidature aggiudicandosi sei statuette. Il regista Francis Ford Coppola port\u00f2 a casa ben tre premi, miglior film, regia e sceneggiatura non originale, quest'ultima condivisa con Mario Puzo. Robert De Niro vinse il premio come miglior attore non protagonista; sul palco Coppola ritir\u00f2 il premio per lui, siccome l'attore si trovava all'epoca in Italia sul set di \"Novecento\" di Bernardo Bertolucci. Nino Rota divise con Carmine Coppola il premio per la miglior colonna sonora, e in seguito si aggiunse anche quello per la miglior scenografia. Col passare degli anni, molti fan hanno contestato il fatto che la lodatissima interpretazione di Al Pacino non fosse stata premiata con l'Oscar anch'essa. Nonostante ci\u00f2 l'attore si aggiudic\u00f2 il BAFTA al miglior attore protagonista.\nColonna sonora.\nSpeak Softly Love di Nino Rota \nCuriosit\u00e0.\nIn una scena della pellicola, mentre il personaggio di Don Vito Corleone (interpretato da Robert De Niro) si reca alla bancarella della frutta, nota un poster ritraente il pugile Jake LaMotta, il quale verr\u00e0 interpretato dallo stesso De Niro sei anni dopo, nel 1980, in \"Toro scatenato\" e per il quale vincer\u00e0 il suo secondo Oscar.\nQuesta scena \u00e8 nel primo film. Si vede Vito Corleone (Marlon Brando) dal fruttivendolo, poco prima dell'attentato.\nVideogioco.\nNell'aprile 2009 \u00e8 stato messo in commercio il videogioco \"Il Padrino II\", distribuito dalla Electronic Arts. Il gioco, di genere avventura/azione, vede come protagonista Dominic Corleone, nuovo picciotto della famiglia che dovr\u00e0 destreggiarsi in atletiche missioni per conto di Michael allo scopo di diventare il nuovo padrino della famiglia. Oltre al personaggio di Michael, nel videogioco compaiono anche quelli di Frankie Pentangeli, Hyman Roth, Tom Hagen e del senatore Geary. Il gioco non ha tuttavia raccolto il successo sperato, soprattutto se paragonato a quello basato sul primo capitolo del film."}
{"id": "78533", "revid": "767487", "url": "https://it.wikipedia.org/wiki?curid=78533", "title": "Il padrino - Parte III", "text": "Il padrino - Parte III (\"The Godfather: Part III\") \u00e8 un film del 1990 diretto da Francis Ford Coppola, e interpretato da Al Pacino, terza e ultima parte della trilogia sulla famiglia Corleone iniziata nel 1972.\nMichael Corleone, ormai anziano e indebolito dal diabete, inizia un'opera di estromissione della famiglia dal mondo della malavita gettandosi in affari legali con la Banca Vaticana, e trova in Vincent Mancini, figlio illegittimo di suo fratello Sonny, un degno erede alla guida del suo impero criminale. La pellicola, candidata a 7 premi Oscar, \u00e8 l'ultima della narrazione sulla famiglia Corleone, che vede il suo definitivo tramonto nei primi anni novanta.\nIn quest'ultimo capitolo ritroviamo tutti gli attori dei primi due film, oltre ai nuovi entrati Andy Garc\u00eda (Vincent Mancini) e Sofia Coppola (Mary Corleone), a eccezione di Robert Duvall (Tom Hagen). In sostituzione il regista Coppola invent\u00f2 apposta il personaggio di B.J. Harrison, interpretato da George Hamilton.\nTrama.\nNew York, 1979: Michael Corleone, da anni tornato a New York, \u00e8 ormai miliardario e gode della fama di persona rispettabile. Indebolito dal diabete, la sua attenzione \u00e8 rivolta in una sincera attivit\u00e0 volta a guadagnarsi onorabilit\u00e0 sociale e a estraniare definitivamente la propria famiglia dal mondo della mafia, mentre nel frattempo cerca di garantire la sicurezza di sua figlia Mary, presidente onorario della \"Fondazione Andolini Corleone\", impegnata nell'opera di rinascita culturale e sociale della Sicilia. Cerca invano di convincere il figlio Anthony a lavorare con lui, ma il figlio, con l'appoggio della madre, sceglie di intraprendere la carriera di cantante lirico. Appoggiato dalla zia Connie, sorella di Michael, il bel Vincent Mancini, figlio illegittimo di Sonny, irascibile e violento come il padre, entra al servizio dello zio Michael.\nRicevuta dall'Arcivescovo Gilday una bolla papale con un titolo onorifico conferitogli da Papa Paolo VI in virt\u00f9 delle sue opere benefiche, Michael investe seicento milioni di dollari nella Banca Vaticana, per entrare nella Internazionale Immobiliare e assumerne il controllo. La societ\u00e0 \u00e8 controllata dal Vaticano insieme ad altri ed \u00e8 un affare assai lucroso che gli assicurerebbe un enorme patrimonio. Tale investimento serve all'Arcivescovo Gilday per evitare il rischio di una bancarotta fraudolenta causata dalle manovre di un gruppo di avidi uomini d'affari cattolici, guidati dal potente Licio Lucchesi, un influente uomo politico italiano, che guida la maggior parte dei clan mafiosi in Italia. L'uomo \u00e8 anche alla guida del corrotto banchiere svizzero Frederick Keinszig.\nMichael scopre ben presto di essersi infilato in un brutto impiccio. Forze occulte pongono ostacoli alla sua presa di controllo dell'Internazionale Immobiliare e, mentre partecipa a una riunione a Atlantic City con gli altri boss italoamericani per annunciar loro di volersi ritirare dal gioco e dedicarsi ai suoi nuovi affari completamente legali, si svolge un attentato compiuto con un elicottero in cui vengono uccisi quasi tutti i presenti, al quale scampano sia Michael sia il capo della famiglia Tattaglia, amico di vecchia data di Vito e padrino di battesimo di Connie Don Osvaldo \"Ozzie\" Altobello.\nMentre Michael ha una grave crisi diabetica, Vincent, con l'approvazione di Connie (ma contro i voleri di Michael), uccide Joey Zasa, il mandante apparente dell'attentato, e la situazione della malavita newyorkese precipita nel caos. Nel frattempo Don Altobello cerca di convincere Michael ad accettare le condizioni di Gilday, ma l'altro rifiuta, conscio che la sopravvivenza del primo potrebbe non essere stata una coincidenza. Giunto a Palermo per assistere al debutto nell'opera di Anthony, Michael scopre tramite Vincent, che ha finto di volerlo tradire, che Don Altobello era complice di Zasa e che tutto era in realt\u00e0 manipolato da Lucchesi, il quale vuole impedirgli di entrare nella Internazionale Immobiliare per mantenerne il controllo. Il Papa \u00e8 l'unico che pu\u00f2 esprimere il voto decisivo, quindi, non potendo agire altrimenti, Michael si reca a raccontare la verit\u00e0 sulla truffa a un importante cardinale, Lamberto, noto per la sua saggezza e onest\u00e0. L'ecclesiastico crede alle parole del boss e lo convince, inoltre, a fare la prima confessione da pi\u00f9 di trent'anni: inizialmente restio, Michael alla fine accetta e, scoppiando in lacrime, confessa i propri peccati, esternando tutto il rimorso per le proprie azioni, soprattutto l'omicidio di Fredo. Alla morte di Paolo VI Michael scopre che Lamberto, eletto con il nome di Giovanni Paolo I, ha deciso di avviare un'indagine sulla truffa segnalatagli e di ratificare il contratto con la Famiglia Corleone: ci\u00f2 ovviamente \u00e8 un'ottima notizia per la Famiglia, ma Michael capisce che presto il nuovo papa potrebbe essere assassinato.\nAnche la vita di Michael \u00e8 in pericolo, poich\u00e9 Altobello si \u00e8 nel frattempo recato nel paese di Montelepre, dove ha assoldato un sicario siciliano, Mosca, noto per la sua infallibilit\u00e0. Nonostante il soggiorno in Sicilia offra a Michael e Kay l'occasione per riconciliarsi, quando Don Tommasino, eterno amico dei Corleone, viene assassinato da Mosca, Michael comprende che tutto il suo operato per estraniare la famiglia dal crimine \u00e8 stato vano. Non potendo proseguire, cede il comando al nipote, che per l'occasione assume il nome di Don Vincenzo Corleone, e si ritira a vita privata, giurando a Dio di non avere mai pi\u00f9 a che fare con il crimine. La sera del debutto di Anthony al Teatro Massimo di Palermo, Vincent manda sicari a eliminare Frederick Keinszig, che viene soffocato e impiccato a un ponte, e l'Arcivescovo Gilday, che viene crivellato da Al Neri, mentre Connie Corleone avvelena Don Altobello con dei cannoli e Cal\u00f2, braccio destro di Tommasino, uccide Lucchesi conficcandogli nel collo i suoi stessi occhiali. Purtroppo, tutto questo non avviene abbastanza tempestivamente da impedire che l'assassinio ai danni del papa, tramite l'avvelenamento del suo t\u00e8, venga attuato. All'uscita del Teatro Massimo, Mosca spara contro Michael, ma riesce solo a ferirlo e a colpire per errore la figlia di quest'ultimo, Mary, che rimane uccisa.\nBagheria, 1997: Michael, ormai solo e abbandonato da tutti, \u00e8 tornato a vivere in Sicilia. Nella quiete della stessa villa dove cinquant'anni prima era morta Apollonia Vitelli, il boss spira roso dal rimorso di una vita sbagliata.\nProduzione.\nOrigini e casting.\nDopo la realizzazione de \"Il padrino - Parte II\" nel 1974, per Francis Ford Coppola la narrazione sulla famiglia Corleone si poteva considerare conclusa ma, cionondimeno, l'idea d'un terzo film prese comunque piede gi\u00e0 a qualche anno di distanza dalla sua uscita, per la volont\u00e0 esplicita della Paramount di voler sfruttare almeno un'altra volta il fresco successo della saga. Gi\u00e0 nel 1978 lo scrittore Mario Puzo si era mostrato disponibile a stenderne almeno un trattamento da cui iniziare i lavori, che vedesse Anthony Corleone, figlio di Michael, come protagonista. Tuttavia, nel 1986, Puzo scrisse invece un copione avente per protagonista un personaggio del tutto inedito, Vincent Mancini, figlio illegittimo di Sonny Corleone, per il quale si pronosticava la scritturazione di Nicolas Cage, nipote dello stesso Coppola.\nData la mancanza d'interesse dimostrata dal regista italoamericano per questo terzo capitolo, la Paramount si mosse alla ricerca di un suo rimpiazzo, vagliando una vasta rosa di nomi, come Martin Scorsese, Michael Cimino, Michael Mann, Richard Brooks, Dan Curtis e persino Sylvester Stallone, il quale arriv\u00f2 a redigere una propria versione della storia da presentare ai produttori, ambientata vent'anni dopo il primo capitolo e vertente sulla Guerra Fredda e sulla vicenda politica dei Kennedy, che avrebbe inoltre visto tra gli interpreti principali, oltrech\u00e9 naturalmente lo stesso Stallone, John Travolta e Eddie Murphy. Alla fine, qualunque trattativa imbastita salt\u00f2 quando Coppola cambi\u00f2 idea e decise di riprendere in mano il progetto; il motivo principale del ripensamento repentino di Coppola \u00e8 attribuibile al suo volersi rimettere in pari dopo lo scarsissimo successo riscosso dall'ambizioso \"Un sogno lungo un giorno\", per il cui gravoso insuccesso s'era ritrovato talmente sommerso dai debiti da dover vendere i suoi stessi studi di produzione, e che le pellicole che da l\u00ed in poi aveva realizzato non erano state in grado di risollevargli le finanze.\nAl Pacino venne nuovamente ingaggiato per il ruolo di Michael: tuttavia l'attore chiese 7 milioni di dollari come compenso, mentre Coppola e la produzione non intendevano aumentare la loro offerta di 5 milioni. Solamente quando Coppola minacci\u00f2 di rimuovere totalmente il personaggio di Michael, Pacino accett\u00f2 i 5 milioni della Paramount. Oltre a Pacino, Diane Keaton, Talia Shire e Richard Bright sono gli unici personaggi della saga a tornare per il terzo capitolo. La sceneggiatura originale prevedeva pure la presenza del personaggio di Tom Hagen, che doveva essere di nuovo interpretato da Robert Duvall, per\u00f2 l'attore chiese un compenso di 5 milioni di dollari, e dopo il rifiuto oppostogli dalla Paramount Pictures, per colmare il vuoto lasciato da Duvall, venne creato appositamente il personaggio di B.J. Harrison, il nuovo avvocato della Famiglia Corleone. Tuttavia, secondo Coppola l'assenza di Hagen avrebbe pesato parecchio sulla trama del film.\nIl nuovo ingresso nel cast \u00e8 Andy Garc\u00eda, nel ruolo di Vincent Mancini, figlio illegittimo di Sonny Corleone. Sofia Coppola ottenne la parte di Mary Corleone all'ultimo istante, quando l'attrice designata, Winona Ryder, se ne tir\u00f2 fuori: la Ryder, infatti, proprio un giorno dopo l'inizio delle riprese, si ritir\u00f2 asserendo d'essere fin troppo stanca per sostenere il lavoro d'una produzione del genere dopo aver recitato da protagonista, nel corso di quell'anno, in altri tre film. Sofia aveva gi\u00e0 preso parte, in ruoli marginalissimi, ad alcune pellicole del padre, e tra queste era stata (da neonata) Michael Francis Rizzi, il figlio di Connie e Carlo Rizzi, ne \"Il padrino\" e una piccola immigrata sulla nave che conduce il futuro Don Vito Corleone in America ne \"Il padrino - Parte II\", tuttavia la sua assegnazione al ruolo di Mary in qualit\u00e0 di sostituta \"era stata contestata da molti sul set e anche alla Paramount\".\nDon Tommasino doveva essere di nuovo interpretato da Corrado Gaipa, ma l'attore mor\u00ec prima dell'inizio della produzione, venendo sostituito perci\u00f2 da Vittorio Duse. Frank Sinatra si offr\u00ec d'interpretare Don Altobello, ma per ragioni di compenso il ruolo venne affidato a Eli Wallach. In un piccolo ruolo compare anche Catherine Scorsese, madre del regista Martin Scorsese.\nIl personaggio di Willy Cicci, gi\u00e0 comparso nei precedenti capitoli della saga, stando al copione originale sarebbe dovuto ricomparire come uno degli antagonisti principali dei Corleone, ma siccome l'attore che lo interpretava, Joe Spinell, mor\u00ed prematuramente appena un anno prima dell'inizio delle riprese, Coppola lo rimpiazz\u00f2 col personaggio di Joey Zasa.\nRiprese.\nQuando i protagonisti arrivano in Sicilia, la scena si apre con una visuale dal viale alberato che conduce al Tempio di Segesta, anche se in realt\u00e0 nel film il luogo viene individuato, con una scritta in sovraimpressione, nella citt\u00e0 di Bagheria.\nLe scene ambientate a Corleone, in verit\u00e0, furono girate a Forza d'Agr\u00f2 a Savoca e Motta Camastra in provincia di Messina.\nLa scena durante la quale Mosca e Spara uccidono Don Tommasino \u00e8 stata girata a Nunziata, una frazione del comune di Mascali, nei pressi della chiesa della Madonna del Carmine.\nAltre scene molto importanti vennero girate nel Castello degli Schiavi (Fiumefreddo di Sicilia) e nel Castello Scammacca (Acireale) in provincia di Catania.\nLa Villa pi\u00f9 volte ripresa dove i Corleone alloggiano in Sicilia \u00e8 Villa Whitaker a Palermo.\nLe scene ambientate nella Citt\u00e0 del Vaticano in realt\u00e0 furono girate all'interno del Palazzo Farnese sito nel piccolo paese di Caprarola in provincia di Viterbo, dato che la Santa sede non concesse l'ingresso delle riprese per la produzione del film.\nLe riprese si svolsero tra il 27 novembre 1989 e il 25 maggio 1990, con una pausa durante le feste di Natale.\nLa mafia e la Cavalleria rusticana.\nL'opera lirica che fa da sottofondo alla parte finale del film \u00e8 la \"Cavalleria rusticana\" di Pietro Mascagni, tratta dall'omonima novella di Giovanni Verga. L'intermezzo dell'opera fa da colonna sonora anche alla famosa sequenza in cui scorrono al rallentatore i titoli di testa di \"Toro scatenato\", il film in cui Martin Scorsese indaga il machismo, l'orgoglio e la gelosia degli italo-americani. La musica dello spettacolo \u00e8 presente nella storia raccontata da Coppola sia nel culmine d'azione finale sia nell'epilogo, dove l'intermezzo accompagna la morte solitaria del vecchio padrino.\nQuest'opera lirica nel film \u00e8 cantata dal baritono Angelo Romero.\nQuesta opera lirica, cos\u00ec come la novella originaria, mette in scena la forma pi\u00f9 pura ed edificante di uno dei miti sulla Sicilia: un mito non privo di affinit\u00e0 con quella che \u00e8 stata per un secolo e mezzo l'ideologia ufficiale della mafia siciliana. Si pensava infatti che la mafia non fosse un'organizzazione, ma un senso spavaldo dell'orgoglio e dell'onore profondamente radicato nell'identit\u00e0 di ogni siciliano. La nozione di \"cavalleria rusticana\" si contrapponeva frontalmente all'idea che la mafia potesse avere una storia, una qualunque storia, nel senso proprio del termine.\nL'immaginario intorno a questo intreccio tragico incentrato sul triangolo lui-lei-l'altro, con sottofondo la terra esotica assolata, passionale e abitata da cupi contadini dalla pelle scura, ha alimentato per un secolo l'idea che non esistesse alcuna differenza tra la mafiosit\u00e0 e l'identit\u00e0 siciliana. Non sembra essere proprio un caso che Coppola abbia scelto proprio questo spettacolo come contraltare alla fine del potere della famiglia Corleone, anche se la scelta \u00e8 stata indubbiamente influenzata anche dalla popolarit\u00e0 internazionale dell'opera e della sua ambientazione in una mitica Sicilia ottocentesca.\nIn ogni modo, si deve rilevare come nel film non sia stata rispettata la scansione lineare dei numeri musicali, e conseguentemente il corretto sviluppo della vicenda dell'opera. Infatti, la scena della preghiera collettiva, \"\"Inneggiamo il Signor non \u00e8 morto\", doveva essere posizionata subito dopo l'aria di Alfio \"Il cavallo scalpita\", e non, come invece avviene nel film, dopo la scena in cui quest'ultimo viene sfidato a duello da Turiddu, \"Compare Turiddu avete morso a buono\". Tale dettaglio non \u00e8 giustificato neppure da un'esigenza narrativa, in quanto la differente collocazione dei numeri musicali non \u00e8 indizio di un salto temporale nello svolgimento degli eventi del film.\nRiferimenti a vicende reali.\nIn questo terzo e ultimo film della saga dei Corleone, la storia di Michael si incrocia anche con gli intrighi vaticani: quelli dell'arcivescovo Paul Marcinkus, di Roberto Calvi, il \"banchiere di Dio\", per arrivare al presunto assassinio di papa Giovanni Paolo I, morto pochi giorni dopo aver aperto i dossier sulle finanze vaticane, sebbene nel 1979, anno in cui \u00e8 ambientato il film, erano gi\u00e0 morti sia papa Paolo VI sia Giovanni Paolo I, ed era gi\u00e0 stato eletto papa Giovanni Paolo II. Naturalmente queste vicende sono fatte attraverso personaggi di finzione perfettamente sovrapponibili ai loro omologhi, ma con nomi inventati (Gilday/Marcinkus) e mediante la ricostruzione puntuale di alcuni eventi (il finto suicidio di Keinszig/Calvi sul Ponte dei Frati Neri a Londra).\nSecondo quanto afferma il regista Coppola, la figura di Licio Lucchesi si identifica con la figura di Giulio Andreotti - la frase che Cal\u00f2 sussurra a Lucchesi prima di ucciderlo, \"Il potere logora chi non ce l'ha\"\", venne effettivamente pronunciata da Andreotti, in risposta a un'osservazione di Berlinguer sulla sua prolungata permanenza al potere (\"\"Il potere logora\"\", aveva detto il leader comunista). Vi sono inoltre altre coincidenze sui nomi scelti per il film che avvalorano queste corrispondenze con fatti e persone: per esempio il nome di Lucchesi, Licio, \u00e8 probabilmente ispirato a Licio Gelli, mentre il cognome Keinszig assomiglia a quello di Manuela Kleinszig, compagna del faccendiere Flavio Carboni.\nAccoglienza.\nLa premiere si tenne a New York il 20 dicembre 1990, mentre il film usc\u00ec in USA il giorno successivo in circa 1900 sale. In Italia arriv\u00f2 l'8 marzo 1991. Fu il pi\u00f9 costoso della saga, con un budget di $54.000.000 di dollari; nel suo primo week-end di programmazione incass\u00f2 $19.558.558 di dollari. Al termine della sua programmazione, \"Il padrino - Parte III\" a livello mondiale incass\u00f2 $136.766.062 di dollari.\nAlla sua uscita, il film ottenne recensioni positive dalla critica e dal pubblico ma non eccellenti come i precedenti due capitoli entrati nella storia del cinema. Nella classifica Rotten Tomatoes, il 67% dei votanti ha dato al film un parere positivo (i primi due avevano ottenuto entrambi quasi il 100%). Roger Ebert, nella sua recensione, disse: \"Non \u00e8 possibile capire questo film senza aver visto i primi due\"; tuttavia Ebert valut\u00f2 positivamente il film, assegnandogli un voto di 3,5 stelle su 4. Inoltre difese la performance di Sofia Coppola affermando: \"Non si pu\u00f2 sapere che tipo di prestazione Coppola avrebbe ottenuto da Winona Ryder. Credo che Sofia Coppola porti una qualit\u00e0 alla sua Mary Corleone, quella vulnerabilit\u00e0 e semplicit\u00e0 che credo siano appropriati per questo ruolo\".\nGene Siskel lo inser\u00ec nella sua lista dei dieci migliori film del 1990 (n\u00b010). Tuttavia ammise che il finale \"\u00e8 la parte pi\u00f9 debole del film\", criticando il trucco di Al Pacino definendolo \"scarso\". A differenza di Ebert, Siskel critic\u00f2 Sofia Coppola dicendo: \"Un altro problema del film \u00e8 la performance di Sofia Coppola, che \u00e8 fuori dal suo campionato di recitazione qui\". In fase di analisi critica dopo l'uscita del film \"\" (...) la performance di Sofia venne unanimemente ritenuta il punto debole della pellicola. Coppola si far\u00e0, poi, perdonare da Winona Ryder affidandole il ruolo di Mina nel successivo Dracula\": la figlia del regista, che ottenne anche un Razzie Award alla peggior attrice non protagonista, nonch\u00e9 un premio speciale come peggior esordiente del decennio.\nLeonard Maltin ha assegnato un voto di tre stelle su quattro al film dicendo che la pellicola \u00e8 \"magistralmente diretta\", tuttavia criticando anch'egli la prestazione di Sofia Coppola, da lui stesso definita un \"fatale autogol\".\nLe diverse edizioni.\nThe Godfather Saga, (in italiano, \"The Godfather: 1901-1959\"), \u00e8 il film montato in ordine cronologico coi primi due film della saga. Un'operazione fatta nel 1977 da Coppola per finanziare il suo film \"Apocalypse Now\". Fu fatta soprattutto per la tv e il mercato VHS. La durata \u00e8 di 434 minuti.\nNel 1992 solo per il mercato VHS (5 cassette) fu fatta un'ulteriore versione cronologica, \"Godfather Trilogy 1901-1980\", comprendente anche la \"Parte III\", con scene inedite, per una durata complessiva di 583 minuti. In questa versione, Il padrino - Parte III ha una durata di 170 min., circa sette minuti in pi\u00f9 della versione originale.\n\"Il Padrino Coda: La morte di Michael Corleone\".\nNel 2020, in occasione del 30\u00ba anniversario dell'uscita nelle sale del film, il regista Coppola ha annunciato una nuova versione del film intitolata \"Il Padrino Coda: La morte di Michael Corleone\", nuova edizione modificata e restaurata del film. La nuova versione include un inizio e una conclusione diversi, oltre che inquadrature diverse e una nuova partitura musicale. Questa versione, della durata di 157 minuti, \u00e8 stata definita da Coppola come \"una conclusione pi\u00f9 appropriata per \"Il Padrino\" e \"Il Padrino: Parte II\"\".\nColonna sonora.\nLa colonna sonora, come i primi due capitoli, venne composta da Carmine Coppola, senza per\u00f2 la presenza di Nino Rota (deceduto nel 1979).\nSequel.\nDopo l'uscita del terzo film, Coppola ha rivelato che l'idea di un \"Padrino - Parte IV\" \u00e8 stata discussa a lungo, ma alla fine non \u00e8 andata in porto a causa della morte dello scrittore Mario Puzo, prima che si avesse la possibilit\u00e0 di stendere una sceneggiatura definitiva. La quarta parte avrebbe dovuto seguire lo schema de \"Il padrino - Parte II\", con di nuovo Robert De Niro nel ruolo di Don Corleone negli anni trenta alla fine del Proibizionismo, e avrebbe narrato la sua faida con i boss Al Capone e Salvatore Maranzano e anche con la Mafia irlandese. Avrebbe inoltre introdotto la storia di un giovane Santino Corleone, pronto ad entrare nei ranghi della famiglia. Mentre la storia parallela sarebbe stata ambientata negli anni ottanta/novanta, con Vincent Mancini devastato per la morte della cugina Mary, tanto da intraprendere una furiosa guerra lunga dieci anni fino a perdere l'onorabilit\u00e0 e il rispetto della famiglia. La morte di Puzo, avvenuta nel 1999, ha bloccato definitivamente il progetto, e il materiale dello script del \"Padrino - Parte IV\" \u00e8 stato poi inglobato e ampliato dallo scrittore Ed Falco nel romanzo del 2012 \"La famiglia Corleone\".\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "78536", "revid": "1305772", "url": "https://it.wikipedia.org/wiki?curid=78536", "title": "The Godfather", "text": ""}
{"id": "78544", "revid": "72396", "url": "https://it.wikipedia.org/wiki?curid=78544", "title": "Servlet", "text": "In informatica, nell'ambito della programmazione Web, i servlet sono oggetti scritti in linguaggio Java che operano all'interno di un server web (es. Tomcat, Jetty) oppure un server per applicazioni (es. WildFly, GlassFish) permettendo la creazione di applicazioni web (elaborazione lato server). Il nome deriva in contrapposizione alle Java applet, piccoli programmi scritti in Java che si eseguono all'interno del browser dell'utente client (elaborazione lato client).\nDescrizione.\nL'uso pi\u00f9 frequente delle servlet \u00e8 la generazione di pagine web dinamiche a seconda dei parametri di richiesta inviati dal client browser dell'utente al server. Nelle applicazioni pi\u00f9 moderne non viene eseguita la programmazione diretta delle servlet, ma si preferisce usare dei framework web che implementano la specifica servlet, oppure delle JavaServer Pages che vengono poi tradotte (compilate) in servlet a runtime.\nI programmi che implementano le specifiche dei servlet possono girare all'interno di qualunque \"servlet container\" e non sono vincolati ad un particolare server. Lo standard delle servlet rientra all'interno di un vasto insieme di standard detto Java EE. Una servlet pu\u00f2 avere molteplici funzionalit\u00e0 e pu\u00f2 essere associata ad una o pi\u00f9 risorse web.\nPer esempio per la realizzazione della parte di \"Controller\" nel pattern Model-View-Controller (MVC) in una architettura basata su Java si pu\u00f2 ricorrere ad una servlet (es. Spring framework, Java Server Faces). Questa servlet, una volta invocata dal server, decider\u00e0 quale pagina visualizzare o quale parte dell'applicazione invocare.\nUn altro esempio potrebbe essere un meccanismo per il riconoscimento dell'utente (login): quando si digita un URL del tipo \"miosito/login.login\" viene invocata una servlet che verifica la correttezza delle credenziali di accesso inserite appoggiandosi ad un database e indirizza ad una pagina di conferma o di errore a seconda del risultato.\nSotto quest'ottica una servlet \u00e8 un programma che deve rispettare determinate regole e che processa in un determinato modo una richiesta HTTP.\nNulla vieta che all'interno dello stesso server web possano girare pi\u00f9 servlet associate a URL diversi, ognuna delle quali eseguir\u00e0 operazioni diverse ed estender\u00e0 le funzionalit\u00e0 del server web.\nVersioni.\nLa versione della specifica servlet 3.0 corrisponde alla JSR 315. Tra le novit\u00e0 pi\u00f9 importanti, la possibilit\u00e0 di gestire in modo asincrono le richieste HTTP ed il fatto che il file di configurazione \"web.xml\" diventa opzionale. La versione 3.1, corrispondente alla JSR 340, permette l'elaborazione di richieste asincrone. \nLa versione 4.0 di questa specifica, corrisponde alla JSR 369 \u00e8 stata l'ultima versione rilasciata nell'ambito Java EE. Questa versione supporta HTTP/2 e permette di inviare delle risorse in modalit\u00e0 push dal server al client.\nLa versione 5.0 \u00e8 stata parte del rilascio di Jakarta EE 9, in questa versione, tutti i pacchetti sono stati rinominati in ."}
{"id": "78547", "revid": "30610", "url": "https://it.wikipedia.org/wiki?curid=78547", "title": "Calcio di rigore", "text": "Il calcio di rigore, o pi\u00f9 semplicemente rigore (in inglese \"penalty\"), \u00e8 la ripresa di gioco utilizzata nel calcio quando un calciatore commette nei confronti di un avversario, nella propria area di rigore e con il pallone in gioco, un'infrazione normalmente punibile con un calcio di punizione diretto. \u00c8 disciplinato dalla Regola 14 del Regolamento del Gioco del Calcio.\nNon deve essere confuso con il tiro di rigore, regolamentato diversamente e che costituisce uno dei metodi per determinare la vincente di una gara terminata in parit\u00e0. I tiri di rigore sono infatti disciplinati alla voce \"Procedure per determinare la squadra vincente di una gara\" del Regolamento del Gioco del Calcio, e denominano la serie di cinque o pi\u00f9 rigori calciata al termine di una gara che prevede necessariamente la vittoria di una squadra sull'altra.\nIl calcio di rigore fu ideato intorno al 1890 dal portiere irlandese William McCrum, e la regola fu introdotta dall'International Football Association Board il 2 giugno 1891.\nProcedura.\nIl pallone viene posto sul punto del calcio di rigore, chiamato anche dischetto, tracciato all'interno di ciascuna area di rigore a 11 metri dalla porta ed equidistante dai pali. Il giocatore incaricato di eseguire il tiro deve essere chiaramente identificato sia dall'arbitro, sia dal portiere e dai calciatori avversari.\nUna volta che il pallone \u00e8 stato posizionato, tutti i calciatori, eccetto quello incaricato di tirare ed il portiere avversario, devono posizionarsi all'interno del terreno di gioco, all'esterno dell'area di rigore, dietro la linea del pallone ed all'esterno dell'arco dell'area di rigore (ovvero a non meno di 9,15 metri dal pallone), e rimanere fermi fino a quando il tiro non \u00e8 stato eseguito.\nIl portiere difendente dovr\u00e0 invece rimanere sulla propria linea di porta nel tratto compreso tra i pali e fare fronte all'incaricato fino al momento in cui il pallone sar\u00e0 in gioco. Egli potr\u00e0 liberamente eseguire movimenti laterali, purch\u00e9 sempre sulla linea di porta nel tratto compreso tra i pali: al momento dell'impatto del piede del tiratore con il pallone, il portiere deve avere almeno un piede sulla linea di porta. L'arbitro deve invece essere posizionato all'interno dell'area di rigore, a un'uguale distanza dalla porta e dal punto del calcio di rigore, avendo l'esecutore alla propria destra. L'assistente dell'arbitro che opera nella met\u00e0 del terreno di gioco su cui sta eseguendosi il calcio di rigore deve invece posizionarsi nel punto in cui la linea dell'area di rigore interseca la linea di porta, facendo fronte all'arbitro.\nUna volta che tutti i calciatori si sono posizionati in conformit\u00e0 alla regola, l'arbitro emette il fischio che autorizza la ripresa di gioco; l'esecutore deve quindi calciare il pallone in avanti, rimettendolo in gioco. \u00c8 possibile segnare un gol direttamente su calcio di rigore, ma non un autogol: se si verifica un'autorete, essa viene annullata e il gioco riprende con un calcio d'angolo a favore della squadra avversaria.\nSe un calcio di rigore \u00e8 accordato allo scadere dei tempi regolamentari o dei tempi supplementari, la gara non pu\u00f2 terminare fino a che il calcio di rigore non sia stato eseguito, ovvero fino a che non sia stata segnata una rete o che il pallone non sia stato bloccato dal portiere avversario, sia uscito dal terreno di gioco o abbia terminato la propria corsa dopo aver colpito un palo, la traversa o il portiere stesso.\nPoich\u00e9 il segnare direttamente su calcio di rigore \u00e8 una possibilit\u00e0, \u00e8 anche possibile eseguire il calcio di rigore passando il pallone a un compagno di squadra, purch\u00e9 il pallone venga passato in avanti rispetto al punto del calcio di rigore e il calciatore che riceve il pallone non entri in area di rigore prima che lo stesso sia in gioco. \u00c8 possibile per il calciatore che effettua il tiro eseguire delle finte durante la rincorsa (per esempio, variando la velocit\u00e0 della stessa); egli per\u00f2 non pu\u00f2 fare finta di tirare una volta terminata la rincorsa. In questo caso, il calciatore sar\u00e0 ammonito per comportamento antisportivo e il gioco riprender\u00e0 con un calcio di punizione indiretto in favore della squadra avversaria, sia nel caso in cui il calcio di rigore sia stato segnato sia nel caso sia stato sbagliato o parato dal portiere avversario.\nInfrazioni e sanzioni.\nSolitamente, infrazioni al Regolamento commesse al pallone non in gioco non producono effetti tecnici, se non la ripetizione della relativa ripresa di gioco: il calcio di rigore fa per\u00f2 eccezione, stilando diverse casistiche per le infrazioni commesse prima dell'esecuzione del calcio di rigore e, quindi, prima che il pallone fosse in gioco.\nInfrazioni commesse prima che il pallone sia in gioco.\nSe al momento del fischio dell'arbitro tutti i calciatori sono posizionati correttamente, ma prima che il pallone sia in gioco uno o pi\u00f9 calciatori infrangono la regola stessa (ad esempio, invadendo l'area di rigore o avvicinandosi a meno di 9,15 metri dal pallone), il gioco dovr\u00e0 proseguire o essere interrotto, e in tal caso ripreso, in base ai seguenti due punti, che fungono da discriminanti:\nLa seguente tabella riassume le possibili situazioni; le varie righe indicano chi commette l'infrazione, le diverse colonne indicano se il pallone \u00e8 entrato o meno in porta a seguito dell'esecuzione del calcio di rigore stesso. La tabella deve essere seguita anche quando i calciatori in questione commettano, prima che il pallone sia in gioco, altre scorrettezze o generiche infrazioni alle regole, piuttosto che al semplice posizionamento su calcio di rigore:\nPoich\u00e9 il Regolamento stabilisce che il calcio di rigore deve essere eseguito in avanti, calciare il pallone all'indietro costituisce un'infrazione alla procedura, che, come da tabella, risulta in un calcio di punizione indiretto, in favore della squadra avversaria, dal punto del calcio di rigore; tale calcio di punizione viene assegnato anche se il pallone non \u00e8 mai entrato in gioco proprio in virt\u00f9 delle particolarit\u00e0 della Regola 14.\nInfrazioni commesse dopo che il pallone \u00e8 entrato in gioco.\nDopo l'esecuzione del calcio di rigore, il calciatore che lo ha effettuato non deve toccare nuovamente il pallone prima che questo venga toccato da qualsiasi altro calciatore: se ci\u00f2 accade, un calcio di punizione indiretto sar\u00e0 assegnato alla squadra avversaria nel punto in cui \u00e8 avvenuta l'infrazione. Se il secondo contatto avviene con le mani, l'arbitro punir\u00e0 l'infrazione pi\u00f9 grave, assegnando un calcio di punizione diretto alla squadra avversaria. Se il calcio di rigore \u00e8 stato eseguito dal portiere, un calcio di punizione indiretto sar\u00e0 accordato anche se il secondo tocco avvenisse con le mani, purch\u00e9 unicamente all'interno della propria area di rigore. Qualora il pallone di un rigore colpisse un palo o una traversa e ritornasse in gioco, l'esecutore non potr\u00e0 toccare di nuovo il pallone finch\u00e9 lo stesso non verr\u00e0 rigiocato da un altro calciatore.\nSe dopo che il pallone \u00e8 stato calciato e si \u00e8 mosso in avanti, ma prima che tocchi un palo, la traversa o il portiere avversario e ricada sul terreno di gioco, esso entra in contatto con un agente estraneo, il gioco sar\u00e0 interrotto, ma non sar\u00e0 ripreso con una rimessa da parte dell'arbitro come per tutti gli altri casi di contatto con un agente estraneo; il calcio di rigore sar\u00e0 invece ripetuto. Se il contatto avviene dopo che il pallone \u00e8 ricaduto sul terreno di gioco dopo aver toccato un palo, una traversa o il portiere avversario il gioco riprender\u00e0 regolarmente con una rimessa effettuata dal direttore di gara nel punto in cui si trovava il pallone al momento del contatto con l'oggetto esterno.\nPolemiche sulla regola.\nIl calcio di rigore \u00e8 spesso stato bersaglio della critica, ritenendo che gravi eccessivamente sul gioco e sul risultato dell'incontro, in quanto porta molto spesso a segnare una rete. L'introduzione della prova televisiva ha, inoltre, evidenziato numerosi casi di calciatori che simulano di aver sub\u00ecto un fallo in area di rigore per indurre l'arbitro ad assegnare la massima punizione. Al fine di contrastare la condotta antisportiva sono stati introdotti gli arbitri addizionali, con il compito di controllare il gioco all'interno dell'area di rigore (anche per eventuali gol fantasma).\n\u00c8 stata anche avanzata l'ipotesi di abolire il calcio di rigore: secondo la proposta in questione, l'area di rigore servirebbe a limitare il tratto di campo in cui al portiere \u00e8 consentito l'utilizzo delle mani, mentre i falli all'interno della stessa verrebbero sanzionati con un calcio di punizione."}
{"id": "78550", "revid": "124481997", "url": "https://it.wikipedia.org/wiki?curid=78550", "title": "Prosciutto di Parma", "text": "Il prosciutto di Parma \u00e8 un salume tipico della provincia di Parma; pi\u00f9 precisamente la zona di produzione \u00e8 posta a sud della via Emilia, fino ad un'altitudine non superiore a , delimitata ad est dal torrente Enza e ad ovest dal torrente Stirone. \u00c8 celebre in tutto il mondo e si contraddistingue oltre che per le peculiarit\u00e0 nutrizionali (unici ingredienti sono carne suina e sale, senza additivi n\u00e9 conservanti) anche per la \"corona\", il marchio che viene impresso a fuoco solo sull'originale.\nStoria.\nLa tradizione plurisecolare degli insaccati risulta ordinata, come attivit\u00e0 a s\u00e9 stante, solo alla fine del Medioevo, dall'Arte dei Lardaroli, originatasi per specializzazione dalla pi\u00f9 forte Arte dei Beccai.\nMa la fama del prosciutto di Parma, esclusiva specialit\u00e0 dei lardaroli parmensi, affonda le sue radici in tempi ancor pi\u00f9 lontani, all'epoca romana. Parma, allora situata nel cuore della Gallia Cisalpina, era rinomata, come ricorda Varrone nel De re rustica, per l'attivit\u00e0 dei suoi abitanti che allevavano grandi mandrie di porci ed erano particolarmente abili nel produrre prosciutti salati. Lo stesso Catone delinea gi\u00e0 nel II secolo a.C., nel suo De agri cultura la tecnica di produzione, sostanzialmente identica all'attuale.\nRisalendo il corso dei secoli, del prosciutto e della tecnica di preparazione parlarono Polibio, Strabone, Orazio, Plauto e Giovenale. John B. Dancer scrive che quando Annibale nel 217 a.C. entr\u00f2 in Parma e fu accolto come liberatore, gli abitanti per festeggiare gli offrirono delle cosce di maiale conservate sotto sale dentro dei barili di legno che lui apprezz\u00f2 moltissimo.\nRiferimenti gastronomici al prosciutto di Parma si trovano nel \"Libro de cocina\" della seconda met\u00e0 del Trecento, nel menu delle nozze Colonna del 1589, nel prezioso testo di Nascia, cuoco di Ranuccio Farnese nella seconda met\u00e0 del XVII secolo. Il prosciutto fa capolino tra le rime del Tassoni e nei consigli dietetici del medico bolognese Pisanelli.\nIl primo ministro di don Filippo di Borbone, Guglielmo Du Tillot, aveva studiato un piano per la realizzazione, a Parma, di due macelli per suini, per valorizzare e incrementare la locale industria dei salumi.\nLo sviluppo di questa tradizione fu senz'altro influenzato dalla presenza nella zona di Parma di sorgenti saline come ad esempio quelle di Salsomaggiore\nLa primitiva fase, interamente artigianale, si \u00e8 progressivamente sviluppata fino ai nostri giorni verso un processo di industrializzazione che, migliorando sensibilmente le condizioni igieniche, ha saputo mantenere intatte le caratteristiche tradizionali del prodotto.\nPer proteggere la qualit\u00e0 di questo crudo, gli stessi produttori nel 1963 hanno costituito il Consorzio del prosciutto di Parma, che, da allora, vigila sulla lavorazione e sulla scelta della materia prima. Inoltre, la Comunit\u00e0 Europea ha conferito nel 1996 al prosciutto di Parma il riconoscimento denominazione di origine protetta (DOP). Il marchio necessita la registrazione di disciplinari di produzione e il rispetto degli stessi da parte di chiunque intenda avvalersene.\nOrigine del nome.\nLe ipotesi sono diverse ma tutte concordano sul fatto che prosciutto stia per prosciugato. Secondo alcuni etimologi, la parola \u00e8 composta dalla particella pro - che indica anteriorit\u00e0 - e dal verbo latino exsuctus, participio passato di exsugere (spremere, inaridire). Altre traduzioni propendono per prae suctus (succhiato) o per perexsuctum. Quest'ultima teoria \u00e8 stata adottata ufficialmente dal Consorzio del prosciutto di Parma.In ogni caso, poco cambia e l\u2019etimologia deriva comunque dalla lavorazione: una volta macellata, la coscia del maiale viene salata perch\u00e9 il sale prosciughi la carne e blocchi lo sviluppo dei batteri permettendo cos\u00ec la conservazione.\nCaratteristiche.\nProsciutto crudo dal sapore dolce e raffinato, \u00e8 una pietanza a basso contenuto calorico, ma dal gusto intenso. L'unico conservante ammesso dal disciplinare, tra l'altro in quantit\u00e0 minore rispetto ad altri tipi di prosciutto crudo, \u00e8 il sale.\nOltre al sale non vi sono additivi (nitriti, nitrati o altro). Studi biomolecolari hanno dimostrato che il prosciutto mantiene il colore rosso naturale grazie al processo naturale di stagionatura del prodotto (proteolisi).\nProduzione.\nIl prosciutto di Parma conta su circa 150 produttori concentrati nella parte est della provincia di Parma, in particolare nella zona di Langhirano. Le fasi di allevamento e ingrasso degli animali sono regolati e garantiti dal consorzio. Vengono usate solo cosce di grande peso. Viene anche chiamato prosciutto dolce in quanto viene aggiunta una bassa quantit\u00e0 di sale durante la lavorazione. La salatura \u00e8 accompagnata da un breve periodo di riposo in celle frigorifere e seguita dal cospargimento di un grasso pregiato, che prende il nome di sugna, ricavata dal maiale. Questo garantisce una lenta asciugatura, cos\u00ec che il produttore pu\u00f2 stagionare la coscia per lungo tempo (minimo 12 mesi), aggiungendo poco sale. A stagionatura completata, il prodotto dovrebbe uscire sul mercato tra i 7 kg e gli 8 kg, mentre il prodotto con osso dovrebbe pesare tra i 9,5 kg e i 10,5 kg. I prosciutti di Parma con un peso che si discosta molto da quelli appena menzionati, hanno un valore commerciale inferiore.\nZona di produzione e zona di allevamento.\nLa zona tipica di produzione del prosciutto di Parma, cio\u00e8 l'area ammessa per l'intera lavorazione del prosciutto, \u00e8 indicata dal disciplinare, cos\u00ec come dalla legge 13/07/1990 n. 26 e prima ancora dalla la legge 4/7/1970 n. 506, ed \u00e8 l'area della provincia di Parma posta a sud della via Emilia, ad almeno 5\u00a0km da essa, al di sotto dei 900 metri di altitudine e delimitata a est dal torrente Enza e a ovest dal torrente Stirone.\nIl grosso della produzione comunque si concentra attorno al paese di Langhirano, la cui economia ruota attorno ai salumifici.\nI maiali invece possono provenire da allevamenti italiani situati in Piemonte, Lombardia, Veneto, Emilia-Romagna, Toscana, Umbria, Marche, Lazio, Abruzzo e Molise.\nIngredienti.\nNella produzione del prosciutto di Parma viene usato solo il sale e sono esplicitamente vietate sostanze chimiche, conservanti o altri additivi, inoltre non sono permesse n\u00e9 l'affumicatura n\u00e9 il congelamento.\nUtilizzo.\nIl prosciutto, in cucina, si usa abbinato a sapori diversi: con il melone come antipasto, con l'arrosto di maiale o la celebre \"rosa di Parma\". Si accompagna con numerosi vini locali, preferibilmente bianchi (come la malvasia dei colli di Parma, il prosecco, ecc.)"}
{"id": "78552", "revid": "125669251", "url": "https://it.wikipedia.org/wiki?curid=78552", "title": "Piazza delle Cinque Lune", "text": "Piazza delle Cinque Lune \u00e8 un film del 2003 scritto e diretto da Renzo Martinelli. \u00c8 ispirato al rapimento e omicidio dello statista italiano Aldo Moro da parte del gruppo terroristico delle Brigate Rosse, di cui il film propone una possibile ricostruzione all'interno di una vicenda di fantasia.\nTrama.\nAl giudice Rosario Saracini, procuratore capo di Siena che sta per andare in pensione, viene recapitata una vecchia pellicola in formato Super 8, girata diversi anni prima. Sono le immagini del rapimento di Aldo Moro avvenuto in via Fani, a Roma, nel 1978. Il giudice rivela il suo segreto alla collega Fernanda e alla sua guardia del corpo Branco. I tre, appassionatamente, ricostruiscono le fasi del rapimento. Branco nota nel filmato della strage un signore che indossa un impermeabile. A Milano il giudice fa ingrandire le immagini e cos\u00ec si riesce a vederne il viso. Nell'immagine si riconosce Camillo Guglielmi, un colonnello del SISMI, che apparteneva alla struttura clandestina militare Gladio.\nVengono svolte nuove indagini da Fernanda sul covo delle Brigate Rosse di via Gradoli. Emergono altre anomalie: i tre comitati costituiti da Cossiga, con i membri tutti affiliati alla P2 e il collegamento con i servizi segreti americani. Durante le indagini i figli di Fernanda scompaiono, ma Branco li riporta a casa. Altri strani eventi accadono. Sempre Fernanda perde il marito in un incidente in cui sono coinvolti anche i figli. Il giudice, dopo il funerale, \u00e8 in auto con Branco e un velivolo sparge sull'automobile un gas tossico. I due scampano all'attentato.\nIl giudice, dopo una telefonata del procuratore capo della Repubblica, va a Roma per un appuntamento in Piazza delle Cinque Lune.\nSale le scale e arriva davanti a una porta dove c'\u00e8 scritto: \"Immobiliare Domino\". Nella stanza Rosario trova Branco con altre persone. Capisce come la guardia del corpo sia un traditore, il cui compito era quello di spiare le indagini e impossessarsi di tutti i documenti del \"Memoriale Moro\".\nIl film si conclude con una ripresa, che partendo da Piazza delle Cinque Lune allarga dall'alto fino a inquadrare tutta Roma. Il dedalo di strade e vicoli della capitale viene evidenziato in bianco, come a formare una grande ragnatela. Al centro: l'edificio di partenza. Compare sovrimpresso un famoso aforisma di Solone: \"\"La giustizia \u00e8 come una tela di ragno\"\": trattiene gli insetti piccoli, mentre i grandi trafiggono la tela e restano liberi\"\".\nI titoli di coda sono accompagnati dall'immagine di Luca Moro. Il nipote di Aldo Moro suona alla chitarra la canzone: \"Maledetti Voi (Signori del Potere)\". Sullo sfondo corrono le immagini del nonno Aldo mentre giocava con Luca, all'epoca ancora bambino.\nCoincidenze con vicende reali.\nLa confessione del misterioso ex BR malato terminale avrebbe, per certi versi, anticipato alcune vicende avvenute alcuni anni dopo l'uscita del film.\nNel 2009 il ritrovamento di una lettera, portata alla luce da un ex ispettore di polizia. In essa riferimenti ai misteriosi uomini a bordo di una moto Honda legati ai servizi segreti. Il mittente affermava di essere stato un ex agente segreto, coinvolto nel caso Moro, al servizio del colonnello Guglielmi, uomo del SISMI. La presenza dello stesso Guglielmi, dichiarata come \"casuale\", fu realmente accertata nelle vicinanze dell'agguato di via Fani gi\u00e0 nel 1991. Il regista Renzo Martinelli afferm\u00f2 che difficilmente l'uomo poteva essere stato suggestionato dal suo film e come, a suo avviso, si trattasse di una pista realmente possibile.\nNei titoli di testa viene indicata la collaborazione come consulente storico di Sergio Flamigni, che fece parte della Commissione d'inchiesta parlamentare sul caso Moro , che ha fornito verosimilmente la sua interpretazione per la ricostruzione dei fatti presente nel film."}
{"id": "78554", "revid": "2069609", "url": "https://it.wikipedia.org/wiki?curid=78554", "title": "Capreolus capreolus", "text": "Il capriolo (\"Capreolus capreolus\", ) \u00e8 un ungulato diffuso in Europa e Asia. \u00c8 molto veloce e vive su altopiani e montagne, sebbene originariamente si trovasse prevalentemente nelle pianure.\nDescrizione.\nIl capriolo \u00e8 un cervide di piccole dimensioni, lungo 90-130 cm, alla spalla alto 55-77 cm. Pesa tra i 10 e i 27 kg. \n\u00c8 di un colore tra il rosso ed il marrone, il muso verso il grigio; il mantello \u00e8 fulvo in estate. La gola, le parti ventrali e la regione perianale, detta \"specchio anale\", sono bianche. La coda \u00e8 cortissima e non emerge dal pelo; nella femmina c'\u00e8 un ciuffo di peli color crema che ricopre l'apparato genitale, chiamato \"falsa coda\". Il maschio possiede piccoli palchi, in genere con tre punte per lato nei soggetti adulti; questi cadono ogni anno, da ottobre a dicembre, e ricrescono alla fine dell'inverno. I palchi sono costituiti da tessuto osseo.\nMangia diverse volte al giorno (dalle 8 alle 12). In estate si nutre anche di notte. L'alimentazione consiste in erbe diverse, corteccia, foglie, germogli di latifoglie, conifere e frutti.\nSottospecie.\nNe sono note quattro sottospecie: \nLa sottospecie \"Italicus \u00e8\" indigena dell'Italia centrale e meridionale con popolazioni frammentate presenti nella Maremma meridionale, nella tenuta presidenziale di Castelporziano, nel Parco nazionale del Gran Sasso, nel Parco nazionale del Cilento, nel Gargano e sui Monti di Orsomarso in Calabria.\nDistribuzione e habitat.\n\u00c8 diffuso in gran parte dell'Europa continentale e in Gran Bretagna, mentre \u00e8 assente in Irlanda e nelle isole del Mediterraneo. In Italia si trova sulle Alpi e sugli Appennini. Si era fortemente rarefatto in Italia nel secolo XX a causa della caccia eccessiva e della forte deforestazione della pianura, collina e montagna permessa dalla prima legge forestale italiana (L. 3917/1877). A cominciare dagli ultimi decenni del secolo la specie ha ricolonizzato spontaneamente le Alpi e gli Appennini settentrionali, mentre negli Appennini centrali e meridionali si \u00e8 diffusa grazie a numerose reintroduzioni in parchi, riserve e foreste demaniali. Nei primi decenni dell'XXI secolo si \u00e8 assistito alla lenta ricolonizzazione dei boschi della pianura Padana, in particolare di quelli nel Parco del Ticino, ma anche nei recenti rimboschimenti realizzati lungo il Po grazie ai contributi dell'Unione europea e lungo gli altri assi fluviali principali, come il Reno.\nAlcuni esemplari della sottospecie tipica sono stati recentemente inseriti all'interno del Parco dei Nebrodi, in Sicilia. Si tratta di esemplari provenienti dall'Emilia-Romagna e concentrati nella zona di Galati Mamertino, nell'ambito di un progetto di reintroduzione della specie.\nIl capriolo \u00e8 diffuso sia in boschi aperti - in cui il sottobosco \u00e8 fitto - e inframmezzati da radure e zone cespugliose, sia in pianura, compresa quella coltivata, anche con metodi intensivi, purch\u00e9 trovi boscaglie in cui rifugiarsi. Si trova comunque anche in collina, in montagna e nelle zone umide. Sulle Alpi lo si pu\u00f2 osservare durante l'estate nei pascoli fino a 2400 m s.l.m., mentre in inverno tende a scendere progressivamente di quota con l'aumentare dello spessore della neve. Riesce a svernare oltre i 2000 m s.l.m. sfruttando le zone dove la neve viene erosa dal vento o dalle valanghe. Pascola normalmente anche a temperature inferiori a -20 \u00b0C.\nNel 2010 in Europa si contavano 15 milioni di capi adulti non \"italicus\", di cui in Italia almeno 460.000, in aumento e in espansione. Per la sottospecie \"italicus\" dell'Appennino centro-meridionale si stimano meno di 10.000 esemplari.\nComportamento e riproduzione.\nIn passato il capriolo veniva considerato un animale solitario, sebbene oggi si sappia che ha un comportamento sociale complesso e articolato. Infatti, mentre i maschi conducono per gran parte dell'anno un'esistenza solitaria (anche perch\u00e9 gi\u00e0 alla fine dell'inverno tra di loro iniziano le dispute territoriali), le femmine spesso vivono riunite in branchi, composti da 3-7 individui, diretti da una femmina dominante. In tali branchi le gerarchie e i rapporti sociali sono ben definiti e strutturati.\nIl periodo degli amori va da met\u00e0 luglio a fine agosto; il corteggiamento \u00e8 costituito da una serie di inseguimenti della femmina da parte del maschio.\nLa gestazione dura circa nove mesi e mezzo; l'ovulo, una volta fecondato, si impianta nell'utero materno e rimane quiescente fino a dicembre, quando riprende a svilupparsi. Questa caratteristica \u00e8 detta ovoimplantazione differita.\nNel periodo che va dalla tarda primavera all'inizio dell'estate le femmine partoriscono, normalmente 1 o 2 piccoli, raramente tre, dal caratteristico mantello bruno fittamente maculato. Molto spesso le femmine lasciano il cucciolo nascosto nell'erba alta, mentre vagano nei paraggi in cerca di cibo.\nCon l'arrivo dell'autunno anche i maschi si uniscono ai branchi di femmine e spesso occupano un posto in fondo alla gerarchia.\nI giovani raggiungono la maturit\u00e0 sessuale all'et\u00e0 di circa 14 mesi.\nPu\u00f2 raggiungere un'et\u00e0 di 18 anni.\nIl capriolo \u00e8 un animale timido e schivo; \u00e8 preda di lupi, orsi e i suoi piccoli di linci, volpi, gatti selvatici, aquile, gufi reali, martore, sciacalli e cinghiali. \nNella mitologia e nella letteratura.\nIl capriolo \u00e8 spesso raffigurato nelle sculture, nei mosaici e nei dipinti insieme a Diana, dea della caccia. \nNel poema mitologico gallese \"Cad Goddeu\" contenuto nel \"Libro di Taliesin\", un manoscritto gallese del XIV secolo, conosciuto anche come \"Peniarth MS2\" e conservato nella Biblioteca Nazionale del Galles, un raro capriolo bianco viene sottratto durante una caccia ad Arawn, divinit\u00e0 celtica dell'Annwn. In questo mito il capriolo \u00e8 il simbolo del viaggio dell'anima verso la morte.\nNella fiaba dei fratelli Grimm \"Fratellino e Sorellina\" uno dei protagonisti viene trasformato in un capriolo.\nNe \"La corza blanca\" dello scrittore spagnolo Gustavo Adolfo B\u00e9cquer, contenuta nella raccolta \"Leggende\", egli narra di Costanza, una splendida fanciulla figlia di un nobile cavaliere medioevale. Dalla carnagione chiarissima, di notte ella si trasforma in un capriolo femmina bianco. Una notte, per\u00f2, viene uccisa nella foresta da un giovane, di lei innamorato, ignaro della metamorfosi della ragazza.\nNella cultura di massa.\nIl capriolo \u00e8 il protagonista del romanzo \"Bambi, la vita di un capriolo\" di Felix Salten a cui \u00e8 ispirato il film \"Bambi\" della Walt Disney, che pur ha mutato l'animale in un cervo dalla coda bianca, per compatibilit\u00e0 col pubblico americano."}
{"id": "78556", "revid": "81624080", "url": "https://it.wikipedia.org/wiki?curid=78556", "title": "Onu", "text": ""}
{"id": "78558", "revid": "47767", "url": "https://it.wikipedia.org/wiki?curid=78558", "title": "Marta (nome)", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nOrigine e diffusione.\nSi tratta di un nome di origine semitica, basato sul termine aramaico \u05de\u05e8\u05ea\u05d0 (\"maretha\", femminile di \"m\u0101r\" o \"mara\"), che significa \"signora\", \"padrona\"; \u00e8 pertanto affine, dal punto di vista semantico, ai nomi Sara, Donna, Lia, Creusa, Freya, Despina e Matrona.\nSi tratta di un nome di tradizione biblica, in quanto portato da Marta, la sorella di Maria e Lazzaro, citata nel Vangelo di Luca e in quello di Giovanni, figura che ne ha sostenuto la diffusione.\nIn Italia \u00e8 ben attestato in tutta la penisola, e particolarmente in Trentino-Alto Adige. Secondo dati dell'ISTAT nei primi anni del XXI secolo \u00e8 tra i primi 30 nomi preferiti per le nuove nate.\nLa forma \"Martha\" non venne usata in Inghilterra fino a dopo la Riforma Protestante. La forma diminutiva inglese \"Matty\", oramai arcaica, \u00e8 anche un diminutivo per il nome Matthew; da essa deriva il nome \"Patty\" (con il cambio di consonante iniziale che si riscontra anche in Meggy-Peggy e Molly-Polly), che per\u00f2 \u00e8 attualmente usato come diminutivo per il nome Patricia.\nOnomastico.\nL'onomastico viene festeggiato il 29 luglio, in onore di santa Marta di Betania, sorella di Lazzaro e Maria di Betania, amica di Ges\u00f9. Con questo nome si ricordano anche:"}
{"id": "78563", "revid": "765341", "url": "https://it.wikipedia.org/wiki?curid=78563", "title": "Stazione radio base", "text": "Una stazione radio base (in acronimo BTS dalla lingua inglese \"base transceiver station\"), nelle telecomunicazioni e nell'ambito delle reti cellulari, indica un sottosistema di ricetrasmissione di un segnale radio dotato tipicamente di antenna a settore ricetrasmittente che serve i terminali mobili degli utenti coprendo una determinata area geografica coperta da una \"cella radio\".\nDescrizione.\nRappresenta l'infrastruttura base della telefonia cellulare usata nei radiocollegamenti delle reti mobili cellulari nell'\"interfaccia radio\" del sistema cellulare. Non funge da ripetitore, come nel caso dei ponti radio, ma lo genera e lo trasmette in etere, oppure lo riceve lavorando a livello fisico e livello datalink di un'architettura di rete.\nNella telefonia cellulare, dal punto di vista topologico, le stazioni radiobase sono nodi logici di commutazione o rilancio nell'interfaccia radio del sistema radiomobile cellulare con caratteristiche tipiche di centro stella, mentre dal punto di vista trasmissivo se reinstradano la richiesta di servizio verso la stessa cella radio di copertura assolvono funzionalit\u00e0 logiche e fisiche di ripetitori rigenerativi. Funzionalit\u00e0 tipica, oltre ad instaurare una connessione con il terminale di utenza durante la comunicazione, \u00e8 anche quella di diffondere un segnale in broadcast sulla rispettiva cella di copertura ai vari terminali di utenza presenti che informi della disponibilit\u00e0 del servizio e da cui ricavare i noti \"livelli di campo\". Viceversa dal terminale riceve le informazioni della sua presenza nella cella utile per le varie funzionalit\u00e0 di roaming.\nTipicamente, le stazioni radiobase sono composte da antenne ricetrasmittenti poste ad una certa altezza su tralicci di sostegno a loro volta posti in locazioni rialzate rispetto all'area di copertura della cella radio per evitare disturbi e ostacoli fissi di radiopropagazione quali rilevi e vegetazione massimizzando cos\u00ec l'area di copertura, la potenza del segnale utile, il rapporto segnale-rumore ed il rapporto portante/interferenza. Cos\u00ec in ambienti urbani le antenne sono poste tipicamente sui tetti di edifici (pubblici o privati) con l'operatore che paga ai proprietari dello stabile un canone di affitto per la concessione dell'installazione nel rispetto delle normative imposte sull'inquinamento elettromagnetico, mentre in ambienti semi-urbani e rurali sono poste su piccoli rilevi e colline sgombri da vegetazione.\nAl livello del terreno, o su tetto, si trova lo \"shelter\", un armadio o una cabina all'interno del quale sono presenti le apparecchiature ricetrasmittenti. Alcune di queste sono: quadro elettrico con batterie tampone e ups, armadio gsm/dcs, nodeb, climatizzatore. A queste si aggiunge solitamente anche la cabina di alimentazione elettrica della stazione. Sul traliccio di sostegno sono attestati cavi coassiali per la trasmissione del segnale. In cima al traliccio, o sui supporti, sono agganciati pi\u00f9 pannelli, divisi in gruppi da tre (a volte anche in numero superiore) detti anche \"settori\", con orientamento diverso, in genere 0\u00b0-120\u00b0-240\u00b0 rispetto a Nord, e, per cercare di coprire contemporaneamente la maggior parte di territorio garantendo allo stesso tempo la migliore qualit\u00e0 e potenza del segnale radiomobile (grazie alla pi\u00f9 alta direttivit\u00e0 dell'elemento irradiante rispetto all'antenna isotropa) sfruttando cos\u00ec al meglio la possibilit\u00e0 di riuso delle frequenze per ciascun settore coperto. Ovviamente sono possibili implementazioni studiate \"ad hoc\" con pi\u00f9 o meno settori a seconda delle necessit\u00e0 di riuso di frequenza e delle reali aree da coprire.\n\u00c8 inoltre connessa con il sottosistema Base Station Controller da cui riceve input o affida la gestione di una richiesta di servizio.\nIn un sistema cellulare alcune stazioni radiobase comunicano tra loro grazie a ponti radio PDH/SDH, altre sono cablate sulla rete telefonica fissa tramite flussi E1 o xDSL. In Italia le BTS TIM sono nella maggior parte dei casi collegate direttamente alla rete in rame o in fibra ottica, essendo la rete fissa di propriet\u00e0 di Telecom Italia, mentre gli altri operatori tendono ad utilizzare ponti radio. L'area di copertura radio della BTS varia in funzione del numero di utenti da servire su un determinato territorio: maggiore in aree rurali o semi-urbane, minore in aree urbane.\nUna stazione radio base pu\u00f2 ospitare pi\u00f9 antenne e apparati di ricetrasmissione relativi a diversi sistemi cellulari (GSM, GPRS, EDGE, UMTS, HSPA): questo \u00e8 particolarmente cercato dagli operatori in quanto consente un sensibile abbattimento dei tempi e soprattutto dei costi di installazione che sono legati in particolar modo al traliccio e alla sua posa.\nTipologie.\nQuando pi\u00f9 operatori di telefonia mobile installano i loro apparati ricetrasmittenti su stazioni radio base poste nello stesso sito si parla di installazione \"co-siting\". Le stazioni radio base, che in gergo vengono chiamate \"siti\" o celle, si suddividono in quattro tipologie principali:\nCaratteristiche.\nRange di copertura.\nIl range di copertura delle stazioni radio base non \u00e8 un elemento fisso, ma dipende da un certo numero di fattori quali:\nIn generale, in un'area dove ci sono celle a sufficienza per coprire l'intera area, si pone il range di ogni stazione in modo da assicurare una sufficiente sovrapposizione del segnale tra una cella e l'altra per assicurare il passaggio di connessione (ad es. quando un cellulare si trova in movimento tra una stazione e un'altra) ovvero l'handover, e, allo stesso tempo, minimizzare i problemi di interferenza esistenti se la sovrapposizione \u00e8 troppo elevata.\nIn pratica si trova il numero maggiore di stazioni radio base in aree altamente popolate, che hanno quindi il numero maggiore di utilizzatori potenziali. Il traffico telefonico per ogni cella deve essere inferiore alla capacit\u00e0 massima della stessa: esiste un limite superiore al numero di chiamate o di traffico di dati che una singola cella pu\u00f2 supportare. Questa limitazione influenza il numero di stazioni necessarie in una stessa area. Nelle aree rurali, solitamente la distanza tra due celle \u00e8 di 1-2 chilometri; nelle aree urbane questa distanza \u00e8 molto minore e pu\u00f2 essere pari a 400-800 metri. Ogni stazione riserva parte della sua capacit\u00e0 di servizio per le chiamate di emergenza che devono essere sempre disponibili in qualunque condizione di traffico.\nIl range massimo dipende da caratteristiche analoghe a quelle che influenzano quello minimo. La tecnologia GSM ha un range massimo fissato di 35 chilometri, che \u00e8 imposto da limitazioni tecniche. Il CDMA e l'Integrated Digital Enhanced Network (IDEN) non hanno limiti costruttivi, ma il limite risiede nella capacit\u00e0 del segnale del terminale mobile (che \u00e8 debole) di raggiungere la stazione. Nella pratica questo limite risiede attorno a 50-70 chilometri nelle migliori condizioni. Quando il terreno \u00e8 invece ondulato, la distanza si riduce a 5-8 chilometri. Questa marcata riduzione \u00e8 dovuta agli ostacoli che si trovano nel mezzo della Zona di Fresnel del segnale. \nQuindi, a seconda della tipologia del terreno o altri particolari esterni qui sopra trattati, una cella GSM pu\u00f2 essere messa vicino o molto lontano da quella a essa pi\u00f9 vicina: questa distanza varia tra 2 e 80 chilometri.\nOvviamente tanto maggiore \u00e8 l'estensione della cella tanto maggiore sar\u00e0 la potenza necessaria al segnale per la comunicazione con la stazione radio base e viceversa.\nCondizioni di emergenza.\nLa diffusione delle reti radiomobili di telecomunicazioni (GSM, UMTS, Wimax etc), ha comportato la necessit\u00e0 di disporre di infrastrutture di stazione in grado di garantire standard qualitativi adeguati, tempi rapidi di installazione, costi contenuti e possibilit\u00e0 di utilizzo in qualsiasi situazione ambientale evitando la realizzazione di opere civili e di fondazione.\nNormalmente le stazioni sono collegate a strutture fisse, ma ci sono delle particolari applicazioni dette Cell on wheels (COW o stazioni mobili) che permettono una facile mobilit\u00e0 delle stesse. Questo tipo di apparecchiature sono usate quando \u00e8 necessario avere una stazione fruibile temporaneamente. Il loro impiego \u00e8 strategico per la rapida estensione della copertura cellulare, la messa in servizio di collegamenti radio punto-punto ed in supporto ad un incremento del volume di traffico nel caso di eventi straordinari (manifestazioni sportive, musicali, situazioni di emergenza sociale, eventi catastrofici etc). \nAlternativamente si pu\u00f2 attrezzare un autocarro con container e palo telescopico che ha le medesime funzioni, detto \"Cell on Truck\" (COT).\nStazioni radio base ad isola.\nIn condizioni particolari, in cui per esempio c'\u00e8 un mancamento di energia elettrica, ci possono essere dei generatori che entrano in funzione solo nel momento in cui non vi \u00e8 altra alimentazione.\nLe stazioni radio base che non possono essere allacciate alla rete di distribuzione elettrica, vengono generalmente alimentate con sistemi quali i gruppi elettrogeni. Questa soluzione, oltre ad essere una fonte di inquinamento (atmosferico, acustico etc.), \u00e8 spesso utilizzata in ambiti sotto tutela ambientale e paesaggistica e rappresenta un elemento di aggravio dei costi operativi (OPEX).\nEsistono, invece, soluzioni che sono chiamate stazioni radio base ad isola che, oltre ad essere ecologicamente corrette, sono basate su soluzioni tecniche innovative che la rendono economicamente competitiva rispetto ai tradizionali sistemi di alimentazione grazie all'uso integrato di tecnologie ad energie alternative. \nStazioni radio base mascherate.\nSolitamente c'\u00e8 una forte opposizione della popolazione locale all'installazione di una nuova stazione radio base perch\u00e9 l'impatto di queste infrastrutture pu\u00f2 cambiare di molto lo scenario locale. Ci sono diverse modalit\u00e0 di mascheramento di tali strutture, che possono essere mascherate in modo da sembrare un oggetto completamente diverso. La crescente necessit\u00e0 di mascheramento delle stazioni radio base ha portato a soluzioni di mimetizzazione delle antenne, come gli alberi artificiali, facilmente inseribili in ambienti che richiedano un basso impatto ambientale e visivo. Le antenne possono quindi essere mascherate da alberi (ad es. palme, pini, cipressi...) o strutture rooftop rese camuffate da camini o pannellature.\nPer soddisfare le diverse esigenze riguardo a diversi ambienti climatici e naturali sono disponibili differenti antenna pino e antenne palme o cipressi che si distinguono per la forma della chioma e l'aspetto della corteccia. Il tronco \u00e8 formato da un palo troncopiramidale in acciaio, composto da pi\u00f9 conci in base all'altezza complessiva della struttura che pu\u00f2 variare dai 15 ai 40 metri. La superficie esterna \u00e8 rivestita in materiale plastico resistente ai raggi UVA ed agli agenti atmosferici, con un aspetto che mantiene nel tempo una sorprendente somiglianza alla corteccia naturale. La chioma \u00e8 composta da rami in materiali plastici accuratamente progettati tenendo conto di quantit\u00e0, forma e disposizione atte a mascherare totalmente ed in maniera naturale le antenne e le parti accessorie. I materiali utilizzati, oltre a garantire un'assoluta trasparenza radioelettrica e la resistenza ai raggi UVA, mantengono nel tempo le proprie caratteristiche meccaniche e di colorazione.\nUn altro tipo di camuffamento sono le strutture rooftop come i camini e le pannellature. Esiste un'ampia gamma di finti camini a basso impatto ambientale, strutture con altezze variabili da 6 ad 12 metri, utilizzate per il mascheramento di uno o pi\u00f9 gestori sulla stessa stazione. Questo tipo di strutture \u00e8 detto finto camino. Il consistente numero di roof top che affollano le nostre citt\u00e0, spesso da un punto di vista di impatto ambientale non rispettano l'ambito in cui sono inserite. Una soluzione a questo problema sono i sistemi modulari di pannellature che possono essere fissate con facilit\u00e0 ai sistemi rooftop esistenti portando ad un loro integrale restyling in tempi ridotti e con costi contenuti. I materiali utilizzati spaziano dai teli speciali per esterno, alla vetroresina, ai materiali plastici e microforati, con una gamma infinita di colorazioni ed immagini riproducibili sulle superfici esterne. Tale sistema \u00e8 detto pannellatura.\nTelestyle.\nIl Telestyle \u00e8 un'infrastruttura di arredo urbano atta ad alloggiare le antenne e gli apparati per telecomunicazione nonch\u00e9 gli impianti per l'illuminazione pubblica. Un connubio fra design, tradizione artigianale, esigenze estetiche e funzionalit\u00e0 relativa alle infrastrutture tecnologiche oggi presenti nelle nostre citt\u00e0. Esso \u00e8 una soluzione alternativa al problema di mascherare le antenne, infatti applica una differente filosofia: renderle visibili e pi\u00f9 gradevoli alla vista.\nGeolocalizzazione.\nI sistemi cellulari a mezzo delle omonime reti offrono potenzialmente anche un buon servizio di geolocalizzazione, sebbene meno preciso del GPS rappresentando comunque una buona alternativa per tutti gli apparecchi che non possiedono un ricevitore GPS. La precisione di tale sistema varia di molto: \u00e8 migliore nelle zone dove le stazioni radio base sono molto vicine tra loro; al contrario non \u00e8 molto buona nelle situazioni in cui le stazioni sono distanti tra loro in quanto il metodo adottato \u00e8 basato sulla rilevazione dei livelli di potenza del segnale tra pi\u00f9 stazioni radio base e successiva triangolazione dei dati.\nUn altro metodo usa l'approccio AoA (\"Angle of Arrival\"). Questo metodo \u00e8 possibile quando ci sono almeno due celle rilevabili; questo approccio produce un posizionamento che ha un grado di precisione intermedio tra il GPS e il sistema Geolocation.\nAltri ambiti.\nIn maniera analoga nell'ambito della telefonia wireless ad uso domestico (telefono cordless) con il termine stazione radio base si identifica la base di aggancio del terminale mobile stesso, che collegata in maniera cablata alla rete telefonica fissa riceve le chiamate dalla rete reindirizzandole verso il telefono o viceversa instrada le chiamate wireless in rete dal telefono stesso il tutto attraverso una comunicazione radio con il terminale. Anche nelle reti WLAN gli access point Wi-Fi hanno funzionalit\u00e0 logiche simili, su piccola scala, ad una stazione radiobase ricevendo e trasmettendo segnali dati da e verso i terminali mobili presenti nelle proprie aree di copertura o verso altri access point in maniera cablata o wireless."}
{"id": "78564", "revid": "1564499", "url": "https://it.wikipedia.org/wiki?curid=78564", "title": "Tabula Bantina", "text": "La Tabula Bantina \u00e8 il pi\u00f9 importante reperto mai rinvenuto sulla lingua degli Osci, popolazione indo-europea dell'Italia antica, stanziata in Campania e Lucania verso l'VIII secolo a.C. \nLa Tabula fu trovata nel 1790 sul monte Montrone, nel territorio di Oppido Lucano, tra i resti di un'antichissima tomba. \u00c8 costituita da una lastra di bronzo divisa in tre pezzi ed in alcuni frammenti. Datata forse tra il 150 a.C. e il 100 a.C., ha incisioni grafiche su ambedue le facciate. \nDa una parte vi \u00e8 lo statuto bantino, una legge municipale dell'antica citt\u00e0 di Bantia (l'attuale Banzi), del cui municipio faceva parte anche Oppido. \u00c8 scritto in lingua osca, ma con caratteri latini. Sull'altra facciata \u00e8 inciso un plebiscito, una legge di Roma, in lingua latina. Alcuni frammenti sono conservati nei musei archeologici di Napoli e Venosa.\nDinu Adame\u0219teanu riteneva che il testo osco, almeno per il frammento conservato in Lucania, fosse in realt\u00e0 una traduzione di un testo originale in lingua latina, redatta da qualcuno che non padroneggiava perfettamente la lingua osca."}
{"id": "78566", "revid": "2091899", "url": "https://it.wikipedia.org/wiki?curid=78566", "title": "Contea di Cork", "text": "Cork (gaelico irlandese: \"Contae Chorca\u00ed\" o \"Corcaigh\") \u00e8 la pi\u00f9 meridionale e pi\u00f9 vasta tra le contee dell'Irlanda e fa parte della Repubblica d'Irlanda. Confina con la contea di Kerry ad ovest, Tipperary e Waterford ad est, Limerick a nord e l'Oceano Atlantico a sud.\nSpesso chiamata la \"Rebel County\" per l'essersi messa spesso in evidenza nei conflitti irlandesi molto pi\u00f9 della altre contee, include nel suo territorio il capoluogo Cork, la celebre \"Pietra di Blarney\" (\"Blarney Stone\"), e Cobh, localit\u00e0 da dove partirono milioni di emigranti durante la grande carestia (\"Great Famine\").\nToponomastica e araldica civica.\nIl nome della contea deriva direttamente da quello della cittadina e ha un'evoluzione piuttosto bizzarra: \u00e8 l'anglicizzazione, infatti, del gaelico \"Corcaigh\", che letteralmente significa \"zona paludosa\" (in riferimento alla citt\u00e0, posta sulla foce del fiume Lee in un'insenatura molto condizionata dalle maree). Tuttavia, invece di tradurre in inglese il nome o di anglicizzarne la pronuncia, come fatto in altre parti d'Irlanda, gli inglesi lo sostituirono con la parola inglese che pi\u00f9 vi si avvicinava: Cork, appunto, che tuttavia significa \"sughero\".\nLo stemma della contea \u00e8 piuttosto complesso e fu adottato nel 1899. \u00c8 composto da un cerchio, nel quale \u00e8 inserito una foglia di trifoglio stilizzata sormontata dalla scritta arcuata \"CORK COUNTY COUNCIL\" e sotto dalla data di adozione. Il trifoglio contiene, poi, gli stemmi di sette centri abitati importanti: al centro \u00e8 posto lo stemma della citt\u00e0 di Cork, posizione ben in evidenza ad evidenziarne i ruolo di centro pi\u00f9 importante e amministrativo; nei tre petali ci sono gli stemmi delle altre tre cittadine che hanno lo status di \"borough\", ovvero con un \"Town Council\" e con determinate autonomie amministrative, e sono, in senso orario dall'alto, Youghal, Bandon e Kinsale. Ci sono, inoltre, situati negli angoli della foglia, i tre stemmi, molto pi\u00f9 piccoli, delle localit\u00e0 importanti della contea ma che non sono indipendenti amministrativamente, ovvero Castlemartyr, Charleville e Midleton.\nTopografia.\nLa contea \u00e8 divisibile grosso modo in due aree distinte: una che viene attraversata dal fiume Lee e che include anche la citt\u00e0 di Cork, e un'altra pi\u00f9 selvaggia chiamata \"West Cork\", meta di turisti e naturalisti affascinati dai numerosi villaggi rurali e dalle numerosissime isole poco al largo delle coste, tra le quali Sherkin Island, Clear Island e Dursey Island. Recentemente il \"West Cork\" \u00e8 oggetto di vivo interesse da parte della Comunit\u00e0 europea, dato che la domanda per gli immobili e altissima, anche fra personaggi celebri: questo grazie alla rinomata tranquillit\u00e0 dei paesaggi e della vita sociale.\nOrografia e geologia.\nLa superficie \u00e8 per gran parte del territorio ondulata, formata da alture tonde e basse e relative vallate orientate da est ad ovest. La parte occidentale \u00e8 l'unica discretamente montagnosa: il punto pi\u00f9 elevato \u00e8 situato nel nord-ovest, dove i monti Boggeragh raggiungono i 645 metri. Nel sud-est invece ci sono i monti Shehy, all'ingresso dei due promontori che delimitano la Baia di Bantry, i Monti Caha che formano il braccio settentrionale di questi promontori, e le colline a sud degli Shehy, nel distretto di Corbery. A nord del Blackwater la regione \u00e8 pressoch\u00e9 piatta, parte della grande piana che forma l'Irlanda centrale.\nLo scenario della parte occidentale della contea \u00e8 pi\u00f9 selvaggio e impervio, nelle zone centrali e orientali, specialmente nelle vallate, \u00e8 verde e tranquillo e, in alcune zone, anche abbastanza alberato.\nCosta e isole.\nLa costa di Cork \u00e8 molto irregolare e, spesso, molto accentuata e rocciosa. Ad ovest le insenature principali sono la Baia di Bantry, Dun Manus e Roaring Water.\nLa parte meridionale della contea, invece, \u00e8 formata da molti promontori molto lunghi, che non formano vere e proprie baie essendo abbastanza perpendicolari, come l'Old Head of Kinsale, il pi\u00f9 caratteristico. Nella zona costiera vicino a Cork City, ci sono invece strettissime insenature, utilizzate spesso come porti naturali, come il Cork Harbour, il Kinsale Harbour, la Baia di Youghal e quella di Ballycotton. Fanno parte, inoltre, della contea il punto pi\u00f9 meridionale della Repubblica d'Irlanda, Fastnet Rock, della terraferma irlandese, Brow Head, e il punto pi\u00f9 sud-occidentale dell'isola d'Irlanda, Capo Mizen, cos\u00ec come il famoso capo Sheep's Head.\nLe isole sono invece numerose: partendo da ovest, si incontra innanzitutto Dursey, al largo della Penisola di Beara (ma talmente poco che \u00e8 collegata con una funivia, l'unica dell'isola d'Irlanda), a sud della stessa penisola si incontrano invece Bere Island e Whiddy Island. \u00c8 nella Roaring Water, tuttavia, che si incontra un nutrito arcipelago, nel quale sono presenti alcune isole particolarmente interessanti: le pi\u00f9 famose sono Sherkin e Clear Island (anche chiamata Cape Clear). Le altre sono Hare Island, Castle Island, Horse Island, Long Island, le tre Isole Calf al centro della baia, Ringarogy e Inishbeg. Le ultime due sono collegate alla terraferma con un piccolo ponte. Nel Cork Harbour, invece, \u00e8 situata Great Island, avamporto di Cork City e localit\u00e0 dov'\u00e8 presente la caratteristica Cobh.\nIdrografia.\nI fiumi principali sono il Blackwater, il Lee, e il Bandon, che scorrono tutti da est, dove sgorgano, verso le grandi vallate occidentali. Il Blackwater nasce nella contea di Limerick, il Lee sorge nel pittoresco e selvaggio Gouganebarra Lough, mentre il Bandon dal Cullinagh Lough. Ci sono anche altri fiumi minori e torrenti che scorrono direttamente verso il mare, e i pi\u00f9 importanti fra questi sono nella zona sud-occidentale.\nNon ci sono, invece, laghi di una certa importanza: il pi\u00f9 vasto \u00e8 l'Inchigeelagh, che \u00e8 tuttavia niente di pi\u00f9 che un ingrossamento del fiume Lee.\nStoria.\nCork \u00e8 generalmente considerata come una delle contee istituite da Giovanni d'Inghilterra: non ebbe sempre gli attuali confini, dato che parte della zona settentrionale prima era parte dell'antico regno di Desmond, esistito fino al XVI secolo. In quel periodo, arrivarono coloni stanziati dalla corona britannica, tra i quali Sir Walter Raleigh ed Edmund Spenser, che ricevettero rispettivamente 40.000 e 3.028 acri.\nNel 1602 una vasta parte delle tenute di Sir Walter Raleigh e Fane Beecher fu acquistata da Richard Boyle, primo conte di Cork, che le aveva colonizzate con insedianti inglesi; questo port\u00f2 alla fondazione o alla totale ricostruzione di luoghi come Bandon, Clonakilty, Baltimore, Youghal e, successivamente, di Midleton, Castlemartyr, Charleville e Doneraile, mentre la famiglia Boyle increment\u00f2 il suo potere di fatto sull'intera contea.\nL'unico avvenimento storico isolato degno di nota nella contea \u00e8 stata la Battaglia di Kinsale nel 1601, che avvi\u00f2 la secolare dominazione britannica.\nEventi storici molto pi\u00f9 diluiti nel tempo invece riguardano soprattutto la \"Grande Carestia\", durante la quale milioni di irlandesi raggiunsero la allora Queenstown (oggi Cobh) per salpare sulle \"coffin ships\" per raggiungere terre straniere in cerca di fortuna.\nLa stessa Cobh \u00e8 stata teatro dell'ultimo saluto alla terraferma del Titanic, prima che schiantasse su un iceberg nell'Oceano.\nUn'altra tragedia navale riguarda invece Kinsale e il vicino Old Head, punto focale dei tentativi di salvataggio dell'equipaggio del \ntransatlantico statunitense RMS Lusitania, affondato dai sottomarini tedeschi.\nIl nomignolo di \"contea ribelle\" non \u00e8 cos\u00ec recente come i fatti relativi al repubblicanesimo irlandese farebbero pensare. Fu infatti dato alla regione dalla Corona Inglese nel 1499 addirittura, come segno dispregiativo, ma che fu accolto dagli abitanti, invece, con grande orgoglio.\nTale soprannome non fu perso nel tempo, anzi rafforzato da vari successivi episodi come le battaglie per la Home Rule e soprattutto per il ruolo di spicco nella guerra d'indipendenza irlandese: Michael Collins, fra l'altro, nacque e fu assassinato a \"B\u00e9al na Bl\u00e1th\", un villaggio del \"West Cork\".\nCultura.\nLa cultura \u00e8 molto forte e viva nella contea di Cork, ben rappresentata dai molti castelli sparsi per il territorio, i vari ruderi e l'architettura in generale dei centri abitati, ma anche la mentalit\u00e0 della capitale della contea e gli eventi storici l'hanno molto influenzata. Da notare, inoltre, la forte presenza della lingua gaelica con due oasi \"gaeltacht\".\nIl paesaggio \u00e8 ricco di castelli e di antichi ruderi, tra i quali il celebre Blarney Castle.\nCork, capitale della contea, \u00e8 sede di moltissimi settori culturali, di televisioni e stazioni radio, nonch\u00e9 Capitale Europea della Cultura per il 2005.\nCi sono, infine, due regioni \"Gaeltacht\": M\u00fascra\u00ed (Muskerry) nella parte settentrionale del territorio della contea, e Clear Island, un'isola poco al largo della costa.\nArte e architettura.\nA differenza di altre contee, specialmente quelle settentrionali, non ci sono molti reperti relativi all'era preistorica. I monumenti pi\u00f9 antichi riguardano l'era pagana, e sono i cosiddetti altari dei druidi, dei quali quello meglio conservato \u00e8 situato vicino a Cloyne, ma anche pilastri di roccia scolpiti, con iscrizioni chiamate Ogham sui quali si \u00e8 dibattuto molto, sono sparsi nella contea.\nMolti degli edifici religiosi sono in stato di rovina, usati spesso in passato come luoghi di sepoltura dagli abitanti della contea. Il principale \u00e8 Kilcrea, fondato da Cormac MCarthy nel 1485 circa, i discendenti del quale ancora riposano nel campo santo annesso; sono ben conservati ancora la struttura e il chiostro. la chiesa di Timoleague, situata in un posto molto particolare, ovvero un'altura sulla Baia di Courtmacsherry, contiene alcune tombe interessanti ed \u00e8 in stato di conservazione discreto. L'Abbazia di Buttevant, appartenuta ai Francescani e costruita nel XIII secolo, contiene le tombe della famiglia Barry e di altre casate importanti dell'epoca, oltre che un'apprezzabile cripta. Le torri circolari degne di nota sono due, una accanto alla Cattedrale di Cloyne. Anche a Ross, in una costruzione del 1661, c'\u00e8 una copia postuma di una torre circolare con tanto di tetto, con Saint Fachnan, al quale la chiesa \u00e8 dedicata, situato di fronte con in mano un libro e una croce. L'attuale chiesa \u00e8 databile intorno al 1837, ma \u00e8 situata sul luogo di un'antica cattedrale, poi unita come amministrazione religiosa a quella di Cork nel 1583. Degne di nota senz'altro l'Abbazia di Mourne, vicino a Mallow, una volta luogo legato ai Templari, e l'Abbazia di Tracton, ormai in completa rovina ma che una volta era molto importante, dato che sped\u00ec anche un priore nel parlamento inglese. Su un'isola del Lough Gouganebarra ci sono i resti di un oratorio dedicato a San Finbar. Allo stesso santo \u00e8 dedicata la Cattedrale della citt\u00e0 di Cork, mentre un'altra importante cattedrale \u00e8 quella di Saint Colman a Cobh.\nDei castelli, il pi\u00f9 antico \u00e8 quello di Lohort, costruito ai tempi di Re Giovanni e molto interessante architettonicamente: si \u00e8 salvato dalla rovina dato che \u00e8 stato nei secoli mantenuto da nobili britannici; per ultimo il conte di Egmont. Il pi\u00f9 famoso \u00e8 comunque il Castello di Blarney, costruito da Cormac MCarthy intorno al 1449: pi\u00f9 per la pur pregevole presenza architettonica e per i curati giardini, ci\u00f2 che rende famoso il maniero \u00e8 la presenza di una pietra, la Blarney Stone, che una leggenda vuole capace di donare il dono dell'eloquenza a chiunque la baci. Importanti anche i castelli di Mah\u00f3n, Macroom e Mallow, quest'ultimo attorniato da suggestive mura di cinta. Degni di nota i castelli di Kilbolane, Buttevant, Kiicrea e Dripsy. Curioso il castello elisabettiano di Kanturk conosciuto anche come \"MDonaghs Folly\", lasciato incompleto per contrasti con un governo abbastanza geloso al riguardo.\nLa citt\u00e0 di Cork \u00e8 l'unica, invece, a contenere nei suoi confini edifici di stampo ben diverso: oltre alla gi\u00e0 citata cattedrale di San Finbar, spiccano senz'altro il Tribunale, la torre campanaria di Shandon e l'elegante Municipio sul Lee.\nEventi e turismo.\nGli eventi culturali principali ruotano attorno alla citt\u00e0 di Cork: scelta come Capitale europea della cultura 2005, \u00e8 una vibrante citt\u00e0 molto attiva culturalmente e artisticamente, oltre che meta gettonata per il turismo. Zone molto turistiche sono anche Cobh, Blarney e in generale l'intero \"West Cork\", specialmente Bantry. Clonakilty, oltre che per il suo ricco interesse storico, esalta molto l'aspetto culturale e musicale della contea.\nPolitica.\nEssendo la pi\u00f9 vasta delle contee, Cork \u00e8 divisa in ben 10 aree elettorali: \nLa citt\u00e0 di Cork, pur centro amministrativo della contea, avendo sede il \"Council\" della County Hall sul Lee, e parte integrante geograficamente, non fa parte della propria contea in quanto gode dello status di \"city\" ed \u00e8 totalmente indipendente.\nI consiglieri della contea sono 48, votati a suffragio universale ogni cinque anni. Il consiglio d\u00e0 lavoro a circa 2.700 persone, e ha sedi distaccate a Mallow, Clonakilty e Skibbereen.\nIl \"County Council\" ha sede in un alto grattacielo a Cork City sulle sponde del Lee, il pi\u00f9 alto della Repubblica d'Irlanda, costruzione controversa che non ha risparmiato commenti negativi.\nEconomia.\nLe principali attivit\u00e0 economiche di Cork sono il turismo, l'agricoltura e le attivit\u00e0 agrarie in genere, oltre che il particolare agro-turismo che sta prendendo piede specialmente nelle zone rurali. Le principali cittadine invece sono importanti per il turismo, ma anche di industria di ingegneria, produzione chimica, alimentare, della birra e ittica.\nIn generale, c'\u00e8 un'ampia gamma di attivit\u00e0 commerciali, di ogni tipo immaginabile, specialmente nella citt\u00e0 di Cork.\nIl boom economico della \"Celtic Tiger\" degli anni novanta ha portato grande prosperit\u00e0 alla contea, forse quella che ha reagito meglio alle reazioni del mercato, e offre oggi ancora buone prospettive lavorative."}
{"id": "78569", "revid": "31789", "url": "https://it.wikipedia.org/wiki?curid=78569", "title": "Andrej Tarkovskij", "text": "Il suo cinema \u00e8 caratterizzato da lunghe sequenze, da strutture narrative atipiche e non convenzionali, da un distinto uso della fotografia cinematografica e da tematiche di tipo spirituale e metafisico. I suoi film pi\u00f9 famosi come \"Stalker\", \"Solaris\", \"Lo specchio\" e \"Andrej Rublev\" sono considerati universalmente tra i pi\u00f9 grandi capolavori della storia del cinema.\nBiografia.\nTarkovskij nacque il 4 aprile del 1932 a Zavra\u017e'e, nella oblast' di Ivanovo, un piccolo villaggio sulle rive del Volga, figlio di Arsenij Aleksandrovi\u010d Tarkovskij, poeta, e di Marija Ivanovna Vi\u0161njakova Tarkovskaja (1907-1979), donna dal carattere forte e dalla profonda religiosit\u00e0, a lungo impiegata presso una tipografia.\nEnorme per Tarkovskij fu l'importanza del rapporto con i genitori, fatto di amore viscerale per la madre, e di lontananze e incomprensioni col padre, il quale abbandon\u00f2 la famiglia nel 1935, quando Andrej aveva tre anni, per ritornarvi nel 1945, dopo la guerra. In questa occasione il padre tent\u00f2 di portare Andrej via con s\u00e9, ma la madre glielo imped\u00ec.\nAnni cinquanta.\nNel 1952 Andrej si iscrive all'Istituto di Studi Orientali dell'Accademia delle Scienze di Mosca (\"Moskovskij Institut Vostokovedenija\") e inizia a studiare arabo. Influenzato dalla religiosit\u00e0 della madre, si trova molto a disagio nell'ambiente accademico ateista dei pi\u00f9 duri anni dello stalinismo. Nel 1954 abbandon\u00f2 gli studi e, seguendo il consiglio della madre, and\u00f2 a lavorare come geologo raccoglitore nella taiga siberiana. Il contatto con la natura durante le lunghe escursioni lo aiut\u00f2 a ritrovare stimoli e a riconquistare una spiritualit\u00e0 che gli studi avevano minato. Il periodo della taiga siberiana fu oggetto di una sceneggiatura del 1958 che, per\u00f2, non fu mai trasformata in pellicola: Concentrato (koncentrat). Il titolo si riferiva al capo di una spedizione geologica, che aspetta la barca che riporta i \"concentrati\" dei minerali raccolti dalla spedizione.\nNel 1956 Andrej Tarkovskij ritorn\u00f2 a Mosca e si iscrisse al VGIK (Scuola Superiore di Cinematografia), la pi\u00f9 prestigiosa scuola di cinema dell'Unione Sovietica. Vi segu\u00ec i corsi di Michail Romm, quotato regista del periodo, esponente di quel realismo socialista che andava per la maggiore in quegli anni. Romm, al di l\u00e0 delle sue personali scelte estetiche, si dimostr\u00f2 un uomo di larghe vedute e, sotto la sua ala, Tarkovskij pot\u00e9 sviluppare le proprie idee, cosa di cui fu riconoscente al maestro, verso il quale ebbe sempre parole di grande stima.\nAl VGIK Tarkovskij inizi\u00f2: primo titolo \u00e8, nel 1956, \"Assassini\" (Ubijcy), un cortometraggio che riprende uno dei pi\u00f9 celebri racconti di Ernest Hemingway, e in cui Tarkovskij compare anche come attore nel ruolo di cliente del bar, a cui seguir\u00e0 l'anno dopo il mediometraggio: \"Non cadranno foglie stasera (Segodnja uvolnenija ne budet)\". Questa opera \u00e8 pi\u00f9 complessa rispetto all'esordio e racconta di un manipolo di militari che si occupa dello sminamento di una strada dove sono rinvenute bombe della seconda guerra mondiale. Il film, pur inserendosi idealmente in una certa cinematografia storiografica sovietica postbellica rivela, per il gusto della inquadratura e per la sceneggiatura tesa, il talento del regista.\nAnni sessanta.\nNel 1960 Tarkovskij si diplom\u00f2 presentando \"Katok i skripka\", un mediometraggio che racconta l'amicizia tra un bambino che studia violino e un operaio asfaltatore. Il film \u00e8 permeato da un blando lirismo un po' artificioso, dovuto anche alla sua natura di opera scolastica, ma mette gi\u00e0 in luce, nell'inusuale tema trattato e in alcune soluzioni registiche, un'originalit\u00e0 e un'indipendenza all'epoca non comuni. In questa pellicola si cominciano a cogliere alcune idee visive che troveranno ampio spazio nei successivi lungometraggi: un certo gusto per le visioni oniriche (come la sequenza caleidoscopica) e l\u2019elemento dell'acqua, sempre presente nei film successivi (ad esempio gli alberi che si specchiano nelle pozzanghere dopo l'acquazzone).\nNel 1961 Tarkovskij spos\u00f2 Irma Rau\u0161, un'attrice conosciuta ai corsi del VGIK. Dal matrimonio nacque nel 1962 Arsenij Andreevi\u010d, primo figlio del regista, a cui fu dato il nome del nonno. Sempre nel 1962 usc\u00ec \"L'infanzia di Ivan (Ivanovo Detstvo)\", il primo lungometraggio di Tarkovskij. Il film fu presentato al festival di Venezia, e vinse il Leone d'oro al miglior film \"ex aequo\" con \"Cronaca familiare\" di Valerio Zurlini. La pellicola racconta la storia di un bambino che partecipa alla seconda guerra mondiale. La vicenda alterna il crudo realismo della guerra a continue digressioni oniriche, in un'atmosfera fortemente suggestiva che nulla ha a che vedere con il coevo panorama cinematografico sovietico. Esplode improvviso il caso Tarkovskij. In Italia il film scatena una polemica che vide, in difesa del film, l'intervento di Jean-Paul Sartre dalle colonne de \"l'Unit\u00e0.\"\nCon questo film, lirico e personale, iniziano le prime incomprensioni con il regime che, quando nel 1966 Tarkovskij gir\u00f2 \"Andrej Rubl\u00ebv\", diventarono un'aperta ostilit\u00e0 che influenz\u00f2 tutta la carriera del regista. \"Andrej Rubl\u00ebv\" rilegge la storia della Russia del Quattrocento attraverso le gesta del pittore di icone Andrej Rubl\u00ebv, e fu uno dei migliori film degli anni sessanta dell'intera cinematografia mondiale; la sua forza e la sua intensit\u00e0 lo rendono un film di notevole importanza. Ci sono scene particolarmente celebri, come quella della fusione della campana, che inneggia all'unione del popolo contro il tiranno, e poi c'\u00e8 il misticismo, la fede, l'esaltazione di Madre Russia. Fu l'inizio di un lungo braccio di ferro che si trascin\u00f2 per anni.\nDopo lunghe pressioni, che videro intervenire persino il ministro francese per la cultura, il film, nel 1969, arriv\u00f2 al festival di Cannes, dopo aver subito alcuni tagli e \"correzioni\" al montaggio. Il successo fu enorme, il film vinse il premio della critica internazionale e fu proiettato in tutta Europa, suscitando ovunque entusiasmi di critica e pubblico. In patria, per\u00f2, \"Andrej Rubl\u00ebv\" fu proiettato solo nel 1971, riscuotendo un buon successo nonostante la cappa di silenzio piombata sul film: nessun articolo, nessuna recensione e perfino nessuna informativa sulle sale in cui veniva proiettato. Sul set di \"Andrej Rubl\u00ebv\" Tarkovskij conobbe Larisa Pavlovna Egorkina, che spos\u00f2 in seconde nozze nel 1969, e da cui, nel 1970, ebbe Andrej Andreevi\u010d, il secondo figlio.\nAnni settanta.\nA partire dall'aprile del 1970 Tarkovskij inizi\u00f2 a scrivere un diario che tenne con continuit\u00e0 sino agli ultimi giorni. Contiene il resoconto delle traversie burocratiche e delle complesse vicissitudini umane di Tarkovskij e costituiscono, assieme a \"Scolpire il tempo\", col quale Tarkovskij definisce la propria idea estetica, il pi\u00f9 importante documento sulla sua vita e le sue opere. In un primo momento dei diari furono pubblicati alcuni estratti, in traduzione inglese e tedesca, ma solo nel 2002 usc\u00ec la prima edizione integrale, curata dal figlio, per una piccola casa editrice fiorentina, le Edizioni della Meridiana.\nNel 1972 Tarkovskij realizz\u00f2 \"Solaris\", tratto dall'omonimo romanzo di Stanislaw Lem. Il film racconta una spedizione scientifica sul pianeta Solaris, un pianeta in cui avvengono strani fenomeni. Kris Kelvin, lo scienziato inviato a risolvere il mistero, scopre che l'oceano del pianeta \u00e8 una vera e propria entit\u00e0 senziente che materializza il passato e i ricordi. La complessa atmosfera metafisica di quest'opera fu sottovalutata e si prefer\u00ec puntare tutto sull'aspetto fantascientifico. Il film fu infelicemente presentato in occidente come \u201cla risposta sovietica a \"\"\u201d ed ebbe alterne fortune. In Italia \"Solaris\" fu affidato a Dacia Maraini, che vi oper\u00f2 profondi cambiamenti: gli iniziali quaranta minuti del film furono tagliati e altre scene arbitrariamente rimontate, ovviamente senza il consenso di Tarkovskij, che nemmeno era stato informato e che, in seguito, intent\u00f2 senza successo una causa legale contro la Maraini. Questa versione del film - peraltro doppiata in maniera disastrosa - circol\u00f2 in Italia per quasi un trentennio, fino alla riedizione nel 2001 della versione integrale.\nTerminato \"Solaris\" Tarkovskij inizi\u00f2 a lavorare a \"Un bianco giorno\", un film a carattere autobiografico, che usc\u00ec nel 1974 con il titolo definitivo \"Lo specchio (Zerkalo)\". Si tratta senza dubbio del film pi\u00f9 personale ed ermetico del regista. Vadim Jusov che era sempre stato l'operatore di fiducia di Tarkovskij, rifiut\u00f2 di girare il film perch\u00e9 considerava presuntuoso il progetto. Una volta uscito nelle sale per\u00f2, Jusov ammise di aver avuto torto e si compliment\u00f2 con Tarkovskij. In effetti \"Lo specchio\" \u00e8 un'opera di grande fascino che esibisce un virtuosismo tecnico sconfinato, nell'uso della macchina da presa e nel lavoro sul colore, un virtuosismo finalizzato alla creazione di un'atmosfera eterea in cui il presente, il passato e i sogni sono fusi in unico blocco atemporale, su cui si innestano immagini d'archivio di soldati dell'Armata Rossa impegnati nella seconda guerra mondiale, in una lirica ricostruzione della storia della Russia.\nL'ostilit\u00e0 del regime nei confronti di Tarkovskij, dopo questo film, divent\u00f2 ancora pi\u00f9 aspra. Il film fu ostacolato in ogni modo, se ne imped\u00ec la partecipazione a qualsiasi festival, nazionale e internazionale, mentre in patria fu considerato un film di terza categoria, la meno importante, per cui and\u00f2 in programmazione solo per tre settimane e solo in piccole sale di periferia. A Tarkovskij fu inoltre impedito di girare altri film. Tra le altre idee sviluppate mai tradotte su schermo figurano la riduzione de \"L'idiota\" di Dostoevskij, che, nelle idee di Tarkovskij, avrebbe dovuto essere il suo film pi\u00f9 importante e al quale lavor\u00f2 dal 1971 al 1983 quando, ormai esule, cap\u00ec che non avrebbe mai girato un film sul Vangelo di Luca.\nTra il 1976 e il 1977 Tarkovskij si dedic\u00f2 al teatro e mise in scena a Mosca l'Amleto di Shakespeare, con Anatolij Solonicyn nel ruolo del principe di Danimarca. A partire dal 1978, grazie a un permesso speciale del Presidium del Soviet Supremo, Tarkovskij riprese a girare: inizi\u00f2 la lavorazione di \"Stalker\", tratto da \"Picnic sul ciglio della strada\", un romanzo di fantascienza dei fratelli Strugackij, che usc\u00ec nel 1979.\n\"Stalker\" racconta un viaggio all'interno di una misteriosa Zona, di cui si dice esista una stanza in cui si esaudiscono i desideri. Protagonisti del viaggio sono lo stalker, cio\u00e8 la guida che sa come muoversi dentro la Zona, uno scienziato e uno scrittore. Lo sviluppo narrativo \u00e8 quasi inesistente, ma il film \u00e8 uno dei pi\u00f9 suggestivi girati da Tarkovskij. Lentissime carrellate su pavimenti d'acqua, dialoghi filosofici e un'atmosfera da apocalisse post-atomica, che impregna ogni immagine, rendono il film enigmatico e sfuggente, probabilmente il vertice figurativo di Tarkovskij.\nL'ostracismo del regime cal\u00f2 sulla pellicola: per volere dell'autorit\u00e0 sovietica il film fu presentato al festival non competitivo di Rotterdam, precludendogli la possibilit\u00e0 di concorrere a Cannes, dove fu comunque presentato a sorpresa riscuotendo un grande successo. Nel luglio del 1979 Tarkovskij ottenne il permesso di espatrio per recarsi in Italia per prendere contatti con la Rai. La moglie di Tarkovskij e il figlio furono trattenuti in URSS a garanzia del suo ritorno. In Italia Tarkovskij inizi\u00f2 a girare assieme a Tonino Guerra \"Tempo di viaggio\", un documentario per la Rai e, sempre con Guerra, inizi\u00f2 il progetto di \"Nostalghia\". Due mesi dopo ritorn\u00f2 in Unione Sovietica.\nAnni ottanta.\nNell'aprile 1980 ripart\u00ec per l'Italia per ricevere il David di Donatello per \"Lo specchio\" e per terminare il lavoro iniziato l'anno prima. Nel 1982, durante un nuovo soggiorno in Italia, prese la decisione definitiva: non fece mai pi\u00f9 ritorno in patria.\nFu l'inizio di una vita da esule (terzo illustre dopo Aleksandr Sol\u017eenicyn e Rostropovi\u010d), che lo vide girare per tutta Europa e per gli Stati Uniti. Fu comunque in Italia che Tarkovskij trov\u00f2 il maggiore sostegno, Dacia Maraini a parte: il comune di Firenze gli don\u00f2 un appartamento a Palazzo Gianni-Vegni e gli concesse la cittadinanza onoraria; Tonino Guerra fu un amico sincero che lo aiut\u00f2 in ogni momento.\nNel 1983 usc\u00ec \"Nostalghia\", girato in Italia nella campagna senese, il suo primo film fuori dalla Russia. La personale vicenda di Tarkovskij \u00e8 tutta proiettata nel film, a partire dal titolo. \u00c8 la storia di un intellettuale russo che si trova in Italia per scrivere la biografia di un musicista del XVIII secolo. Fa amicizia con Domenico, il matto del paese, il quale gli affida un voto da compiere in sua vece, quello di attraversare, con una candela accesa, la piscina di Bagno Vignoni. Il matto si uccide dandosi fuoco a Roma e Gor\u010dakov, il protagonista, muore portando a termine il voto della candela.\nIl film fu accolto da opinioni discordanti. Rimane comunque la notevole fotografia di Giuseppe Lanci e la suggestione di alcune immagini, come quelle della nebbia che avvolge la Val d'Orcia o la scena della candela nella piscina svuotata di Santa Caterina. Un altro elemento che rende il film degno di nota nella totalit\u00e0 dell'opera tarkovskijana \u00e8 il riferimento alle opere d'arte, soprattutto pittoriche, esattamente come accade in quasi tutti i film. In questo caso c'\u00e8 un richiamo a un dipinto di Piero della Francesca, la \"Madonna del Parto\" (1460, Cappella di Santa Maria di Momentana a Monterchi), nella memorabile sequenza che ripropone il rito di fertilit\u00e0 che le donne della campagna di Monterchi eseguono per propiziare la nascita di un figlio.\nNel 1983 Rai 2 trasmise \"Tempo di viaggio\", il documentario girato in Italia durante la ricerca dei luoghi in cui ambientare \"Nostalghia\". Sempre nel 1983 al Covent Garden di Londra and\u00f2 in scena il suo \"Boris Godunov\", con la direzione musicale di Claudio Abbado. Lo spettacolo, fortemente voluto da Abbado, era il frutto di tre anni di contatti, rinvii, imprevisti vari e infine prove e ancora nuovi ripensamenti. Fu un trionfo e fece man bassa dei premi destinati alla lirica. Intanto \"Nostalghia\" vinse a Cannes il gran premio della giuria ex aequo con \"L'Argent\" di Robert Bresson.\nNel 1984 Tarkovskij, pur vivendo in Italia, chiese e ottenne asilo politico negli Stati Uniti, paese che conosceva poco. L'annuncio fu dato a luglio dal regista in una conferenza stampa a Milano: era il pi\u00f9 clamoroso caso di dissenso in URSS dai tempi di Aleksandr Sol\u017eenicyn. L'importanza e il prestigio di cui godeva il regista fecero s\u00ec che la notizia facesse il giro del mondo.\nNel 1985, grazie all'interessamento di Ingmar Bergman, Tarkovskij si rec\u00f2 in Svezia per girare \"Sacrificio (Offret)\", il suo ultimo film. \"Sacrificio\" usc\u00ec nel 1986 e fu presentato a Cannes suscitando entusiasmo unanime. La Palma d'oro per\u00f2 and\u00f2 a \"Mission\" di Roland Joff\u00e9, scatenando fortissime proteste perfino da parte del presidente francese Fran\u00e7ois Mitterrand, che parl\u00f2 addirittura di \"scandalo\". Mitterrand fu molto vicino a Tarkovskij in un'altra importante circostanza: all'inizio del 1986 una sua lettera inviata a Michail Gorba\u010d\u00ebv aveva permesso ad Andrej, il figlio di Tarkovskij, di uscire dall'Unione Sovietica per ricongiungersi, dopo molti anni, con i genitori (Larisa era col marito gi\u00e0 dal 1982).\n\"Sacrificio\" a Cannes consegu\u00ec quattro premi, fatto senza precedenti, oltre a grandi elogi. Il film racconta la storia di Alexander, un uomo che vede crollare tutto ci\u00f2 in cui crede in seguito all'improvviso scoppio di una guerra nucleare. Disperato prega Dio di salvare il mondo, facendo voto di rinunciare a tutto ci\u00f2 che possiede, se la sua preghiera si dovesse realizzare. Seguendo il consiglio di un amico, Alexander fa l'amore con Maria, una cameriera che si dice sia una strega. La mattina dopo scopre che il mondo \u00e8 tornato indietro di un giorno e nessuna guerra incombe.\nMantenendo fede alla promessa, Alexander d\u00e0 fuoco alla sua casa e si chiude in un impenetrabile mutismo prima di essere portato via da un'ambulanza. Con \"Sacrificio\" Tarkovskij firma un film raffinato e sontuoso, denso di omaggi a Bergman, a partire dalla lividissima fotografia di Sven Nykvist, fino all'ambientazione in una piccola isola che ricorda molto la Far\u00f8 in cui Bergman si \u00e8 ritirato. Ma oltre a questo, il film sviluppa tutte le tematiche tarkovskiane e le porta, in un certo senso, a compimento.\nLa malattia uccise Tarkovskij nella notte tra il 28 e il 29 dicembre del 1986 in una clinica di Parigi. I funerali si svolsero il 3 gennaio nella cattedrale ortodossa di Sant'Aleksandr Nevskij e Mstislav Rostropovi\u010d, col quale il regista aveva stretto amicizia negli ultimi anni, suona sul sagrato della chiesa la suite per violoncello n\u00ba2 di J.S. Bach. La moglie Larisa rifiut\u00f2 l'offerta delle autorit\u00e0 sovietiche di rimpatriare la salma per seppellirla sul suolo natio. Andrej Tarkovskij fu invece sepolto, e tuttora giace, nel piccolo cimitero ortodosso russo di Sainte-Genevi\u00e8ve-de-Bois.\nForma cinematografica.\nPer Tarkovskij la materia prima del cinema non \u00e8 la narrazione ma il tempo. Il cinema \u00e8 l'unica arte in grado di registrare il tempo nelle sue forme fattuali. Il 29 gennaio 1973 egli scrisse nel suo diario:\nIn tal senso egli vedeva nel cinema pi\u00f9 affinit\u00e0 con la poesia e la musica che non con la narrativa. Coerentemente con queste premesse teoriche l'aspetto formale della sua opera presenta un notevole spessore e anche, a differenza delle tematiche narrative, una notevole evoluzione. Sono state individuate a questo proposito due fasi creative la cui linea di demarcazione \u00e8 posta fra \"Lo specchio\" e \"Stalker\". La prima fase \u00e8 caratterizzata da opere stilisticamente molto diverse le une dalle altre ma accomunate da una concezione ancora plastica e dinamica dello spazio e del tempo filmico che si concretizzano in un uso frequente della panoramica, nel comporre le immagini per linee oblique, nel ricorrere a cromatismi spesso intensi. Da questa fase Tarkovskij prese le distanze nel 1980 definendo le sue opere precedenti \"Stalker\" \u00abtutti dei brutti film\u00bb.\nLa seconda fase presenta un notevole rinnovamento di tutti i codici linguistici. La lunghezza media delle inquadrature aumenta \nnotevolmente, il ritmo si fa pi\u00f9 lento, l'orientamento dell'asse visivo si fissa divenendo la carrellata il movimento di macchina dominante, le immagini vengono composte quasi esclusivamente secondo piani frontali e per linee orizzontali o verticali, dunque secondo pattern visivi statici, ma soprattutto appare un uso estremamente parco del colore, quasi al limite del bianco e nero. \u00c8 stato notato a quest'ultimo proposito come il passaggio dal bianco e nero al colore in \"Andrej Rubl\u00ebv\" sia un evento eclatante mentre in \"Sacrificio\" costituisca appena una sfumatura. L'insieme di questi mutamenti \u00e8 stato interpretato come l'esito di un'aspirazione a trovare nel linguaggio cinematografico un equivalente dell'ideale artistico della pittura di icone russa.\nEredit\u00e0.\nNonostante l'esigua filmografia, l'opera di Tarkovskij resta tuttora una delle pi\u00f9 apprezzate del cinema moderno. A lui si sono ispirati molti autori, in modo manifesto, da Aleksandr Sokurov a Wim Wenders fino a Lars von Trier, Gus Van Sant, B\u00e9la Tarr, Alejandro Gonz\u00e1lez I\u00f1\u00e1rritu e Lav Diaz. Nel 2002 \u00e8 stato dato alle stampe \"Martirologio\" (Edizioni della Meridiana, Firenze), diario autobiografico del regista, definito l'ultimo \"grande artista della tradizione russa\". Nel 2010 Openculture ha reso disponibili le opere di Tarkovskij attraverso youtube. I film sono in lingua originale con sottotitoli in inglese.\nArchivio personale.\nLe sue carte personali sono conservate presso l'Istituto Internazionale Andreij Tarkovskij a Firenze.\nRiconoscimenti.\nGli \u00e8 stato dedicato l'asteroide 3345 Tarkovskij."}
{"id": "78572", "revid": "1652635", "url": "https://it.wikipedia.org/wiki?curid=78572", "title": "Eugenio Villoresi", "text": "Progett\u00f2 il canale - che da lui prese il nome - che collega il Ticino all'Adda. \u00c8 conosciuto nell'ambiente scientifico italiano anche per essere stato uno dei fondatori della Societ\u00e0 Agraria di Lombardia.\nBiografia.\nSecondogenito di otto figli, Eugenio nacque da Luigi Villoresi e Teresa Baffa. Il padre, che era direttore dei giardini reali di Monza, lo portava spesso con s\u00e9. Fu probabilmente durante quelle lunghe passeggiate, che Eugenio cominci\u00f2 a sviluppare l'interesse per la natura, la vita nei campi e a conoscere, anche attraverso le conversazioni col padre, i problemi di aridit\u00e0 dei terreni dell'alta pianura. Dopo aver conseguito la maturit\u00e0 classica presso il seminario di Monza, si iscrisse a ingegneria all'Universit\u00e0 degli Studi di Pavia dove, risiedendo nel Collegio Ghislieri, si laure\u00f2 nel 1832.\nDopo tre anni di apprendistato e un breve periodo in cui lavor\u00f2 come libero professionista, vinse un concorso e fu assunto alla direzione dei fondi rustici dei \"Luoghi Pii Elemosinieri\" di Milano, assunzione che gli permise di occuparsi subito di irrigazione. Il suo primo intervento riguard\u00f2 i problemi d'adacquamento di un'azienda agricola di Abbiategrasso. La passione per il lavoro fece maturare in lui la convinzione che si potesse migliorare il sistema irriguo del milanese derivando l'acqua necessaria, dal lago Maggiore.\nLa realizzazione del Canale.\nVilloresi cominci\u00f2 cos\u00ec a stendere il suo progetto insieme al cognato, l'ingegnere Luigi Meraviglia, e il 15 gennaio del 1868 inoltr\u00f2 la domanda al Governo al fine di ottenere la concessione per costruire due grandi canali di derivazione d'acqua, dal lago di Lugano e dal lago Maggiore, tramite gli emissari Tresa e Ticino. Lo cui scopo era quello di migliorare l'irrigazione, favorire la navigazione dei barconi da sabbia e distribuire forza motrice alle fabbriche. La concessione venne emanata in appena quindici giorni dal re Vittorio Emanuele II e avrebbe dovuto avere una durata di novant'anni, a partire dalla creazione di un Consorzio per l'utilizzazione delle acque e per l'esercizio dei canali. Superato questo primo ostacolo sorsero per\u00f2 dei problemi di natura tecnica e burocratica che indussero Villoresi a ridimensionare il progetto originario.\nAlcuni proprietari terrieri, temendo che l'irrigazione avrebbe potuto distruggere le viti e i gelsi, spinsero l'ingegnere ad abbandonare l'idea della derivazione dell'acqua dal lago di Lugano, per creare solo il collegamento dal Ticino. Il progetto cos\u00ec rivisto ed adeguato alle richieste, fu finalmente ritenuto \"di pubblica utilit\u00e0\" e cos\u00ec venne approvato dal Ministero dei lavori pubblici nel 1877. Ma a quel punto, il progetto fu portato avanti solo da Villoresi, in quanto il cognato riteneva, e non era il solo, che le difficolt\u00e0 tecniche per la sua realizzazione fossero enormi, cos\u00ec come lo sarebbero state le spese finanziarie.\nEffettivamente non aveva tutti i torti: Villoresi, per attuare il suo straordinario progetto, diede fondo a tutte le sue risorse personali, lasciando in eredit\u00e0 ai figli ben poco. Oltretutto nemmeno lui riusc\u00ec a vedere concretamente realizzata la sua opera, morendo il 12 novembre del 1879. La sola consolazione fu la conferma dell'approvazione definitiva del canale che il figlio Luigi (30 febbraio 1851-22 maggio 1935) gli port\u00f2 da Roma. Gli eredi, per poter finalmente vedere realizzato il progetto del padre, furono costretti a cedere i diritti di concessione alla Societ\u00e0 Italiana per le Condotte d'Acqua, chiamata anche Societ\u00e0 condotte una societ\u00e0 costituitasi a Roma nell'aprile del 1880, il cui scopo era quello di fornire acqua per usi civici, agricoli e industriali. Tale societ\u00e0 si impegn\u00f2 a proprio rischio nella costruzione del canale, la cui inaugurazione, avvenne a Somma Lombardo nell'aprile del 1884.\nMa per portare a compimento l'opera ci vollero ancora alcuni anni: nel 1886 fu aperto il primo tronco del canale, che entr\u00f2 completamente in funzione solo dopo il congiungimento con l'Adda, nel 1890. Un'opera che l'allora ministro delle finanze, Quintino Sella, defin\u00ec \"grandiosa ed utilissima\".\nLo scopo di Eugenio Villoresi di veder irrigato l'alto milanese pu\u00f2 ritenersi raggiunto, oggi il canale si snoda per 86 km, attraverso un comprensorio di 85.000 ettari, nel quale distribuisce l'acqua tramite 120 bocche di derivazione, da cui si diramano rami secondari che si sviluppano per 130 km, i quali rami vanno a loro volta ad alimentare rami terziari, che generano un intrico di ben 1400 km. \nE' il secondo canale artificiale pi\u00f9 lungo d\u2019Italia, preceduto dal Canale Emiliano Romagnolo."}
{"id": "78573", "revid": "880848", "url": "https://it.wikipedia.org/wiki?curid=78573", "title": "Paolo Mieli", "text": "\u00c8 stato direttore de \"la Stampa\" dal 1990 al 1992, e del \"Corriere della Sera\" dal 1992 al 1997 e dal 2004 al 2009. Dal 2009 al 2016 \u00e8 stato presidente di RCS Libri.\nBiografia.\nNasce a Milano nel 1949, di madre cristiana e di padre di religione ebraica, Renato Mieli, un giornalista vicino al PCI la cui famiglia \u00e8 emigrata dall'Egitto (vi sono Mieli in tutto il bacino mediterraneo, fino a Malta). I genitori si separano quando lui ha 7 anni. Da Milano, i Mieli si trasferiscono a Roma, dove Paolo compie gli studi classici presso il liceo classico \"Torquato Tasso\" . Si laurea in Lettere con una tesi in Storia moderna e contemporanea su Giuseppe Bottai e la sinistra fascista, con relatore Renzo De Felice (storico italiano del Fascismo) e correlatore Rosario Romeo (studioso del Risorgimento).\nAnni Sessanta.\nMieli muove i primi passi nella carta stampata da giovanissimo: nel settembre 1967, Eugenio Scalfari lo assume diciottenne a \"L'Espresso\". Il suo ruolo \u00e8 destinato a crescere sotto le direzioni di Gianni Corbi (1968-1970) e, soprattutto, quella di Livio Zanetti (1970-1984) al fianco del quale sar\u00e0 inviato di politica internazionale (Israele, Vietnam, Spagna, Etiopia, Marocco, Tunisia, Cecoslovacchia, Francia), capo della sezione culturale, caporedattore centrale assieme ad Alberto Statera (con cui intervista \"Terzo grado\"). Secondo Nello Ajello, all'epoca condirettore del settimanale, Rosario Romeo, professore esigente e maestro severo, lo considerava una promessa.\nLa militanza in Potere Operaio, movimento politico sessantottino della sinistra extraparlamentare, influenz\u00f2 i suoi esordi. \nAnni Settanta.\nNel 1971 fu tra i firmatari della lettera aperta pubblicata sul settimanale \"L'Espresso\" sul caso Pinelli e di un altro, pubblicato a ottobre su \"Lotta Continua\", nel quale si esprimeva solidariet\u00e0 verso alcuni militanti e direttori responsabili del giornale di estrema sinistra inquisiti per istigazione a delinquere a causa del contenuto ritenuto diffamatorio di alcuni articoli. La sua idea di giornalismo si modifica col passare degli anni: da posizioni estremiste, Mieli passa presto a toni moderati durante gli studi di storia moderna all'Universit\u00e0, dove i suoi maestri sono i citati Romeo e De Felice. Fondamentale nella sua formazione sar\u00e0 anche la figura di Livio Zanetti, suo direttore all\"'Espresso\". \nAnni Ottanta.\nNel 1985 passa a \"la Repubblica\", dove rimane per un anno e mezzo, per approdare poi a \"La Stampa\". \nAnni Novanta.\nIl 22 maggio 1990 diviene direttore del quotidiano torinese della famiglia Agnelli. In questi anni Mieli affina il proprio stile giornalistico che, con un neologismo, verr\u00e0 definito \"mielismo\", e prender\u00e0 forma soprattutto con il suo passaggio al \"Corriere della Sera\" (10 settembre 1992). Il neodirettore Mieli, come gi\u00e0 sperimentato con successo a \"La Stampa\", svecchia il giornale della borghesia lombarda, alleggerendone foliazione e contenuti utilizzando linguaggio, personaggi e tematiche fin allora confinati alla televisione e ai tabloid di gossip, cercando di attrarre lettori con iniziative allegate al quotidiano. Il cambiamento funziona: il \"Corriere\" non perde ma anzi consolida la propria autorevolezza. Il periodo politico vede l'estendersi a macchia d'olio delle inchieste sui politici italiani corrotti, chiamate col termine di Tangentopoli: Mieli tenta di mantenere una posizione abbastanza equidistante dai poteri pubblici e privati (che controllano saldamente il quotidiano: la Fiat dell'avvocato Agnelli, le banche e gli industriali, i membri del famoso \"salotto buono\", riuniti da Enrico Cuccia in Mediobanca). La posizione non sar\u00e0 priva di incongruenze e verr\u00e0 tacciata di \"cerchiobottismo\", neologismo coniato da Giovanni Valentini. Il 7 maggio 1997 Mieli lascia la direzione del quotidiano lombardo; al suo posto subentra Ferruccio de Bortoli.\nIl nuovo secolo.\nMieli diventa direttore editoriale del gruppo RCS e, dopo la scomparsa di Indro Montanelli, dal settembre 2001 al dicembre 2004 si occupa della rubrica giornaliera \"Lettere al Corriere\", dove dialoga coi lettori su temi prevalentemente storici. Il 7 marzo 2003 venne indicato dai presidenti di Camera e Senato come nuovo presidente della Rai. La notizia della nomina fu seguita dalla comparsa di alcune scritte antisemite sui muri della sede Rai di Milano in corso Sempione, per le quali Mieli ricevette la solidariet\u00e0 di tutto il mondo politico italiano. La nomina dur\u00f2 pochissimi giorni: Mieli rinunci\u00f2 all'incarico il 13 marzo, non sentendo attorno a s\u00e9, per motivi definiti \"di ordine tecnico e politico\", l'appoggio necessario alla sua linea editoriale.\nIl 24 dicembre 2004 torna a dirigere il \"Corriere della Sera\" sostituendo Stefano Folli. Il 2 dicembre 2008 \u00e8 oggetto di una dichiarazione del presidente del Consiglio Silvio Berlusconi che, durante una visita in Albania a Tirana, se la prende con il \"Corriere della Sera\" e con \"La Stampa\" aggiungendo: \"certi direttori cambino mestiere\". Il 30 marzo 2009 il CDA di RCS MediaGroup decide di sostituirlo nuovamente con Ferruccio de Bortoli, come gi\u00e0 accaduto nel maggio 1997. Mieli lascia la direzione della testata l'8 aprile 2009 per assumere l'incarico di presidente di RCS Libri.\nAnni 2010.\nDopo la cessione di RCS Libri a Mondadori (14 aprile 2016), Mieli viene sostituito da Gian Arturo Ferrari alla presidenza, ma resta membro del consiglio d'amministrazione.\nDa alcuni anni tiene regolarmente un seminario sulla \"Storia dell'Italia Repubblicana\" presso la facolt\u00e0 di Scienze Politiche, Economiche e Sociali dell'Universit\u00e0 degli Studi di Milano. \u00c8 membro del comitato scientifico della Fondazione Italia USA e della Fondazione SUM, legata all'Istituto Italiano di Scienze Umane.\nIn ambito televisivo Mieli \u00e8 presente nelle trasmissioni storiche di Rai 3: \u00e8 uno dei volti principali del \"Progetto Storia\" avviato per il terzo canale da Pasquale D'Alessandro, avendo partecipato, come conduttore, autore e commentatore, a \"Correva l'anno\", \"La grande storia\", \"Passato e Presente\". Ha anche guidato trasmissioni per Rai Storia.\nDirige per la Rizzoli la collana di saggi storici \"I Sestanti\" e per la BUR cura la collana \"La Storia \u00b7 Le Storie\". Attualmente collabora al \"Corriere della Sera\" scrivendo editoriali in prima pagina e recensioni nelle pagine culturali.\nAnni 2020.\nIl 2020 lo ha visto riconfermato alla conduzione di \"Passato e Presente\", programma (produzione di Rai Cultura) in onda dal luned\u00ec al venerd\u00ec alle 13:10 su Rai Tre (e in replica alle 20:30 su Rai Storia). Inoltre, nel 2019 ha condotto otto puntate domenicali in prima serata per \"La grande storia\".\nNella stagione 2019-2020 Mieli partecipa ogni luned\u00ec, mercoled\u00ec e venerd\u00ec alla trasmissione radiofonica 24 Mattino trasmessa da Radio 24, commentando le notizie del giorno con la rassegna stampa insieme a Simone Spetia. Nella stagione successiva commenta ogni giorno i temi della giornata, dal luned\u00ec al venerd\u00ec, affiancando Simone Spetia all'inizio della terza parte di 24 mattino.\nNel 2021 \u00e8 stato nominato presidente della giuria del premio letterario Viareggio Repaci.\nIl Manifesto contro Calabresi.\nIl 13 giugno 1971 Paolo Mieli (assieme a un gruppo di intellettuali e giornalisti tra i quali Alberto Moravia, Cesare Musatti, Tullio De Mauro, Natalia Ginzburg, Norberto Bobbio, Lucio Colletti, Enzo Paci, Elvio Fachinelli, Umberto Eco, Giulio Carlo Argan) firma un manifesto in cui si accusa il commissario Luigi Calabresi di essere un \"torturatore\", di avere una \"responsabilit\u00e0\" nella morte - 15 dicembre 1969 - dell'anarchico Giuseppe Pinelli e se ne chiede, sulla base di una \"ricusazione di coscienza\", l'allontanamento dagli uffici della Questura di Milano. L'anno successivo, 17 maggio 1972, il commissario Luigi Calabresi viene assassinato; negli anni novanta mandanti e colpevoli di tale delitto sono stati individuati (da sentenze definitive) in esponenti della formazione della sinistra extraparlamentare Lotta Continua: Giorgio Pietrostefani, Adriano Sofri e Ovidio Bompressi.\nNel 2002 Mieli torna su quell'episodio per scrivere: \"Molti anni fa la mia firma capit\u00f2 (me colpevole) in calce a un manifesto: nelle intenzioni dei promotori - e mia - quell'appello avrebbe dovuto essere a favore della libert\u00e0 di stampa; ma, per una riprovevole ambiguit\u00e0 della formulazione, pareva che quel testo difendesse la lotta armata e incitasse al linciaggio di Luigi Calabresi. Poco dopo il commissario fu ucciso e io, a distanza di trent'anni, provo ancora vergogna per quella coincidenza. Come, credo (o quantomeno mi auguro), tutti coloro il cui nome comparve in fondo a quel foglio. E vergogna \u00e8 dir poco: qualsiasi parola di scuse nei confronti di moglie e figli di Luigi Calabresi mi appare ancora a tutt'oggi inadeguata alla gravit\u00e0 dell'episodio\". Qualche tempo dopo, Mario Calabresi, figlio del commissario ucciso, racconta in un libro di aver conservato quell'articolo di Mieli in \"una busta con le missive o le pagine di giornale che hanno un significato particolare\".\nRiviste.\nNegli anni settanta e ottanta Paolo Mieli collabora a \"Tempi moderni\" diretta da Fabrizio Onofri, \"Queste istituzioni\" diretta da Sergio Ristuccia, \"Nuova Storia Contemporanea\" diretta da Renzo De Felice, \"Mondo operaio\" diretta da Gaetano Arf\u00e9, \"Storia illustrata\" diretta da Alberto Statera, \"Pagina\" diretta da Ernesto Galli della Loggia.\nLa Stampa.\nViene nominato direttore il 22 maggio 1990, come successore di Gaetano Scardocchia. I suoi obiettivi furono: riaccorpamento del giornale precedentemente diviso in dorsi e assorbimento di \"Stampa sera\" con l\u2019edizione del luned\u00ec. Chiam\u00f2 a collaborare Michail Gorba\u010d\u00ebv e Giovanni Falcone che, dopo un colloquio con Norberto Bobbio, accett\u00f2 di scrivere editoriali per il quotidiano torinese. Scrive Nello Ajello: \"Di rado 'La Stampa' \u00e8 stata cos\u00ec vivace, incline all'aneddoto, sensibile al risvolto frivolo come quando l\u2019ha diretta Paolo Mieli. Perfino gli argomenti seri, provenienti da una capitale che Torino detesta, vengano impacchettati in una confezione assai pi\u00f9 attraente di un tempo. Nelle mani di un uomo che, in fondo, mangia pane e politica da una vita, \u2018La Stampa\u2019 ha cos\u00ec rischiato \u2013 non si sa con quanto gradimento da parte dei suoi lettori autoctoni, ma certo con allarme delle testate concorrenti \u2013 di diventare un quotidiano nazionale\". A \"La Stampa\" Mieli porta alcuni giornalisti tra i quali, da \"la Repubblica\", Paolo Guzzanti a cui affider\u00e0 il compito di colloquiare con il Presidente della Repubblica Francesco Cossiga per una serie di interviste che provocheranno grande clamore. \"L'uscita di Paolo Mieli da \"La Repubblica\" \u2013 dove era rimasto per poco tempo e in uno stato di infelicit\u00e0 \u2013 aveva infastidito Scalfari\", ha scritto in seguito Guzzanti; \"Poi lo aveva visto diventare direttore de \"La Stampa\" e ora si vedeva portar via una firma del suo giornale, per quanto ormai data per persa, come la mia. Scalfari considerava Paolo Mieli un figlio, ma un figlio ingrato\". Mieli sar\u00e0 direttore de \"La Stampa\" fino al 9 settembre 1992 quando ceder\u00e0 il timone a Ezio Mauro.\nIl Corriere della Sera - prima direzione (1992-1997).\nSuccessore di Ugo Stille, entra in carica il 10 settembre 1992. L'avvocato Gianni Agnelli poco tempo dopo disse (l'indiscrezione fu pubblicata da \"L'Espresso\") che Mieli \"aveva messo la minigonna a una vecchia signora\" compiacendosi del fatto che, in tempi rapidissimi, il \"Corriere della Sera\" avesse riconquistato il primato nelle edicole. Secondo Vittorio Feltri, Mieli non fece solo questo: \"vibr\u00f2 senza piet\u00e0 fendenti micidiali alle consolidate camarille di prime donne che gareggiano da sempre in via Solferino, valorizzando firme nuove, come quelle di Francesco Merlo e Gian Antonio Stella che per lungo tempo erano stati relegati al ruolo di comprimari\". Il \"Corriere\" diretto da Mieli ebbe un interesse particolare per gli argomenti a carattere storico. Ha scritto Ernesto Galli della Loggia: \"libero da pregiudizi ideologici, e percependo l'interesse politico-giornalistico di tali argomenti per l\u2019esistenza intorno ad essi di una curiosit\u00e0 nel pubblico sempre assai viva, specialmente in un periodo cos\u00ec ricco di cambiamenti di regime di aperture di nuovi archivi, di ritorni sulla scena di uomini e ricordi, Mieli decise, prima a 'La Stampa' poi al 'Corriere', di dare larghissimo spazio a ogni genere di notizia e di articoli al riguardo. Soprattutto a tutto quanto di nuovo veniva alla luce, agli interrogativi e ai punti di vista eterodossi: non facendosi intimidire dalle polemiche, ma anzi per pi\u00f9 versi alimentandole. Il \u2018revisionismo\u2019 divenne cos\u00ec, di fatto, una cavallo di battaglia del suo giornale. Fu, non vorrei esagerare, qualcosa che ricordava alla lontana la battaglia antigiolittiana del \u2018Corriere\u2019 di Albertini; questa volta per\u00f2 con un establishment culturale non gi\u00e0 sostanzialmente alleato, come era accaduto al giornale nel primo quindicennio del Novecento, bens\u00ec decisamente ostile\". Durante la sua prima direzione del \"Corriere\", Mieli d\u00e0 vita al settimanale femminile \"Io donna\". \"La Repubblica\" risponde con \"D\". Rester\u00e0 direttore fino al 7 maggio 1997 quando verr\u00e0 sostituito da Ferruccio de Bortoli.\nIl Corriere e Mani Pulite.\nSostiene Piero Sansonetti: \"Nel biennio 1992-93, il potere di Mieli era enorme. La societ\u00e0 politica era allo sbando. I partiti di governo quasi non esistevano pi\u00f9. Anche il PCI era sotto botta. Chi contava allora? Nacque un\u2019alleanza di ferro tra quattro giornali italiani: il Corriere, La Stampa, l'Unit\u00e0 e la Repubblica. Il direttore de l'Unit\u00e0 era Walter Veltroni, alla 'Stampa' c'era Ezio Mauro, il caporedattore di 'Repubblica' era Antonio Polito. Tra i quattro giornali si stabil\u00ec un vero e proprio patto di consultazione che li rendeva fortissimi: ci si sentiva due, tre volte al giorno, si concordavano le campagne, le notizie, i titoli. Il punto di riferimento di tutti era Mieli perch\u00e9 era il Corriere della Sera che contava di pi\u00f9\". \"L'asse di ferro\", secondo Sansonetti, \"era tra Mieli, quando ancora stava alla 'Stampa' e Walter Veltroni. Diciamo che comandavano loro e, se c\u2019erano dissidi con gli altri, alla fine decidevano loro\". \"Il giorno del decreto Conso (5 marzo 1993) mi chiam\u00f2 dal partito Cesare Salvi che mi annunci\u00f2 un articolo di appoggio all'iniziativa del governo, chiamai io stesso Mieli e gli altri direttori e dopo il giro serale delle telefonate nel corso del quale mi parlarono dei fax di protesta giunti ai giornali e della loro decisione di prendere una posizione di condanna, ne parlai con Veltroni e chiedemmo a Salvi di cambiare il senso del suo articolo. Cosa che Salvi fece prendendo posizione contro il decreto Conso\".\nL'avviso di garanzia a Berlusconi.\nIl 22 novembre 1994 il \"Corriere della Sera\" diretto da Paolo Mieli pubblica in esclusiva la notizia del primo avviso di garanzia a Silvio Berlusconi che in quel momento \u00e8 Presidente del Consiglio e, a Napoli, coordina un vertice internazionale. In un\u2019intervista con Bruno Vespa per alcuni suoi libri su Mani Pulite, Mieli racconter\u00e0 di aver informato in anticipo dello scoop soltanto Alberto Ronchey, all\u2019epoca Presidente di RCS, e di averne parlato con l\u2019avvocato Gianni Agnelli solo l\u2019indomani a notizia pubblicata. I magistrati che avevano avviato l\u2019inchiesta sospettarono che l\u2019indiscrezione fosse giunta al \"Corriere\" dall'entourage dello stesso Berlusconi. Secondo una ricostruzione dell\u2019intera vicenda fatta da Giancarlo Lehner la notizia era uscita invece dal Palazzo di Giustizia di Milano.\nIl caso Montanelli.\nNel gennaio del 1994 Mieli propone a Indro Montanelli, ormai in rotta con l\u2019editore de \"il Giornale\", Silvio Berlusconi, di tornare al \"Corriere della Sera\" nelle vesti di direttore. Mieli lo avrebbe affiancato come condirettore, ma Indro Montanelli declina l'offerta. In seguito, nel 1994, Montanelli fonda \"La Voce\" ma, l\u2019anno successivo, dopo la chiusura del quotidiano, torna al \"Corriere della Sera\" da cui era stato licenziato da Piero Ottone nel 1974, per curare, nella rubrica \u201cLa Stanza\u201d, la corrispondenza con i lettori.\nCerchiobottismo e doppiopesismo.\nDopo la vittoria di Romano Prodi e dell\u2019Ulivo alle elezioni politiche del 1996, su \"La Repubblica\" Eugenio Scalfari e Giovanni Valentini accusano il \"Corriere\" di \"cerchiobottismo\". Il \"Corriere\" di Mieli avrebbe iniziato, secondo questa accusa, a criticare sia il centrodestra sia il centrosinistra, \"un colpo al cerchio e uno alla botte\", dal centrosinistra e meritava perci\u00f2 una pi\u00f9 severa attenzione. La risposta di Mieli \u00e8 cos\u00ec sintetizzata da Angelo Agostini: \"La controaccusa \u00e8 di \"doppiopesismo\". Dopo la stagione di Mani Pulite che avrebbe visto i media uniti nel ruolo di cani da guardia dei poteri pubblici e privati, alcuni giornali come \"La Repubblica\" avrebbero cominciato a giudicare con due pesi diversi: uno pi\u00f9 leggero per il centrosinistra al governo, l\u2019altro pi\u00f9 pesante per Berlusconi all\u2019opposizione, sempre gravato da vicende giudiziarie e conflitto d'interessi\". Sostiene Mieli: \"Se sei un guardiano, devi continuare ad esserlo anche quando sono i tuoi a governare: non \u00e8 possibile usare un doppio peso, una doppia misura. Ed \u00e8 impensabile concentrare le critiche sull\u2019opposizione, risparmiando le nostre attenzioni alla maggioranza\".\nTerzismo.\nIn risposta a due parlamentari, uno di centrodestra (Marco Follini) e uno di centrosinistra (Franco Debenedetti), Mieli scrive: \"Terzismo non \u00e8 una ricerca di neutralit\u00e0 o di felice equidistanza dalle parti in conflitto, bens\u00ec un modo diverso di collocarsi nel centrodestra e nel centrosinistra per evitare al proprio schieramento di essere travolto dal conflitto stesso. Fu cos\u00ec anche per i melii raccontati da Tucidide, i quali, pur essendo colonia spartana, si schierarono esplicitamente dalla parte degli ateniesi. Ma pretendevano di stare dalla parte degli ateniesi alla loro maniera, decidendo loro se, come e quando sarebbero entrati nel conflitto. Atene ritenne che concedere loro questa facolt\u00e0 sarebbe stata considerata dagli altri una prova di debolezza. Per questo combatt\u00e9, vinse e stermin\u00f2 i melii... \u00c8 la regola sancita dalla storia, non si sfugge al triste destino dei melii. E vorrei che ne fossero consapevoli gli aspiranti terzisti\".\nDirezione editoriale.\nNel periodo che va dal 1997 al 2004, Paolo Mieli \u00e8 direttore editoriale dell\u2019interno Gruppo Rizzoli Corriere della Sera. Sovrintende alla ristrutturazione dei settimanali del Gruppo (\"Amica\", \"Il Mondo\", \"A\"), \u00e8 membro del Cda del quotidiano spagnolo \"Mundo\", fonda - nel 1997 - a Napoli il \"Corriere del Mezzogiorno\" di cui \u00e8 direttore Marco De Marco. Nel settembre del 2001 eredita da Indro Montanelli - su decisione di Ferruccio de Bortoli - la rubrica della risposta alle lettere dei lettori.\nIl Corriere della Sera - seconda direzione (2004-2009).\nIl 24 dicembre 2004 succede a Stefano Folli alla direzione del \"Corriere della Sera\". Nell'estate del 2005 il costruttore Stefano Ricucci insieme ad alcuni amici ribattezzati (da un'intercettazione telefonica dello stesso Ricucci) \"furbetti del quartierino\" tenta la conquista del \"Corriere della Sera\". Tale scalata \u00e8 ben vista dal banchiere Gianpiero Fiorani impegnato a conquistare la Banca Antonveneta, dal governatore della Banca d\u2019Italia Antonio Fazio e dal Presidente dell\u2019Unipol Giovanni Consorte. Ma la manovra, dietro la quale il settimanale di Enrico Deaglio \"Diario\" individua collegamenti con il mondo dalemiano e quello berlusconiano, non va in porto. L'8 marzo del 2006, con un editoriale sul \"Corriere della Sera\", dichiara che il suo giornale avrebbe auspicato una vittoria elettorale dell'Unione e di Romano Prodi (e auspicato un rafforzamento di AN e UDC) alle successive elezioni politiche. Questa posizione suscita aspre polemiche, non solo tra gli esponenti della Casa delle Libert\u00e0, a causa dell'abbandono del cosiddetto \"terzismo\" da parte della testata. Il vicedirettore del \"Corriere\" Massimo Mucchetti ha sostenuto che questa decisione ha fatto perdere al giornale quarantamila acquirenti. Lettori che in seguito, per\u00f2, sarebbero tornati ad acquistare il giornale. Mucchetti ha scritto anche che la scalata dei \"furbetti del quartierino\" era stata enfatizzata. Il 2 maggio 2007 il \"Corriere\" pubblica il primo degli articoli di Sergio Rizzo e Gian Antonio Stella che avrebbero fatto parte del libro \"La casta\". Un libro di denuncia di sprechi e malversazioni dei poteri pubblici italiani. Il 2 dicembre 2008, il Presidente del Consiglio Silvio Berlusconi invita i direttori della \"Stampa\", Giulio Anselmi, e del \"Corriere della sera\", Paolo Mieli, a \"cambiare mestiere\". E nel giro di pochi mesi sia Anselmi sia Mieli vengono esonerati dai loro incarichi.\nIl caso De Magistris.\nIl 3 dicembre 2008 Mieli solleva il giornalista del \"Corriere della Sera\" Carlo Vulpio dall'incarico di seguire le indagini delle procure di Salerno e Catanzaro sul caso giudiziario riguardante Luigi de Magistris.\nPresidenza RCS Libri.\nDal 2009 al 2016, Paolo Mieli \u00e8 Presidente di RCS Libri di cui fanno parte Rizzoli, Bur, Bompiani, Fabbri, Sonzogno, Sansoni, La Nuova Italia, Adelphi, Marsilio e Flammarion.\nTelevisione.\nPaolo Mieli ha collaborato a vari programmi televisivi in particolare riguardanti argomenti storici: \"Correva l'anno\" (da lui condotto), \"La grande storia\", \"Italiani\", \"Storia della prima guerra mondiale\", \"Storia della seconda guerra mondiale\", \"Storia della Repubblica\" e \"Passato e Presente\". Ha commentato insieme a Franco Bragagna la diretta Rai della cerimonia di apertura delle Olimpiadi invernali di PyeongChang 2018.\nLe polemiche storiografiche.\nTra il 1999 e il 2017, Mieli pubblica prima su \"La Stampa\" poi sul \"Corriere della Sera\" una serie di articoli accompagnati da alcuni libri interamente dedicati a temi storiografici (\"Le storie, la storia\", \"Storia e politica\", \"I conti con la storia\", \"L'arma della memoria\", \"In guerra con il passato\" editi da Rizzoli) che provocano un vivace dibattito. Secondo Indro Montanelli, Mieli ha affrontato \"lo scottante e (pare impossibile, ma \u00e8 cos\u00ec) tuttora controverso tema del revisionismo con esemplare equilibrio e senso della misura, ma anche prudenza, mettendosi sotto il patronato (e padrinato) ideologico dei suoi oramai finalmente indiscussi maestri: Rosario Romeo e Renzo De Felice, di cui da studente fu allievo e alla cui scuola \u00e8 maturato\". Mieli, prosegue Montanelli, \"ha fatto del revisionismo dimostrativa applicazione su capitoli di storia resi ormai innocui dalla loro monumentale vetust\u00e0 partendo addirittura da Gerusalemme (quella biblica di Mos\u00e8 e di David) e dall\u2019Atene di Alcibiade. Per dimostrare che la storiografia non \u00e8 che un continuo revisionismo e che appunto in questo consiste il suo fascino\". Nel 2000, Mieli si occupa del libro in cui Roberto Vivarelli rivela il suo passato giovanile nella Repubblica sociale italiana. Nel suo articolo, pubblicato prima dell\u2019uscita del libro, Mieli spiega che all'epoca in cui ader\u00ec alla Rsi Vivarelli aveva solo quattordici anni. Ma su \"Repubblica\" Mario Pirani scrive che libro e articolo fanno parte della \"campagna per delegittimare le basi fondative della Repubblica, in primo luogo la Resistenza\". In un libro, Giampaolo Pansa fa osservare come Pirani, ma anche Giovanni De Luna, Gianpasquale Santomassimo e Nicola Tranfaglia, abbiano attaccato il libro prima ancora di averlo potuto leggere. Giovanni De Luna polemizza in pi\u00f9 occasioni con l'\"uso pubblico della storia\" fatto dal \"Corriere\" di Mieli, definito, appunto, un \"giornale capace di declinare in termini di marcata originalit\u00e0 un particolare uso pubblico della storia\". E si lamenta per il fatto che, a causa di quest'opera del \"Corriere\" di Mieli, \"il lavoro degli storici \u00e8 ormai pienamente coinvolto sulla scena mass mediale\" con \"l'obiettivo esplicito di incidere sulla formazione del senso comune attraverso la revisione del giudizio sui grandi eventi della contemporaneit\u00e0\". Diverso e sostanzialmente elogiativo il giudizio di Ernesto Galli della Loggia gi\u00e0 direttore della rivista \"Pagina\" che annoverava Mieli (assieme a Riccardo Chiaberge, Massimo Fini e Giampiero Mughini) tra i suoi vice.\nIl \"mielismo\".\nClaudio Rinaldi, direttore de \"L'Espresso\" conia il termine \"mielismo\" per definire lo stile giornalistico della nuova stagione del \"Corriere\". La voce \"mielismo\" viene accolta nella Treccani. Il \"mielismo\", secondo Filippo Ceccarelli che con Mieli ha lavorato a \"La Stampa\" si pu\u00f2 riassumere cos\u00ec: \"Inconfondibile miscela di spirito alto e materia bassa; attenzione a tutto quanto \u00e8 televisivamente popolare e popolarmente televisivo; suggestioni perlopi\u00f9 antiretoriche, non di rado articolate attraverso disseminazioni di dubbi su mitologie consolidate; apparente leggerezza; allegra e spavalda disponibilit\u00e0 al gossip (vulgo: \"pettegolezzo\"), quindi al divertente, all'eclettico, al frammentario; visione conflittuale della realt\u00e0, con conseguente sottolineatura di 'casi', 'polemiche', 'duelli' e, quando possibile, spargimento di polpettine di zizzania destinate soprattutto a uomini politici e intellettuali che si prendono troppo sul serio; culto del dettaglio, ancora, talvolta tirato fino all'estremo limite, e cio\u00e8 ben oltre la vicenda in cui esso dettaglio s\u2019inscriverebbe\". Edmondo Berselli preferisce chiamarlo \"metodo Mieli\".\nVita privata.\nMieli \u00e8 stato sposato con Francesca Socrate con la quale ha avuto il figlio Lorenzo (1973), con Federica Alatri con la quale ha avuto Andrea (1979) e con la giornalista Barbara Parodi Delfino con la quale ha avuto Oleandra (1997).\nMieli, pur non essendo tecnicamente ebreo dato che sua madre non era ebrea, e nonostante non sia religioso e non frequenti la comunit\u00e0 ebraica, si dichiara \u00abebreo al 110%, orgoglioso di questa identit\u00e0\u00bb, soprattutto nei momenti in cui si manifesta l'antisemitismo."}
{"id": "78574", "revid": "1543377", "url": "https://it.wikipedia.org/wiki?curid=78574", "title": "Carabiniere", "text": "Per carabiniere (in francese \"Carabinier\" da cui deriva, in inglese \"Carabineer\", in spagnolo \"Carabinero\") si intendeva in origine un fante o un cavaliere scelto, armato di carabina.\nStoria.\nIl corpo pare che abbia origini in Francia: difatti il termine \"carabinier\" introdotto, pare, da Luigi XIV per indicare quel particolare tipo di unit\u00e0 del proprio esercito, si \u00e8 evoluto nel tempo comprendendo anche unit\u00e0 di fanteria leggera e gendarmeria formata sempre da elementi scelti.\nLa carabina era considerata un'arma pi\u00f9 appropriata, rispetto a moschetto e fucile, per l'utilizzo da parte di unit\u00e0 d'\u00e9lite a cavallo, in quanto era pi\u00f9 leggera e facile da gestire.\nUnit\u00e0 di fanteria.\nNell'ambito delle unit\u00e0 di fanteria vengono definite con il nome di \"carabinieri\" le unit\u00e0 di \u00e9lite:\nNel mondo.\nI carabinieri sono soldati scelti e solo talvolta sono corpi di gendarmeria nelle forze armate di diversi Stati:\nItalia.\nIn Italia con il termine \"carabiniere\" si suole genericamente identificare un appartenente all'Arma dei Carabinieri, una forza armata con compiti sia di polizia che di gendarmeria (polizia militare). Il termine indica anche il grado di carabiniere semplice."}
{"id": "78575", "revid": "830939", "url": "https://it.wikipedia.org/wiki?curid=78575", "title": "Elefante", "text": ""}
{"id": "78581", "revid": "3535", "url": "https://it.wikipedia.org/wiki?curid=78581", "title": "Vertebre", "text": ""}
{"id": "78582", "revid": "486946", "url": "https://it.wikipedia.org/wiki?curid=78582", "title": "Costole", "text": ""}
{"id": "78583", "revid": "933835", "url": "https://it.wikipedia.org/wiki?curid=78583", "title": "VIII dinastia egizia", "text": "L'VIII dinastia apre il periodo della storia dell'antico Egitto normalmente identificato come Primo Periodo Intermedio.\nStoria.\nL'unica fonte organica di cui disponiamo \u00e8 la lista reale di Abido.\nSecondo Manetone l'VIII dinastia sarebbe stata costituita da \"...76 re di Menfi che regnarono per 146 anni\".\nAlcuni sovrani sono citati, talvolta con nomi modificati, nei \"Decreti di Copto\", una serie di iscrizioni, rinvenute in alcune tombe del periodo, che riportano la concessione di privilegi riguardanti il visir Shemai, governatore dell'Alto Egitto e altri membri della sua famiglia.\nAlcuni sovrani elencati sono attestati anche archeologicamente principalmente da sigilli.\nTenendo conto dell'elevato numero di sovrani rispetto al breve arco di tempo assegnato alla dinastia, 30 anni, dalle moderne cronologie, \u00e8 lecito ritenere che molti di essi possano aver regnato contemporaneamente su parti diverse dell'Egitto."}
{"id": "78587", "revid": "3535", "url": "https://it.wikipedia.org/wiki?curid=78587", "title": "Elefantidi", "text": ""}
{"id": "78588", "revid": "1610933", "url": "https://it.wikipedia.org/wiki?curid=78588", "title": "Mammuth", "text": ""}
{"id": "78590", "revid": "124832611", "url": "https://it.wikipedia.org/wiki?curid=78590", "title": "Aeroporto di Bergamo-Orio al Serio", "text": "L'Aeroporto di Bergamo-Orio al Serio, ufficialmente Aeroporto Internazionale Il Caravaggio e anche noto con il nome commerciale di Milan Bergamo Airport (utilizzato nel sito ufficiale dell'aeroporto), (sigla IATA BGY) \u00e8 un aeroporto italiano situato nel comune di Orio al Serio, a 5\u00a0km di distanza dal centro di Bergamo e 50\u00a0km dal centro di Milano; occupa anche porzioni dei comuni di Grassobbio e Seriate. \n\u00c8 una delle tre basi operative principali di Ryanair, assieme all'aeroporto di Dublino-Cork e all'aeroporto di Londra-Stansted.\n\u00c8 il terzo scalo italiano per numero di passeggeri.\nAssieme all'aeroporto di Milano-Malpensa e all'aeroporto di Milano-Linate forma il sistema aeroportuale milanese di oltre 49 milioni di passeggeri annui (2019) (il secondo in Italia dopo il sistema romano). Gi\u00e0 intitolato all'aviatore Antonio Locatelli, il 23 marzo 2011 viene ufficialmente intitolato al celebre pittore Michelangelo Merisi, detto \"Il Caravaggio\".\nLo scalo \u00e8 principalmente utilizzato da compagnie aeree a basso costo per le quali risulta essere il primo in Italia per numero di passeggeri e per la societ\u00e0 di ricerca specializzata britannica \"Skytrax\" rientra tra i 10 migliori aeroporti low-cost del mondo nel 2016. Nell\u2019aeroporto c\u2019\u00e8 anche l\u2019hangar della Ryanair, vestito con la bandiera Italiana.\nStoria.\nL'aeroporto nasce nel 1937 per scopi militari. Nella provincia di Bergamo esistevano campi di volo gi\u00e0 dal 1911 (a Osio Sotto) e ne vennero costruiti altri durante la Prima guerra mondiale.\nNel 1953 vi rinasce il 13\u00ba Gruppo caccia.\nNel 1949 istituti bancari, gruppi commerciali ed enti locali costituirono un comitato per dotare Bergamo di un aeroporto civile. La conclusione di questo lungo iter si ebbe il 16 luglio 1970, quando venne costituita la \"Societ\u00e0 per l'Aeroporto Civile di Bergamo \u2013 Orio al Serio\".\nNonostante l'opposizione degli enti amministrativi milanesi e della SEA che gestisce gli aeroporti di Linate e Malpensa, il 21 marzo 1972 part\u00ec da Orio il primo volo civile diretto all'Aeroporto di Roma-Ciampino, operato dalla compagnia aerea Itavia e inaugurato da varie autorit\u00e0 politiche.\nVerso la fine degli anni ottanta, la SEA entr\u00f2 nel capitale sociale di SACBO per arrivare, nel 1993, fino a una partecipazione del 49,98%.\nIn concomitanza con il progetto Malpensa 2000, era allo studio un piano di ripartizione e riqualificazione degli scali regionali, assegnando a ciascuno una sua specializzazione, mantenendo per\u00f2 flessibilit\u00e0 operativa.\nNel 2001 l'aeroporto ottiene la \"Certificazione di Qualit\u00e0 ISO 9001\" del settore passeggeri.\nI presupposti per lo sviluppo di Orio si sono creati nell'agosto 2002, in concomitanza con la chiusura temporanea di Linate per il rifacimento della pista e la deviazione di parte del traffico su Bergamo. In quest'occasione lo scalo ha saputo dimostrare di essere pronto e attrezzato per supportare volumi di traffico di gran lunga superiori al milione di passeggeri l'anno raggiunto nel 1999.\nNel 2003, con l'arrivo prima di Ryanair e poi di altri vettori a basso costo, Orio al Serio incomincia a crescere in modo esponenziale e, nel giro di poco tempo, diventa il pi\u00f9 importante scalo italiano dei voli low cost. Nel 2009 da Orio sono passati 7.160.008 persone, diventando il 4\u00ba scalo italiano per numero di passeggeri.\nNel dicembre 2009 \u00e8 stato inaugurato l'ampliamento della zona commerciale del terminal passeggeri, con nuovi servizi, negozi e punti ristoro.\nIl 23 marzo 2011 l'Ente nazionale per l'aviazione civile (ENAC), delibera l'intitolazione dell'aerostazione all'artista Michelangelo Merisi, conosciuto in tutto il mondo come Caravaggio. La denominazione ufficiale diviene \"Il Caravaggio International Airport\".\nNel 2014 l'aeroporto ha visto una fase di sviluppo notevole a partire dal riammodernamento delle infrastrutture.\nL'aeroporto ha chiuso al traffico aereo dal 13 maggio al 2 giugno per i lavori di rifacimento della pista, la realizzazione del nuovo piazzale nord e le relative vie di rullaggio, nonch\u00e9 la modifica ai raccordi gi\u00e0 presenti. Sempre nel 2014 sono incominciati i lavori di ammodernamento e ingrandimento dell'aerostazione lato arrivi. I lavori precedenti, quelli del 2009, avevano interessato solo l'ingrandimento del settore partenze; il nuovo intervento ha interessato l'intera zona degli arrivi, completamente rinnovata, ed \u00e8 stato realizzato un piano rialzato che collegandosi con il settore partenze ne prolunga la dimensione. Questo ha portato alla crescita dei gate di imbarco, i quali sono stati rinumerati in base alle destinazioni: Schengen (A) o extra-Schengen (B), e la realizzazione di nuove attivit\u00e0 commerciali. Con la nuova struttura sono stati realizzati 3 nuovi ponti di imbarco fissi, uno dei quali alla sua sommit\u00e0 ospita l'ufficio del coordinamento di scalo garantendo la vista sul piazzale di propria competenza.\nNel dicembre 2015 l'aeroporto ha superato i 10 milioni di passeggeri trasportati in un anno portando l'aeroporto in 3\u00aa posizione nella classifica degli aeroporti italiani per traffico passeggeri. I principali motivi di questo notevole incremento sono la continua aggregazione di voli e compagnie aeree; per esempio le pi\u00f9 recenti sono Pobeda Airlines, gruppo low-cost di Aeroflot, che ha aperto un collegamento giornaliero tra Bergamo e l'Aeroporto di Mosca-Vnukovo.\nA gennaio 2019 sono partiti i lavori per l'ampliamento della zona dedicata ai voli extra-Schengen.\nDal 27 luglio al 27 ottobre 2019 lo scalo bergamasco, oltre al proprio traffico ordinario, ha accolto anche parte dei voli normalmente in programma all'aeroporto di Milano-Linate (parte dei voli Alitalia, i voli Blue Panorama e l'attivit\u00e0 di aviazione generale), chiuso durante tale periodo per permettere lo svolgimento di importanti lavori di ammodernamento.\nServizi aeroportuali.\nI servizi aeroportuali hanno da marzo 2007 visto SACBO perdere il monopolio e avere il primo concorrente privato. Dopo una parentesi con \"ASA Handling\" che da marzo a giugno 2007 si \u00e8 occupata di assistenza aeromobili e passeggeri TUI Fly. Da settembre 2007 \"A.G.S. Handling\" fornisce servizi di handling a una serie di vettori sia passeggeri sia cargo, in aggiunta ai servizi di assistenza forniti da \"BGY International Services\" (attiva dal 1\u00ba gennaio 2017 e controllata al 100% da SACBO); la quale ha come clienti principali: Ryanair, Pobeda, Blue Air e Luke Air.\nServizi di sicurezza.\nI servizi di sicurezza sono appaltati a una societ\u00e0 di vigilanza armata. Presso l'aeroporto operano la Polizia di Stato e la Guardia di Finanza.\nServizio antincendio.\nIl Servizio di soccorso antincendio aeroportuale ARFF (Aircraft Rescue and Fire Fighting) \u00e8 garantito dal Corpo Nazionale dei Vigili del Fuoco. All'interno dell'aeroporto \u00e8 presente la sede del Distaccamento Aeroportuale di Orio al Serio che dipende dal Comando Provinciale dei Vigili del Fuoco di Bergamo.\nTraffico e statistiche.\nNota: durante l'anno 2014, l'aeroporto \u00e8 stato chiuso per rifacimento pista dal 13 maggio al 2 giugno.\nAccessibilit\u00e0.\nL'aeroporto \u00e8 raggiungibile con molti mezzi di trasporto:\nIn autobus.\nDalle citt\u00e0 di Bergamo, Milano, Monza, Brescia e Torino mediante servizi di diverse societ\u00e0 pubbliche e private;\nIn auto.\nAutostrada A4 Milano-Venezia, uscita di Bergamo o Seriate. Accanto all'aerostazione sono presenti 3 parcheggi scoperti e 2 coperti. In totale, ci sono circa 8000 posti auto. Tra questi parcheggi, nessuno \u00e8 direttamente collegato al terminal. Il pi\u00f9 vicino, infatti, si trova, approssimativamente, a 2 minuti a piedi mentre l'opzione a pi\u00f9 basso costo \u00e8 a 1\u00a0km dall'aeroporto ed \u00e8 collegata al terminal grazie ad un servizio di bus navetta incluso nel costo della prenotazione. All'uscita degli arrivi \u00e8 possibile noleggiare un'auto con autista oppure \u00e8 possibile noleggiare un'auto presso le diverse societ\u00e0 di noleggio presenti in aeroporto."}
{"id": "78591", "revid": "287204", "url": "https://it.wikipedia.org/wiki?curid=78591", "title": "Adalardo", "text": ""}
{"id": "78594", "revid": "899609", "url": "https://it.wikipedia.org/wiki?curid=78594", "title": "Adalberto (nome)", "text": "Origine e diffusione.\nContinua il nome germanico \"Adalberht\", di tradizione francone e longobarda; \u00e8 composto dagli elementi \"adal\" (\"di stirpe nobile\") e \"bert\" (\"brillante\", \"illustre\"), e il suo significato pu\u00f2 essere quindi interpretato come \"illustre per nobilt\u00e0\", \"di illustre nobilt\u00e0\". Da Adalberto deriva, con la caduta della parte iniziale, il nome Alberto; \u00e8 inoltre imparentato con il nome Etelberto, composto dalle forme anglosassoni dei suoi stessi elementi. Viene collegato a volte anche a nomi quali Wojciech e B\u00e9la, con cui per\u00f2 non ha alcuna connessione etimologica.\nIn Italia, dove \u00e8 attestato gi\u00e0 dall'VIII secolo nelle forme latinizzate, \u00e8 usato prevalentemente al Nord e, meno frequentemente, al Centro. La sua diffusione \u00e8 dovuta principalmente alla fama dei vari sovrani germanici con questo nome che governarono sull'Italia nell'Alto Medioevo oltre che, secondariamente, al culto di diversi santi cos\u00ec chiamati.\nOnomastico.\nL'onomastico si pu\u00f2 festeggiare in memoria di diversi santi e beati, alle date seguenti:"}
{"id": "78596", "revid": "198277", "url": "https://it.wikipedia.org/wiki?curid=78596", "title": "Fabio Capello", "text": "Cresciuto calcisticamente nel settore giovanile della , con la quale ha esordito in massima serie nella stagione 1963-1964, ha speso la propria carriera agonistica tra Roma, Juventus e Milan, vincendo quattro campionati (tre con la Juventus e uno con il Milan) e due Coppe Italia (una con la Roma e una con il Milan). Dal 1972 al 1976 ha collezionato 32 presenze in nazionale maggiore realizzando 8 gol, compreso quello che ha permesso all'Italia di vincere per la prima volta in casa dell' a Wembley nel 1973.\nConclusa la carriera da calciatore, ha intrapreso una proficua carriera da allenatore, affermandosi come uno dei migliori tecnici della propria generazione. Nel suo palmar\u00e8s pu\u00f2 vantare la vittoria di cinque campionati italiani (quattro con il Milan e uno con la Roma) e due spagnoli (entrambi con il Real Madrid), quattro Supercoppe italiane (tre con il Milan e una con la Roma) nonch\u00e9 una UEFA Champions League nella stagione 1993-1994 e la Supercoppa UEFA del 1994, entrambe con il Milan. Dal 2007 al 2012 \u00e8 stato il commissario tecnico dell'Inghilterra, che ha guidato al campionato mondiale 2010, dove \u00e8 stato eliminato dalla agli ottavi di finale, e dal 2012 al 2015 \u00e8 stato il selezionatore della , che ha condotto durante il campionato mondiale 2014, non andando oltre il terzo posto nel girone eliminatorio. Entrato nella Hall of Fame del calcio italiano nel 2013, ha chiuso la propria carriera di allenatore nel 2018, dopo aver guidato i cinesi dello .\nBiografia.\nNativo di Pieris, frazione di San Canzian d'Isonzo, all'epoca in provincia di Trieste, Capello \u00e8 nipote di Mario Tortul, calciatore professionista nel secondo dopoguerra e fratello minore di sua madre Evelina (1920-2017).\nIl nonno paterno, Edu\u00e1rd Kapell\u00f3, era un fabbro nativo di Himesh\u00e1za ed emigrato in Italia con la moglie, Mary Ol\u00edv\u00f3, poco prima della nascita del figlio Guerrino (1915-1983), padre di Fabio, un maestro elementare che visse l'orrore dei campi di sterminio nazisti, venendo deportato in sei \"lager\".\nDurante gli anni trascorsi a Ferrara, Capello conobbe Laura, che diventer\u00e0 sua moglie nel 1969; dal matrimonio ebbero due figli.\nGrande intenditore di vini e amante del viaggio, della caccia e dell'arte astratta, Capello ha raccontato di non aver mai voluto mescolare la propria famiglia con il calcio, negando perci\u00f2 a moglie e figli il permesso di conoscere la sua lettura delle partite; ha ammesso anche di aver sempre cercato di scegliersi gli amici pi\u00f9 stretti tra le persone che non facevano parte del proprio ambito lavorativo. Coni\u00f2 il celebre termine \u00abcassanata\u00bb per riferirsi ai fin troppo esuberanti comportamenti mostrati in diverse occasioni da Antonio Cassano, che Capello allen\u00f2 nelle esperienze alla e al .\nCaratteristiche tecniche.\nGiocatore.\nRegista dai piedi perfetti e freddo rigorista, Capello \u00e8 stato il punto di riferimento a centrocampo per tutte le squadre in cui ha militato. Veniva ammirato per la semplicit\u00e0 del suo gioco, l'intelligenza tattica e la spiccata propensione al gol. Il forte carattere che sempre lo ha contraddistinto lo rendeva leader in campo, essendo sempre stato pronto a stimolare i propri compagni di squadra.\nAllenatore.\nLa forte personalit\u00e0 di Fabio Capello lo rese un allenatore severo, esigente e inflessibile, tanto da ricevere il soprannome di \"sergente di ferro\": le sue gestioni furono caratterizzate da un rigido rispetto delle regole, soprattutto in ritiro, sostenendo che non osservarle comportasse un danno per lo spogliatoio. Il punto di forza di Capello risiedeva nel riuscire ad adattarsi alle diverse squadre in cui lavorava, studiando i giocatori a disposizione e riconoscendone veri e falsi \"leader\", ponendosi cos\u00ec un obiettivo da raggiungere; inoltre considerava importante osservare e imparare dagli altri colleghi in panchina, in modo da riproporre poi le idee pi\u00f9 valide ai propri giocatori, i quali a loro volta dovevano essere stimolati dai migliori elementi della rosa. Il modulo pi\u00f9 usato durante la sua carriera da allenatore \u00e8 stato il 4-4-2, caratterizzato da una robustezza difensiva e da un gioco basato sulla velocit\u00e0 e sulle ripartenze.\nCarriera.\nGiocatore.\nClub.\nSPAL.\nCapello inizi\u00f2 a giocare a calcio nella squadra della sua localit\u00e0 natale, il , dove aveva gi\u00e0 militato il padre. Fu notato all'et\u00e0 di sedici anni da Paolo Mazza, il quale lo port\u00f2 a Ferrara per due milioni di lire, anticipando Giuseppe Viani il quale voleva tesserarlo per il ; fu proprio il padre Guerrino a precludere un primo passaggio del figlio ai rossoneri, nonostante l'insistenza di Viani, affermando di voler mantenere la parola data al dirigente ferrarese.\nTrascorse due anni nelle giovanili della , il secondo dei quali nella primavera guidata da Giovan Battista Fabbri; l'esordio in prima squadra arriv\u00f2 il 29 marzo 1964, a quasi diciotto anni, nella partita di Serie A persa per 3-1 in casa della . Collezion\u00f2 appena 4 presenze nella sua prima stagione in massima categoria, al termine della quale gli \"Estensi\" retrocedettero in Serie B.\nLa SPAL torn\u00f2 per\u00f2 subito in massima serie, grazie anche alla mano di Mazza il quale fortific\u00f2 la rosa, e il diciannovenne Capello divenne gi\u00e0 il riferimento per il centrocampo oltrech\u00e9 il rigorista di una formazione che si riaffacci\u00f2 sulle grandi ribalte del calcio italiano. La stagione 1966-67 fu amara per Capello, poich\u00e9 un infortunio al ginocchio gli fece perdere met\u00e0 campionato, al termine del quale concluse la sua esperienza in maglia \"biancazzurra\".\nRoma.\nNel 1967 venne acquistato per 260 milioni di lire dalla , nel mezzo di un mercato estivo in cui la societ\u00e0 giallorossa mise a segno diversi importanti colpi al fine di costruirsi un solido futuro, investendo su giocatori di esperienza come il brasiliano Jair, ma anche su giovani speranze come lo stesso regista friulano.\nAd accoglierlo fu il mister Oronzo Pugliese, il quale non pot\u00e9 per\u00f2 puntare molto su Capello durante la stagione: i problemi fisici gi\u00e0 accusati a Ferrara continuarono infatti a farsi sentire. Fu cos\u00ec impiegato solamente in 11 partite di un deludente campionato giocato dalla formazione capitolina, che chiuse all'undicesimo posto. Segn\u00f2 la sua prima rete in giallorosso contro la il 5 novembre 1967, decisiva per l'1-0 finale.\nL'annata 1968-1969 fu tutta un'altra storia, grazie all'arrivo in giallorosso del \"Mago\" Helenio Herrera il quale fece di Capello il perno della squadra. Nonostante il non esaltante ottavo posto in Serie A, i giallorossi portarono a casa la Coppa Italia, primo trofeo conquistato dal giovane centrocampista, che segn\u00f2 una doppietta nell'ultima giornata del girone finale contro il .\nL'ultima stagione di Capello in maglia giallorossa vide l'ennesimo deludente piazzamento in campionato, ancora undicesimo, contrastato da un avvincente percorso della squadra in Coppa delle Coppe terminato alle semifinali. Nell'estate del 1970 il nuovo presidente romanista Alvaro Marchini scaten\u00f2 l'ira dei tifosi e di mister Herrera mettendo sul mercato i cosiddetti \"gioielli\" della quadra, Landini, Spinosi e lo stesso Capello, il quale lasci\u00f2 cos\u00ec la Capitale dopo 84 presenze ufficiali e 18 reti messe complessivamente a segno.\nJuventus.\nNel 1970 si trasfer\u00ec cos\u00ec, assieme agli altri due \"gioielli\" Landini e Spinosi, alla . Come quando pass\u00f2 alla Roma, Capello si trov\u00f2 in una societ\u00e0 totalmente rivoluzionata da numerosi nuovi innesti e affidata a un nuovo allenatore, Armando Picchi. Come Herrera, anche Picchi lo mise al centro del gioco della squadra, ma appena pochi mesi dopo, durante la prima esperienza da allenatore di una grande squadra, al tecnico sopraggiunse la tragica morte.\nNel corso della stagione 1970-1971 l'eredit\u00e0 di Picchi venne affidata al tecnico delle giovanili bianconere, \u010cestm\u00edr Vycp\u00e1lek, il quale trascin\u00f2 la squadra alla finale di Coppa delle Fiere, dove Capello segn\u00f2 una rete nel 2-2 dell'andata a Torino contro il , ma che con l'1-1 del ritorno in Inghilterra, rese inutili le speranze per la \"Vecchia Signora\" di aggiudicarsi il trofeo per via della regola dei gol in trasferta. Durante la stagione 1971-1972, Capello mise a segno il suo record personale di marcatore in campionato (9), contribuendo alla vittoria del quattordicesimo scudetto del club torinese, nonch\u00e9 il suo primo in carriera.\nL'annata seguente, sempre con il cecoslovacco in panchina, sub\u00ec la sconfitta ai tiri di rigore nella finale di Coppa Italia contro il Milan, ma pi\u00f9 sofferente fu quella per 1-0 nella finale di Coppa dei Campioni contro l' di Johan Cruijff. La delusione per le due finali, perse entrambe da titolare e con la maglia \"numero dieci\" sulle spalle, fu mitigata dalla vittoria del campionato, che arriv\u00f2 solamente all'ultima giornata, traendo vantaggio dall'inciampo del Milan nella \"fatal Verona\".\nDopo un'altra stagione agli ordini di Vycp\u00e1lek, terminata con un secondo posto in campionato, Capello si conferm\u00f2 colonna portante della Juventus anche sotto la guida di Carlo Parola, conquistando il suo terzo scudetto nella stagione 1974-1975, e sfiorando il titolo l'edizione seguente, perdendo la corsa scudetto contro i concittadini e rivali del .\nMilan.\nNel 1976 fu oggetto di un clamoroso scambio con il capitano rossonero Romeo Benetti, il quale fu voluto in bianconero dal nuovo tecnico Giovanni Trapattoni, passato a giugno proprio dal alla . Il Trap riteneva la \"Vecchia Signora\" avesse bisogno pi\u00f9 di un centrocampista di nerbo, come il suo pupillo rossonero, che di uno di qualit\u00e0 come il \"numero dieci\" bianconero, perci\u00f2 Benetti raggiunse il suo allenatore facendo ritorno a Torino dopo sette anni, mentre Capello si trasfer\u00ec a Milano per quella che sar\u00e0 l'ultima tappa della sua carriera da giocatore.\nAlla prima stagione con la sua maglia rossonera, Capello venne subito impiegato come titolare da Giuseppe Marchioro prima e dal \"par\u00f2n\" Nereo Rocco poi, riuscendo subito a conquistare la Coppa Italia 1976-1977, la sua seconda in carriera dopo quella vinta otto anni prima a Roma. Anche con il ritorno di Nils Liedholm in panchina nella stagione 1977-1978, Capello continu\u00f2 a giocare con continuit\u00e0 nel Milan, con il quale raggiunse il quarto posto in campionato assicurandosi la qualificazione in Coppa UEFA.\nTutto cambi\u00f2 l'annata dopo, quando gravi problemi fisici gli tolsero la maglia da titolare, e riusc\u00ec a scendere in campo in campionato solamente per 8 volte; ci\u00f2 gli bast\u00f2 per\u00f2 per conquistare lo \"scudetto della stella\", il suo quarto in carriera.\nNella stagione seguente, la sua ultima da giocatore, Capello totalizz\u00f2 appena tre presenze in campionato e 1 presenza, con 1 gol, in Coppa Italia. Rendendosi conto di essere arrivato al capolinea, lasci\u00f2 il calcio giocato nel 1980; i suoi compagni, dopo essere stati declassati dal terzo posto conquistato in campionato per via delle sentenze sul calcioscommesse, retrocedettero per la prima volta in Serie B.\nNazionale.\nIl 13 maggio 1972, durante gli anni di militanza nella Juventus, esord\u00ec nella nazionale maggiore italiana, contro il .\nNe divenne una presenza fissa nella prima met\u00e0 degli anni 1970, totalizzando 32 presenze e 8 reti, tra le quali spicc\u00f2 negli annali il gol segnato il 14 novembre 1973 a Wembley, grazie al quale l'Italia vinse per la prima volta nella sua storia in casa dell', e garantendosi la partecipazione al in Germania Ovest, dove l'Italia usc\u00ec al primo turno. In quel torneo realizz\u00f2 il gol del definitivo 2-1 nella partita persa contro la , ma l'eliminazione dal torneo fu, secondo lo stesso Capello, uno dei ricordi pi\u00f9 amari della sua carriera.\nAllenatore.\nPrima di conseguire la qualifica da allenatore, frequent\u00f2 le scuole manageriali della Fininvest. Gi\u00e0 plurivittorioso sul campo, condusse varie formazioni al successo dalla panchina, tanto da ricevere il soprannome di \"Don Fabio\" ai tempi dell'esperienza in Spagna.\nMilan.\nGli esordi in panchina, l'intermezzo dirigenziale.\nDal 1981 intraprese la carriera di allenatore, guidando inizialmente varie squadre giovanili del Milan. Nella stagione 1981-1982 allen\u00f2 la formazione Berretti, portandola alla vittoria del campionato nazionale dopo avere battuto in finale gli omologhi del . Successivamente pass\u00f2 sulla panchina della squadra Primavera, conducendola dapprima alla finale nazionale 1983-1984, persa contro la , per poi aggiudicarsi la Coppa Italia Primavera 1984-1985.\nFu quindi promosso vice della prima squadra, agli ordini del suo ex tecnico Nils Liedholm, per la stagione 1986-1987. Sul finire della stessa debutt\u00f2 come tecnico in Serie A, subentrando \"ad interim\" allo svedese nel frattempo esonerato: guid\u00f2 cos\u00ec i rossoneri durante le ultime sei giornate di campionato, garantendo loro la qualificazione in Coppa UEFA grazie alla vittoria nello spareggio di Torino contro la .\nSegu\u00ec un periodo da dirigente della Polisportiva Mediolanum in varie discipline, tra cui hockey su ghiaccio, baseball, pallavolo e rugby.\nIl ritorno in panchina e il ciclo di successi.\nCapello abbandon\u00f2 nuovamente la scrivania in favore del campo quando il Milan, nel giugno del 1991, ebbe necessit\u00e0 di sostituire Arrigo Sacchi, chiamato a dirigere la nazionale italiana. Accolto da un'iniziale perplessit\u00e0 per la sua scarsa esperienza in panchina ed etichettato frettolosamente come uno \"yes man\" dei vertici societari, Capello raccolse la difficile eredit\u00e0 del tecnico romagnolo, capace \"a posteriori\" di segnare la storia del calcio, e inaugur\u00f2 uno dei pi\u00f9 prolifici cicli di vittorie della sponda rossonera di Milano. Fra il 1991 e il 1996, infatti, la squadra allenata dal bisiaco si aggiudic\u00f2 quattro scudetti, di cui tre consecutivi (1991-1992, 1992-1993, 1993-1994, 1995-1996), e una Champions League (1993-1994), e disput\u00f2 altre due finali della massima competizione continentale per club nel 1993 e nel 1995; stabil\u00ec inoltre numerosi primati, tra cui il maggior numero di risultati utili consecutivi in Serie A (58).\nCapello eredit\u00f2 in larga parte giocatori e schemi tattici del predecessore Sacchi, rimpiazzando il centrocampista Carlo Ancelotti con il giovane Demetrio Albertini e inserendo il portiere titolare Sebastiano Rossi. La prima stagione alla guida del Milan si concluse in modo trionfale, con la vittoria dello scudetto da imbattuti, fatto senza precedenti nella storia del calcio italiano. Nell'estate del 1992 il Milan, sborsando 15 miliardi di lire per assicurarsi la promettente ala del Gianluigi Lentini, concluse la pi\u00f9 costosa operazione di calciomercato della storia fino a quel momento; in rossonero arrivarono poi anche Fernando De Napoli, Stefano Eranio, Jean-Pierre Papin, Dejan Savi\u0107evi\u0107 e Zvonimir Boban. Il forte organico, che poteva gi\u00e0 contare su nomi del calibro di Marco van Basten, Ruud Gullit, Paolo Maldini e Frank Rijkaard, fu gestito dall'allenatore friulano con un impiego frequente del \"turnover\", di cui Capello \u00e8 stato tra i precursori in ambito calcistico. Lo schema tattico prevedeva l'adozione di Rijkaard e Albertini quali centrocampisti difensivi che consentivano alle ali maggiore libert\u00e0 di attacco. La squadra domin\u00f2 il campionato di Serie A 1992-1993, confermandosi campione, e raggiunse da imbattuta la finale di Champions League, dove venne sconfitta per 1-0 dall'. Nel corso della stagione il club rossonero stabil\u00ec una striscia di imbattibilit\u00e0 di 58 partite di Serie A, dal 26 maggio 1991 al 21 marzo 1993, record per il calcio italiano.\nNel costruire la squadra per la stagione 1993-1994, Capello fece acquistare, tra gli altri, Christian Panucci e Marcel Desailly. Impiegando quest'ultimo davanti alla difesa, il tecnico consent\u00ec al resto del centrocampo di proporsi con maggiore copertura ed efficacia in avanti. Pur sconfitto nella Coppa Intercontinentale contro il , cui partecip\u00f2 in luogo dello squalificato Marsiglia, in ambito nazionale il Milan riusc\u00ec ad aggiudicarsi lo scudetto per la terza volta di fila e contestualmente si aggiudic\u00f2 la Champions League battendo per 4-0 in finale il allenato da Johan Cruyff. A causa degli infortuni patiti da numerosi elementi dell'attacco rossonero, van Basten \"in primis\", il Milan realizz\u00f2 appena 36 gol in 34 partite di campionato, ma conferm\u00f2 la solidit\u00e0 del reparto arretrato, con soli 15 gol subiti (miglior difesa della Serie A). La linea difensiva milanista dell'epoca, composta dai quattro italiani Mauro Tassotti, Franco Baresi, Alessandro Costacurta e Maldini, \u00e8 ancora considerata una delle pi\u00f9 valide di tutte le epoche. Della compattezza difensiva dell\"undici\" di Capello benefici\u00f2 il portiere Rossi, la cui porta, nel campionato di Serie A 1993-1994, rimase inviolata per 929 minuti di gioco consecutivi, dal 12 dicembre 1993 al 27 febbraio 1994, stabilendo un record che sar\u00e0 battuto dallo juventino Gianluigi Buffon solo nel campionato di Serie A 2015-2016.\nCon le partenze di van Basten e Papin, Capello richiam\u00f2 al Milan l'olandese Gullit, ceduto appena un anno prima alla , e ingaggi\u00f2 l'attaccante Paolo Di Canio. L'inizio della stagione 1994-1995 vide i rossoneri stentare in campionato e uscire sconfitti dalla Coppa Intercontinentale contro il , ma la squadra si aggiudic\u00f2 a marzo la Supercoppa UEFA battendo l' e raggiunse per la terza volta di fila la finale di Champions League, dove venne sconfitta di misura dall'. Il campionato si chiuse con un deludente quarto posto, che neg\u00f2 ai rossoneri la qualificazione alla successiva edizione della Champions League.\nLa campagna acquisti per la stagione 1995-1996 fu faraonica: Berlusconi consegn\u00f2 all'allenatore bisiaco le stelle George Weah e Roberto Baggio, oltre all'ala Paulo Futre. Capello, che gi\u00e0 disponeva di Di Canio, Lentini, Savi\u0107evi\u0107, Eranio, Roberto Donadoni e Marco Simone, dovette gestire una notevole abbondanza di opzioni nel ruolo di ala e lo fece con un uso sapiente del \"turnover\", modificando occasionalmente il modulo 4-4-2 in un 4-3-3 in cui la punta centrale Weah, nel frattempo insignita del Pallone d'oro 1995, era supportata da Baggio e Savi\u0107evi\u0107, consentendo cos\u00ec ai due \"playmaker\" di giocare vicini a centrocampo. Il Milan chiuse la stagione aggiudicandosi lo scudetto, il quarto in cinque anni, con un margine di otto punti sulla Juventus seconda classificata.\nReal Madrid.\nNell'estate 1996 venne ingaggiato dal del presidente Lorenzo Sanz, concretizzando voci gi\u00e0 diffusesi nei mesi precedenti. Chiamato a risollevare le sorti di una squadra che si era piazzata quinta nella stagione precedente (peggior piazzamento dal 1977), non guadagnando la qualificazione alle competizioni europee, il tecnico chiam\u00f2 in squadra Clarence Seedorf, prelevato dalla , e spinse subito per l'acquisto di Roberto Carlos: venuto a sapere della messa sul mercato del terzino brasiliano, il tecnico contatt\u00f2 immediatamente Sanz e fece chiudere la trattativa con l' nel giro di poche ore. Capello riusc\u00ec a realizzare un efficace equilibrio tattico: le incursioni di Roberto Carlos in avanti e i lanci di Fernando Hierro conferirono sostanza alla manovra offensiva, ispirata da Raul e Predrag Mijatovi\u0107.\nEntrato in conflitto con Sanz, l'allenatore preannunci\u00f2 la propria partenza gi\u00e0 in primavera; l'esperienza iberica si concluse tuttavia in modo trionfale, con la conquista del titolo grazie al margine di due punti sul .\nRitorno al Milan.\nDopo il suo addio dal Real Madrid, Capello fece ritorno al Milan, anche per riconoscenza nei confronti di Berlusconi. Reduce da una stagione fallimentare, la compagine meneghina non miglior\u00f2, tuttavia, i propri risultati classificandosi decima nel campionato di Serie A 1997-1998 e mancando la qualificazione alle coppe europee per il secondo anno consecutivo. Di maggiore caratura risultarono le prestazioni offerte in Coppa Italia, dove la squadra, dopo un cammino caratterizzato dalla storica vittoria sull' per 5-0 nell'andata dei quarti di finale, capitol\u00f2 in finale contro la , in maniera rocambolesca: dopo avere vinto per 1-0 l'andata a San Siro, venne sconfitta per 1-3 al ritorno all'Olimpico, peraltro dopo l'iniziale vantaggio siglato all'inizio della ripresa, subendo tre gol in appena dieci minuti. A causa dei deludenti risultati, Capello venne esonerato al termine della stagione.\nRoma.\nTrascorsa la stagione 1998-1999 nel ruolo di commentatore per la Rai, nel giugno 1999 Capello fu ingaggiato dalla .\nDopo due anni di offensivo 4-3-3 sotto la guida di Zden\u1e1dk Zeman, \"Don Fabio\" riport\u00f2 i \"giallorossi\" a giocare con una tattica pi\u00f9 equilibrata, abbandonando le tre punte con lo spostamento di Delvecchio sull'ala, e cominciando a costruire una solida intelaiatura che vedeva, tra gli altri, Tommasi a centrocampo, e la linea brasiliana Aldair-Zago-Cafu in difesa. La prima stagione alla guida dei \"giallorossi\" offr\u00ec alcune buone prestazioni, su tutte il 4-1 nel derby alla Lazio futura \"scudettata\", ma il campionato venne concluso soltanto al sesto posto.\nRinforzata dagli acquisti di Walter Samuel, Emerson e soprattutto Gabriel Batistuta, la squadra di Capello vol\u00f2 da subito in testa alla classifica del campionato 2000-2001 e riusc\u00ec a mantenere per tutta la stagione un buon vantaggio sulla Juventus inseguitrice. Il 17 giugno 2001, nell'ultima giornata di campionato, battendo il Parma per 3-1 la Roma si laure\u00f2 campione d'Italia per la terza volta nella sua storia: per il tecnico bisiaco fu il quinto trionfo in carriera.\nDue mesi pi\u00f9 tardi, il 19 agosto, i \"giallorossi\" trionfarono per la prima volta anche in Supercoppa italiana, superando la di Roberto Mancini. Fu l'unico trofeo di quella stagione per Capello poich\u00e9 nel campionato 2001-2002, pur guidando una squadra ulteriormente rinforzata dal talento del giovane Antonio Cassano, nonostante il simbolico \"campione d'inverno\" non riusc\u00ec a centrare il \"bis\" tricolore, vinto dalla Juventus, mentre in Champions League il club capitolino venne eliminato nella seconda fase a gironi. \"Don Fabio\" rest\u00f2 alla guida dei \"giallorossi\" per altre due stagioni, 2002-2003 e 2003-2004, raggiungendo la finale di Coppa Italia, persa contro il Milan, durante la prima, e il secondo posto in campionato, dietro agli stessi \"rossoneri\", durante la seconda.\nJuventus.\nNel maggio 2004 divenne l'allenatore della Juventus, fatto vissuto come un \u00abtradimento\u00bb dai tifosi romanisti: lo stesso tecnico, appena pochi mesi addietro, aveva infatti dichiarato di non nutrire interesse per la panchina bianconera. Al termine di un testa a testa protrattosi per tutta la stagione, fu lo scontro diretto dell'8 maggio 2005 a San Siro, terminato 0-1 per la Juventus contro il Milan di Carlo Ancelotti, a decidere \"de facto\" il campionato.\nAnche la stagione successiva, seppure iniziata malamente con la sconfitta 0-1 in Supercoppa italiana contro l'Inter ai tempi supplementari, si concluse con la vittoria dello scudetto, il ventinovesimo della storia bianconera e l'ottavo in carriera per Capello, dopo la vittoria per 2-0 contro la sul campo neutro del San Nicola di Bari. I due titoli vennero tuttavia revocati a seguito dello scandalo di Calciopoli, scoppiato a maggio del 2006. Durante l'intero biennio con Capello la squadra torinese stabil\u00ec un primato, rimanendo in testa alla classifica per 76 giornate di Serie A (dal 12 settembre 2004 al 14 maggio 2006), mentre in ambito europeo furono due formazioni inglesi, il poi laureatosi campione d'Europa nel 2004-2005, e l' poi finalista nel 2005-2006, a spegnere i sogni di gloria dei bianconeri in UEFA Champions League, sempre ai quarti di finale.\nAlla Juventus Capello rinsald\u00f2 i legami tra l'ambiente e David Trezeguet, e valorizz\u00f2 il promettente svedese Zlatan Ibrahimovi\u0107, mentre visse un rapporto conflittuale con il capitano della squadra, Alessandro Del Piero, il quale in tale biennio fu impiegato con minore frequenza rispetto al passato.\nRitorno al Real Madrid.\nNell'estate 2006, dopo lo scandalo che declass\u00f2 la Juventus in Serie B, Capello fece ritorno al Real Madrid. Dopo un inizio di stagione difficoltoso, che vide tra l'altro l'esclusione di Antonio Cassano dalla rosa, i madrileni riuscirono a migliorare i propri risultati: pur eliminati dal negli ottavi di Champions League, si imposero sul fronte nazionale sopravanzando il per l'esito favorevole degli scontri diretti.\nMalgrado il successo, Capello venne esonerato dal presidente Ram\u00f3n Calder\u00f3n pochi giorni dopo.\nNazionale inglese.\nNel dicembre 2007 venne chiamato alla guida della nazionale inglese, reduce dalla mancata qualificazione per l'Europeo. Ad accompagnarlo era uno staff interamente italiano, con Italo Galbiati allenatore in seconda. Dopo una serie di amichevoli, affront\u00f2 il primo banco di prova con le eliminatorie dei Mondiali 2010: una striscia di 8 vittorie consecutive assicur\u00f2 ai britannici la qualificazione per il torneo. Grazie ai risultati ottenuti Capello fu nominato \u2014 dopo Vicente del Bosque \u2014 il secondo miglior commissario tecnico del 2009, in base alla classifica stilata dall'IFFHS. La rassegna iridata si concluse per i \"Leoni\" negli ottavi di finale, contro la .\nConfermato in panchina, il tecnico friulano condusse gli inglesi a qualificarsi senza sconfitte per l'Europeo 2012. Nel febbraio precedente il tecnico rassegn\u00f2 tuttavia le proprie dimissioni, in seguito alla scelta della FA di destituire John Terry dei gradi di capitano per il comportamento razzista di quest'ultimo verso Anton Ferdinand.\nNazionale russa.\nNell'estate 2012 divenne il commissario tecnico della nazionale russa. L'esordio avvenne il 15 agosto, con un pareggio nell'amichevole contro l'. Nell'autunno 2013 la selezione russa conquist\u00f2 l'accesso diretto al Mondiale, costringendo il agli spareggi.\nIl torneo si concluse per\u00f2 in breve tempo per la squadra, con l'immediata eliminazione nella fase a gruppi: la sconfitta col condann\u00f2 i russi al terzo posto, con due punti in classifica (per via dei pareggi con e ). Nonostante l'iniziale conferma giunta dalla Federazione locale, nell'estate 2015 il contratto venne risolto.\nJiangsu Suning.\nL'11 giugno 2017 venne annunciato ufficialmente come nuovo tecnico dello Jiangsu Suning, squadra di propriet\u00e0 del gruppo Suning; lo staff tecnico era completato da Gianluca Zambrotta e Cristian Brocchi come assistenti, Franco Tancredi come preparatore dei portieri e Giampiero Ventrone come preparatore atletico. Esord\u00ec nella sconfitta interna per 1-0 contro il Changchun Yatai. Dopo appena un mese alla guida del club cinese venne eliminato al quinto turno della Coppa della Cina dal Shanghai Shenxin. In campionato condusse la squadra al dodicesimo posto e centr\u00f2 una sofferta salvezza. Il 28 marzo 2018, dopo appena 3 partite di campionato (in cui aveva totalizzato una vittoria e 2 sconfitte), rescisse consensualmente il contratto.\nDopo la risoluzione del contratto con lo Jiangsu Suning, il 9 aprile 2018 annunci\u00f2 il proprio ritiro da allenatore dopo 37 anni di carriera.\nDopo il ritiro.\nIn parallelo alla carriera in panchina, Capello ha intrapreso anche l'attivit\u00e0 di commentatore televisivo: l'esordio fu nel 1983 a Telemontecarlo dove, alternandosi con Altafini e Bulgarelli, affiancava Luigi Colombo. Ha poi svolto tale incarico anche per Fininvest e Tele Capodistria. Durante la stagione 1998-99 collabor\u00f2 con Bruno Pizzul per le gare della nazionale italiana, ruolo svolto anche nel periodo precedente l'esperienza inglese.\nDal 2013 al 2018 \u00e8 stato opinionista per Fox Sports, passando poi a Sky Sport."}
{"id": "78600", "revid": "1543377", "url": "https://it.wikipedia.org/wiki?curid=78600", "title": "Vanderlei Luxemburgo", "text": "Carriera.\nGiocatore.\nNella sua carriera ad alti livelli ha giocato in squadre molto quotate come il Flamengo, l'Internacional e il Botafogo, disputando in tutto 8 campionati della massima divisione brasiliana fra il 1974 e il 1980. Si ritira prematuramente dopo un brutto infortunio al ginocchio sinistro.\nAllenatore.\nNel 1980 venne scelto da Ant\u00f4nio Lopes come suo vice all'Olaria che, dopo l'iniziale intenzione di ricoprire anche il ruolo di giocatore, dovette rinunciare a causa di problemi al ginocchio. Successivamente \u00e8 passato ad allenare, dal 1\u00ba gennaio 1981 al 30 giugno 1981 \u00e8 stato vice allenatore dell'America, dal 1\u00ba luglio 1981 al 31 dicembre 1982 \u00e8 stato sempre vice questa volta all'Atl\u00e9tico Mineiro. Dal 1\u00ba gennaio 1983 al 30 giugno 1983 \u00e8 stato allenatore del Campo Grande. Dal 1\u00ba luglio 1983 al 31 dicembre 1983 \u00e8 stato allenatore del Rio Branco. Dal 1\u00ba gennaio 1984 al 30 giugno 1984 ha allenato il Friburguense. Il 23 febbraio 1989 viene nominato tecnico del Bragantino, il primo anno riesce a piazzarsi primo posto nel proprio girone, con accesso alla fase successiva. Riesce a vincere il titolo del campionato di seconda divisione battendo in finale il S\u00e3o Jos\u00e9. Il secondo anno alla guida vince il Campionato Paulista, in Campionato Brasiliano arriva terzo posto nel proprio girone accedendo alla fase successiva, nella seconda fase arriva quarto posto con accesso alla fase finale. Viene eliminato ai quarti di finale dal Bahia. Vince il titolo tecnico dell\u2019anno. Il 24 dicembre 1990 si dimette. Inoltre ha allenato pure il Santos.\nDal 27 gennaio al 18 agosto 1991 allena il Flamengo.\nIl 20 aprile 1993 diventa allenatore del Palmeiras. Vincendo il Torneo Rio-San Paolo e per due anni consecutivi il Campionato Paulista e il Campionato Brasiliano. Il 20 dicembre 1994 lascia la guida. Il giorno seguente ritorna al Flamengo. Con i Rubro-Negro vince la Ta\u00e7a Guanabara, il 14 luglio 1995 dopo una lite con Rom\u00e1rio, si dimette. Viene nominato allenatore del Paran\u00e1. Il 2 novembre ritorna alla guida del Palmeiras. Il primo anno arriva quarto posto nella seconda fase del Campionato Brasiliano. Il secondo anno vince il Campionato Paulista e arriva in finale nella Coppa del Brasile venendo battuto dal Cruzeiro. Nel Campionato Brasiliano arriva terzo posto con accesso alla fase finale. Viene eliminato ai quarti di finale dal Gr\u00eamio. Il 13 dicembre 1996 si dimette dalla guida.\nIl 23 dicembre 1997 viene presentato come nuovo allenatore del Corinthians. L'11 agosto 1998 viene nominato commissario tecnico del Brasile e in concomitanza anche della selezione olimpionica. Con i Coring\u00e3o vince il Campionato Brasiliano. Il 12 gennaio 1999 si dimette dalla guida del Corinthians, per dedicarsi alla nazionale. Alla guida della nazionale maggiore conquista subito la Coppa Am\u00e9rica e arriva al secondo posto alla Confederations Cup, invece con la selezione olimpionica partecipa alle olimpiadi di Sydney arrivando fino ai quarti di finale. Il 2 ottobre 2000 viene esonerato dopo aver totalizzato 25 vittorie in 38 partite.\nIl 6 febbraio 2001 ritorna sulla panchina del Corinthians, portandolo subito alla conquista del Campionato Paulista. Con la sconfitta della finale di Coppa del Brasile e con l'avvio non brillante del Campionato di Serie A il 12 dicembre si dimette. Il 28 dicembre si risiede sulla panchina del Palmeiras. Il 13 agosto 2002 appena dopo la prima partita di campionato lascia i bianco-verdi per sedersi sulla panchina del Cruzeiro.\nL'8 maggio 2004 diventa allenatore del Santos. Vincendo il suo secondo Campionato di Serie A consecutivo. Il 30 dicembre 2004 lascia il club brasiliano per sbarcare in europa, diventando l'allenatore del Real Madrid sostituendo Mariano Garc\u00eda Rem\u00f3n. Porta i blancos a sette vittorie consecutive in campionato, mettendosi di nuovo in corsa per il titolo. A fine anno arriva secondo nella liga a quattro punti dalla prima. Nella stagione successiva i galattici partono brillantemente, tuttavia con l'introduzione di un nuovo modulo (Magic rettangolo 4-2-2-2), in combinazione con diversi problemi fisici e con scarse prestazioni, incomincia il declino della squadra. Dopo la umiliante sconfitta di 0-3 con il Barcellona chiede di dimettersi. Il 5 dicembre 2005 nonostante la vittoria contro il Getafe viene esonerato. Il 13 dicembre ritorna al Santos, vincendo il Campionato Paulista e arrivando al quarto posto al Campionato di Serie A. L'anno seguente vince di nuovo il Campionato Paulista, arriva al secondo posto nel Campionato di Serie A e arriva in semifinale di Coppa Libertadores. Il 13 dicembre 2007 si dimette. Il 19 dicembre diventa allenatore del Palmeiras. Vince il suo ottavo Campionato Paulista, il terzo consecutivo e il quarto personale con i Verd\u00e3o. Il 27 giugno 2009 viene esonerato. Il 18 luglio ritorna al Santos. Il 7 dicembre si dimette e dopo due giorni viene nominato allenatore dell'Atl\u00e9tico Mineiro. Vincendo il Campionato Mineiro. Il 24 settembre 2009 viene esonerato. Il 5 ottobre diventa allenatore del Flamengo. L'anno seguente vince il Campionato Carioca e la Ta\u00e7a Guanabara. Il 3 febbraio 2012 dopo due anni alla guida del club e il passaggio del primo turno preliminare della Coppa Libertadores viene esonerato.\nGr\u00eamio.\nIl 22 febbraio viene nominato nuovo allenatore del Gr\u00eamio. Viene eliminato in semifinale nella Coppa del Brasile dal Palmeiras e nella Coppa Sudamericana ai quarti di finale dai Millonarios. Nel Campionato Brasiliano arriva al terzo posto con accesso ai preliminari per la Coppa Libertadores. Si piazza terzo posto nel Campionato Ga\u00facho con ammissione ai playoff per la \"Ta\u00e7a Piratini\" dove viene eliminato in semifinale dal Caxias e nella \"Ta\u00e7a Farroupilha\" viene eliminato in finale dall\u2019Internacional per 2 a 1. Nella Coppa Libertadores batte l\u2019LDU Quito ai preliminari e arriva al secondo posto nel proprio girone accedendo alla fase successiva dove viene eliminato ai quarti dal Santa Fe. Nel Campionato Ga\u00facho arriva al quarto posto, nella \"Ta\u00e7a Piratini\" viene eliminato ai quarti di finale dall\u2019Internacional e nella \"Ta\u00e7a Farroupilha\" viene eliminato in semifinale dalla Juventude. Il 29 giugno 2013 viene esonerato con la squadra al sesto posto in classifica dopo aver totalizzato 2 vittorie, 2 pareggi e 1 sconfitta in campionato.\nFluminense.\nIl 30 luglio passa alla guida del Fluminense in sostituzione dell\u2019esonerato Abel Braga prendendo la squadra al diciottesimo posto con 9 punti e a nove lunghezze dalla vetta. Viene eliminato ai quarti di finale della Coppa del Brasile dal Goi\u00e1s. L'11 novembre viene esonerato, pagando i brutti risultati di questa stagione. Lascia la squadra al quindicesimo posto dopo aver totalizzato 6 vittorie, 9 pareggi e 9 sconfitte in campionato.\nFlamengo.\nIl 24 luglio 2014 ritorna alla guida dei rubro-nero. Viene eliminato in semifinale nella Coppa del Brasile dall\u2019Atl\u00e9tico Mineiro e chiude il Campionato Brasiliano al decimo posto. L\u2019anno seguente arriva al secondo posto nel Campionato Carioca con ammissione alla Ta\u00e7a Guanabara dove viene eliminato in semifinale dal Vasco da Gama. Dopo un inizio negativo nel Campionato Brasiliano, il 26 maggio 2015 viene esonerato.\nCruzeiro.\nIl 3 giugno ritorna alla guida del Cruzeiro. Esordisce con una vittoria per 1 a 0 proprio contro la sua ex squadra il Flamengo. Nella Coppa del Brasile perde la partita d\u2019andata degli ottavi di finale per 2 a 1 contro il Palmeiras. Il 1 settembre, dopo meno di tre mesi viene esonerato insieme al direttore sportivo Isaia Tinoco. Chiude la sua avventura con 21 punti totalizzati in 17 partite.\nTianjin Quanjian.\nIl 24 settembre firma con la squadra cinese del Tianjin Quanjian, che milita nella China League One.. Il 7 giugno 2016 viene esonerato dopo dodici giornate con la squadra a met\u00e0 classifica e agli ottavi di finale per la Coppa della Cina.\nSport do Recife.\nIl 30 maggio 2017 viene nominato nuovo tecnico dello Sport. Si piazza terzo posto nel Campionato Pernambucano con ammissione ai playoff per il titolo dove batte in finale il Salgueiro. Il 27 ottobre dopo la sconfitta casalinga contro il Junior Barranquilla nella partita di andata dei quarti di finale della Coppa Sudamericana si dimette dall\u2019incarico. Lascia la squadra a due punti di distacco dalla quartultima nel Campionato Brasiliano dopo aver totalizzato 8 vittorie,7 pareggi e 12 sconfitte.\nVasco da Gama, ancora Palmeiras e Cruzeiro.\nL\u20198 maggio 2019 viene nominato tecnico del Vasco da Gama, prende la squadra ultima in campionato con 1 punto dopo appena quattro giornate. Esordisce sulla panchina dei \"bianco-neri\" con un pareggio 1-1 contro l\u2019Ava\u00ed. Chiude il campionato al dodicesimo posto, il 14 dicembre non riuscendo a trovare un accordo per il rinnovo lascia l\u2019incarico.\nIl 15 dicembre torna per la quinta volta al Palmeiras. Esordisce nella vittoria per 4-0 contro l\u2019Ituano nel Campionato Paulista, riuscendo a vincere anche il titolo. Il 14 ottobre 2020 viene esonerato dopo tre sconfitte consecutive con la squadra al settimo posto in campionato con 22 punti.\nDopo un'altra breve esperienza al Vasco da Gama all'inizio del 2021 terminata con la retrocessione, nell'agosto dello stesso anno dopo sei anni torna al terminando il Campeonato Brasileiro S\u00e9rie B 2021 al 14\u00b0 posto; qui da dicembre ritrova Ronaldo, suo giocatore in Nazionale diventato ora proprietario del club con l'obiettivo di riportarlo in massima serie. Tuttavia a fine mese Luxemburgo viene esonerato."}
{"id": "78601", "revid": "47767", "url": "https://it.wikipedia.org/wiki?curid=78601", "title": "Adalfredo", "text": "Origine e diffusione.\nNome di origine germanica, pu\u00f2 essere ricondotto all'anglosassone \"\u00c6\u00f0elfri\u00f0\", composto da \"\u00e6\u00f0el\" (\"nobile\") e \"fri\u00f0\" (\"pace\"); il significato \u00e8 quindi \"nobile pacifico\". In Inghilterra, dopo la conquista normanna, il nome cadde largamente in disuso.\nIl nome Altfrido potrebbe essere una sua metatesi.\nOnomastico.\nEssendo un nome adespota, ovvero, non portato da alcun santo, l'onomastico si pu\u00f2 festeggiare il 1\u00ba novembre, giorno di Ognissanti."}
{"id": "78602", "revid": "599", "url": "https://it.wikipedia.org/wiki?curid=78602", "title": "Simbolo di Pochhammer", "text": ""}
{"id": "78603", "revid": "2166030", "url": "https://it.wikipedia.org/wiki?curid=78603", "title": "Enrico I di Castiglia", "text": "Origine.\nFiglio del re di Castiglia Alfonso VIII e di Eleonora Plantageneta, sesta figlia legittima, seconda femmina, del re d'Inghilterra, duca di Normandia e conte d'Angi\u00f2, Enrico II e della duchessa d'Aquitania e Guascogna e contessa di Poitiers, Eleonora d'Aquitania, figlia primogenita del duca Guglielmo X il Tolosano e di A\u00e9nor di Ch\u00e2tellerault.\nBiografia.\nSecondo gli Annali toledani Enrico nacque a Valladolid il 14 aprile 1204.\nNel 1211, alla morte del fratello, Fernando o Ferdinando, Enrico divenne l'erede al trono.\nNel 1214, alla morte del padre, il 5 ottobre, Enrico, all'et\u00e0 di circa 10 anni, sal\u00ec sul trono di Castiglia, coi titoli di re di Castiglia di Toledo e dell'Estremadura; la reggenza fu affidata prima alla madre Eleonora che dopo pochi giorni, verso la fine di quello stesso mese di ottobre, mor\u00ec (sembra per il dolore causato dalla perdita del marito) e poi alla sorella maggiore, Berenguela, ex regina consorte del regno di Le\u00f3n, in quanto si era separata dal marito, Alfonso IX. \nSi apr\u00ec un periodo turbolento di scontri tra la reggente, Berenguela e \u00c1lvaro N\u00fa\u00f1ez de Lara, della potente famiglia dei Lara, appoggiato dalla nobilt\u00e0 e sostenuto dai cavalieri dell'Ordine di San Giacomo e dall'alto clero, che ebbe il sopravvento e govern\u00f2 in quegli anni come un vero re.Nel 1215 Berenguela concord\u00f2 col re del Portogallo, Sancho I del Portogallo il matrimonio del fratello Enrico con la principessa Mafalda del Portogallo Il matrimonio per\u00f2 venne annullato, per consanguineit\u00e0, prima che potesse essere consumato, per la giovane et\u00e0 di Enrico. Dopo la separazione dal fidanzato/marito, Mafalda divenne la \"Signora di Arouca\", fondatrice e monaca del monastero cistercense di Arouca vicino a Lisbona e fu beatificata il 27 giugno 1793 dal Papa Pio VI.Alvaro Nu\u00f1ez concord\u00f2 allora con il re del Le\u00f3n Alfonso IX il matrimonio di Enrico con la figlia primogenita di Alfonso, Sancha II ma il matrimonio non pot\u00e9 essere celebrato per la morte improvvisa di Enrico. Sancha, nel 1217, dopo la morte di Enrico, si fece suora e si ritir\u00f2 nel monastero di Villabuena de Carracedo.\nAlla morte di Enrico, dovuta a un casuale incidente; secondo gli Annali compostellani, mentre stava giocando, in un cortile, con alcuni coetanei, fu ucciso da una tegola staccatasi da un tetto che lo avrebbe colpito al capo.Enrico fu tumulato nello stesso Monastero de las Huelgas di Burgos, dove gi\u00e0 erano stati sepolti i suoi genitori.\nLa successione tocc\u00f2 alla sorella maggiore, Berenguela, che rinunci\u00f2 quasi immediatamente al trono in favore del proprio figlio Ferdinando il cui padre era il re del Le\u00f3n Alfonso IX. Ferdinando divenne cos\u00ec il nuovo re di Castiglia come Ferdinando III, segnando cos\u00ec il ridimensionamento del potere dei Lara e propiziando cos\u00ec la futura unione definitiva dei regni di Castiglia e di Le\u00f3n.\nDiscendenza.\nDi Enrico non si conosce alcuna discendenza."}
{"id": "78606", "revid": "47767", "url": "https://it.wikipedia.org/wiki?curid=78606", "title": "Adalgisa", "text": ""}
{"id": "78607", "revid": "1305772", "url": "https://it.wikipedia.org/wiki?curid=78607", "title": "Contea di Limerick", "text": "Limerick (gaelico irlandese \"Luimneach\") \u00e8 una contea amministrativa della Repubblica d'Irlanda nella provincia di Munster, nella parte sud occidentale del Paese; confina a sud con Cork, a nord col Clare, ad est col Tipperary e ad ovest con il Kerry.\nPrende il nome dall'omonimo capoluogo.\nStoria.\nL'arrivo dell'uomo nella contea \u00e8 sicuramente anteriore al 3000 a.C., fatto testimoniato da vari reperti rinvenuti nell'area del Lough Gur, mentre alcuni monumenti megalitici sono anteriori addirittura al 3500 a.C. Poco si sa dell'evoluzione storica dell'uomo successiva, fino all'arrivo dei Celti nel V secolo a.C., fatto che comport\u00f2 il frazionamento dell'attuale territorio in piccoli regni, i tradizionali \"tuath\".\nL'arrivo del Cristianesimo a Limerick \u00e8 del V secolo, e contribu\u00ec a instaurare quel periodo aureo della cultura e dell'arte irlandese che durer\u00e0 in tutta l'isola, contea in questione compresa, per circa 400 anni: sorgeranno durante questi secoli i monasteri di Limerick, Ardpatrick, Mungret e Kileedy, oltre che uno dei manufatti pi\u00f9 pregiati ed elevati della storia irlandese, il calice di Ardwach, capolavoro della lavorazione dei metalli rinvenuto nel \"West Limerick\" nel 1868.\nIl Cristianesimo conobbe la sua decadenza artistica e culturale, senza comunque mai smettere di influenzare notevolmente la societ\u00e0, dalle prime invasioni vichinghe del IX secolo. Il fatto che vide il declino gaelico definitivo a favore degli invasori, gi\u00e0 stanziati sullo Shannon in quella che sarebbe diventata la citt\u00e0 di Limerick, fu la morte nel 1194 di Donal M\u00f3r O'Brien, Re del Munster: nel 1210 la contea attuale fu grosso modo stabilita e i vichinghi ne avevano pieno controllo. In poco tempo tuttavia, gli invasori si plasmarono quasi totalmente alla cultura del luogo, divenendo come un famoso detto ancora oggi diffuso afferma, \"more Irish than the Irish themselves\" (\"pi\u00f9 irlandesi degli stessi irlandesi\").\nDurante la \"gaelicizzazione\" dei vichinghi si stava impiantando nelle terre di Limerick un'altra potenza, quella dei Tudor inglesi, che subito cercarono di soppiantare il potere vichingo per un potere proprio accentrato, iniziando con la stabilizzazione a Limerick di alcuni coloni inglesi.\nQuesto fatto port\u00f2 alla ribellione dei Normanni che capeggiavano la contea, i Geraldine, alla legge inglese del 1569, conosciuta come \"Rivolte di Desmond\": ne deriv\u00f2 un periodo di forti contrasti e di devastazione, culminato con la confisca delle terre dei Geraldine.\nIl secolo successivo fu altrettanto tormentato dalle guerre: se nelle Guerre confederate irlandesi (1641-53) la contea era ben protetta dalla linea difensiva cattolica dell'Irlanda Confederata e non vide scontri, divenne tuttavia teatro di guerra feroce durante la conquista irlandese di Oliver Cromwell (1649-53), con episodi pi\u00f9 emblematici l'assedio della citt\u00e0 di Limerick per ben dodici mesi da parte della \"Cromwell's New Model Army\" comandata da Henry Ireton, fino alla resa della citt\u00e0 nell'ottobre del 1651. Nelle guerre successive fra giacobiti e guglielmiti, appena quarant'anni dopo, ci furono ulteriori cruenti scontri, con altri due assidi della citt\u00e0: si registrarono episodi di infamia come la distruzione delle armi guglielmite e l'eroica resistenza del cattolico Patrick Sarsfield. La popolazione cattolica supportava maggiormente i giacobiti, tuttavia l'esito della guerra fu favorevole agli oppositori. Sarsfield riusc\u00ec a forzare i guglielmiti a firmare un trattato comunque favorevole alle popolazioni irlandesi, il Trattato di Limerick, che tuttavia non fu onorato dagli inglesi e la citt\u00e0 fu soprannominata \"The City of the broken Treaty\" (\"la citt\u00e0 del patto rotto\").\nNel XVIII e XIX secolo ci furono numerose persecuzioni contro la maggioranza cattolica, il declino della lingua irlandese e il duro colpo della \"Great famine\", con l'emigrazione di massa di molti coloni e l'iniziativa del governo britannico di permettere agli irlandesi di comprare terre che avevano soltanto in uso.\nLa contea vide molti dei combattimenti della Guerra d'indipendenza irlandese del 1919-1921 nonch\u00e9 della successiva Guerra civile irlandese fra esercito dello Stato Libero d'Irlanda e gli irregolari dell'IRA.\nGeografia e geologia.\nLa contea di Limerick \u00e8 il cuore verde del Munster, e il significato del nome gaelico significa proprio \"area pianeggiante\". Specialmente nella parte orientale, la contea \u00e8 formata da un terreno molto fertile, parte occidentale della \"Golden Vale\", una delle zone pi\u00f9 produttive d'Irlanda; non sarebbe esatto comunque considerare il territorio di Limerick come una monotona piana, in quanto \u00e8 pi\u00f9 propriamente costellato da piccole colline che rendono l'impatto visivo discontinuo e armonioso. Piccole e suggestive catene montuose racchiudono la parte pianeggiante, come i Galtee, gli Slieve Felims, e i Ballyhouras. I Mullaghareirk sono pi\u00f9 isolati nella parte occidentale della contea, e offrono drammatiche e spettacolari visuali panoramiche delle pianure e del meridionale Kerry.\nLa contea di Limerick \u00e8 attraversata dal fiume Shannon che delimita il confine con il Clare a nord: dopo aver attraversato Limerick City, il fiume crea un lungo e vasto estuario, sfruttato come un'importante via d'acqua, talmente grande che il vero porto \u00e8 situato a Foynes, molto lontana da Limerick. I fiumi principali che attraversano il territorio della contea sono tutti tributari dello Shannon, come il Mulkear, il Maigue, il Deale e il Feale.\nIl territorio della contea di Limerick \u00e8 formato per gran parte da roccia calcarea carbonifera con distese zone pianeggianti, interrotte solo talvolta da arenaria rossa, che si fa invece pi\u00f9 diffusa nella parte meridionale al confine con la contea di Cork. Nella zona carbonifera sono spesso visibili tracce di antichi episodi vulcanici con rocce basaltiche e intrusive.\nIn molte zone \u00e8 presente una discreta quantit\u00e0 di roccia vulcanica, come a Carrigogunnell, a Knockfierna, e principalmente a Pallasgreen/Kilteely nell'est, che \u00e8 stato catalogato come il pi\u00f9 compatto e, per le sue dimensioni, uno dei pi\u00f9 completi e variegati distretti carboniferi dell'intero arcipelago britannico.\nInfrastrutture e trasporti.\nFerrovie.\nLimerick ha tre linee ferroviarie operative che attraversano il suo territorio\nIn aggiunta, esiste una linea a Foynes ma l'ultimo servizio \u00e8 terminato nel 2000.\nBus.\nIl capolinea della contea sia a carattere nazionale che regionale \u00e8 situato nei pressi della stazione ferroviaria di Limerick.\nAria.\nNella contea non esiste alcun aeroporto commerciale, questo dovuto anche al fatto della presenza dello Shannon International Airport, situato nel Clare, ma sull'altra sponda dello Shannon, quindi sul confine. Nella parte meridionale talvolta viene utilizzato anche il piccolo Kerry Airport.\nSport e cultura.\nLimerick City \u00e8 sede di vari eventi culturali e della \"University of Limerick\".\nLa contea tuttavia si distingue soprattutto per la grande tradizione sportiva: il rugby \u00e8 lo sport di cui gli abitanti di Limerick, soprattutto citt\u00e0, possono vantarsi, soprattutto per il prestigio della squadra Garryowen, che da addirittura il nome a un tipo di azione di gioco.\nPer quel che riguarda gli sport gaelici, Limerick \u00e8 molto blasonata nell'hurling (7 volte campione d'Irlanda), molto meno nel calcio gaelico."}
{"id": "78608", "revid": "1652635", "url": "https://it.wikipedia.org/wiki?curid=78608", "title": "Adalgiso", "text": "Origine e diffusione.\nContinua l'antico nome germanico \"Adalgis\", la cui etimologia non \u00e8 del tutto certa. \u00c8 composto da due elementi di cui il primo \u00e8 indubbiamente \"athala\" (\"nobile\", \"nobilt\u00e0\"), mentre il secondo, \"gis\", \u00e8 di origine dubbia; potrebbe essere un derivato di \"gisal\" (o \"gisil\", \"pegno\", \"ostaggio\"), oppure di \"gisil\" (\"freccia\", \"lancia\"). In questo secondo caso, il significato complessiva viene variamente interpretato come \"nobile freccia\", \"nobile lancia\" o \"freccia che d\u00e0 nobilt\u00e0\". Alle stesse radici risale il nome Adelchi.\nLa forma maschile \u00e8 piuttosto rara; pi\u00f9 diffuso \u00e8 invece il femminile, ben attestato in tutta l'Italia centro-settentrionale, specie in Lombardia e in Emilia-Romagna, tanto che Gadda lo us\u00f2 pi\u00f9 volte per caratterizzare i suoi romanzi ambientati nel milanese. Adalgisa \u00e8 inoltre un personaggio della \"Norma\" di Bellini (un uso permesso dalla licenza poetica, dato che il personaggio \u00e8 una sacerdotessa gallica, mentre il nome non \u00e8 celtico ma germanico).\nOnomastico.\nL'onomastico viene festeggiato generalmente il 7 ottobre in onore di sant'Adalgiso, vescovo di Novara. Con questo nome si ricorda anche sant'Adalgisio di Thi\u00e9rache, monaco e missionario irlandese del VII secolo, il 2 giugno."}
{"id": "78609", "revid": "39417016", "url": "https://it.wikipedia.org/wiki?curid=78609", "title": "Adalgisio", "text": ""}
{"id": "78610", "revid": "104458", "url": "https://it.wikipedia.org/wiki?curid=78610", "title": "Wolfgang Loitzl", "text": "Biografia.\nCampione del mondo juniores dal trampolino corto nel 1998, in Coppa del Mondo esord\u00ec il 6 gennaio 1997 nella quarta tappa del Torneo dei quattro trampolini di Bischofshofen (41\u00b0), ottenne il primo podio il 25 gennaio 2000 nella gara a squadre di Hakuba (3\u00b0) e la prima vittoria il 27 gennaio 2002 nella gara a squadre di Sapporo. Prima del Torneo dei quattro trampolini 2008-2009 Loitzl vantava numerosi podi e diversi successi a squadre in Coppa del Mondo, ma nessuna vittoria individuale; dopo il podio ottenuto a Oberstdorf, prima tappa del Torneo, inanell\u00f2 tre vittorie (Garmisch-Partenkirchen, Innsbruck e Bischofshofen) vincendo la classifica finale della 57\u00aa edizione del torneo, precedendo lo svizzero Simon Ammann e l'austriaco Gregor Schlierenzauer.\nIn carriera prese parte a due edizioni dei Giochi olimpici invernali, (4\u00b0 nella gara a square) e (11\u00b0 nel trampolino normale, 10\u00b0 nel trampolino lungo, 1\u00b0 nella gara a squadre), a sei dei Campionati mondiali, vincendo otto medaglie, e a tre dei Mondiali di volo, vincendo due medaglie.\nAnnunci\u00f2 il ritiro dalle competizioni durante la stagione 2014-2015."}
{"id": "78611", "revid": "1543377", "url": "https://it.wikipedia.org/wiki?curid=78611", "title": "Andreas Widh\u00f6lzl", "text": "Biografia.\nStagioni 1993-2000.\nSoprannominato \"Swider\", esord\u00ec in Coppa del Mondo il 3 gennaio 1993 a Innsbruck (24\u00b0). Nello stesso anno, ai Mondiali juniores di Harrachov, vinse due medaglie d'argento nelle gare dal trampolino normale, individuale e a squadre.\nOttenne il primo podio in Coppa del Mondo il 28 gennaio 1995 nella gara a squadre di Lahti (2\u00b0) e la prima vittoria il 15 marzo 1996 a Oslo, in una gara a squadre; a livello individuale la prima vittoria di Widh\u00f6lzl risale al 9 marzo 1997, ancora a Lahti. L'anno successivo ai XVIII Giochi olimpici invernali di , vinse due medaglie di bronzo, nella gara individuale dal trampolino normale e nella gara a squadre; dal trampolino lungo fu quarto.\nLa sua miglior stagione in Coppa fu quella 1999-2000, durante la quale Widh\u00f6lzl si aggiudic\u00f2 il Torneo dei quattro trampolini, vinse l'argento ai Mondiali di volo di Vikersund e si piazz\u00f2 al secondo posto nella classifica generale di Coppa del Mondo.\nStagioni 2001-2008.\nPrese parte ai XIX Giochi olimpici invernali di (24\u00b0 nel trampolino normale, 21\u00b0 nel trampolino lungo, 4\u00b0 nella gara a squadre) e ai Mondiali del 2005 fu uno dei quattro componenti del quartetto che vinse due ori per l'Austria nelle gare a squadre, dal trampolino HS100 e dal trampolino HS137. .\nAi Mondiali di volo del 2006, sua ultima partecipazione iridata, sul trampolino Kulm di Tauplitz vinse l'argento nella gara individuale. Ai XX Giochi olimpici invernali di divenne campione olimpico nella competizione a squadre; nel trampolino normale fu 17\u00b0, nel trampolino lungo 21\u00b0.\nSmise di competere ai massimi livelli al termine della stagione 2007; continu\u00f2 a gareggiare in Coppa Continentale ancora un anno, fino al definitivo ritiro del febbraio 2008."}
{"id": "78612", "revid": "834", "url": "https://it.wikipedia.org/wiki?curid=78612", "title": "Andreas Widhoelzl", "text": ""}
