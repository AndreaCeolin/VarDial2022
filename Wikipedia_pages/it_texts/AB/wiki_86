{"id": "79304", "revid": "125335139", "url": "https://it.wikipedia.org/wiki?curid=79304", "title": "Capodistria", "text": "Capodistria (in sloveno Koper , in croato \"Kopar\") \u00e8 una citt\u00e0 della Slovenia di abitanti. Affacciata sul mar Adriatico, \u00e8 il principale porto del Paese nonch\u00e9 un importante centro industriale. \u00c8 il capoluogo del comune cittadino omonimo (\"Mestna ob\u010dina Koper/Comune Citt\u00e0 di Capodistria\"), una delle quattro entit\u00e0 comunali slovene dove l'italiano \u00e8 riconosciuto come lingua ufficiale. \nCitt\u00e0 di fondazione greca, fu poi romana, bizantina e per cinque secoli veneziana. L'eredit\u00e0 della Serenissima si rispecchia in alcuni dei pi\u00f9 importanti monumenti che caratterizzano il centro storico rinascimentale come il palazzo Pretorio, la cattedrale dell'Assunta e di San Nazario e la Loggia. Situata ad una ventina di chilometri da Trieste, \u00e8 unita all'Italia dal valico frontaliero di Scoffie. Capodistria \u00e8 altres\u00ec collegata con la capitale Lubiana da un'autostrada e della ferrovia. Centro universitario, \u00e8 sede della diocesi di Capodistria, suffraganea dell'arcidiocesi di Lubiana.\nGeografia fisica.\nCapodistria si affaccia su una baia, nota come \"vallone\", lungo la costa nord-occidentale della penisola istriana. A nord dell'abitato, nella zona portuale sfocia nel mar Adriatico il fiume Risano. \u00c8 situata a 106 km a sud-ovest della capitale Lubiana e a 25 km a sud di Trieste.\nAlture, monti principali e passi principali.\nGolich (\"Goli\u010d\"), 890\u00a0m; Monte Caucizze (\"Kav\u010di\u010d\"), 882 e 879\u00a0m; Lipenico (\"Lipnik\"), 804\u00a0m; Coinico (\"Kojnik\"), 802\u00a0m; Monte dei Carpini (\"Gaber\"); Monte dei Tigli (\"Lime\"); Colle (\"Breg\"), 595\u00a0m.\nCorsi, cascate e bacini d'acqua.\nRio Ospo (\"Osp\"); Risano (\"Ri\u017eana\"); Torrente Cornalunga (\"Bada\u0161evica\").\nStoria.\nEt\u00e0 antica.\nCapodistria nasce da un antico insediamento costruito su un'isola nella parte sud-orientale della baia omonima, nell'Adriatico settentrionale, separata dalla terraferma dallo specchio lagunare di Valstagnon (o Stagnon). All'epoca dell'Antica Grecia la citt\u00e0 era conosciuta col nome di \"Aegida\", successivamente divenne nota coi nomi latini di \"Capris\", \"Caprea\", \"Capre\" o \"Caprista\", dai quali deriva il moderno nome sloveno (\"Koper\").\nEt\u00e0 medievale.\nDivenne bizantina attorno alla met\u00e0 del VI secolo. Nel 568, i cittadini romani della vicina \"Tergeste\" (l'odierna Trieste) fuggirono a Capodistria a causa di un'invasione dei Longobardi. In onore dell'imperatore romano d'Oriente Giustiniano II, Capodistria venne ribattezzata \"Giustinopoli\". Tale nome rest\u00f2 in uso (accanto a quello romano di \"Capris\") almeno fino alla seconda met\u00e0 del X secolo. Nel 788 o 789 la citt\u00e0 pass\u00f2 sotto il dominio dei Franchi.\nI commerci tra Capodistria e Venezia sono documentati fin dal 932. Nella guerra tra la Repubblica di Venezia e il Sacro Romano Impero, Capodistria fu al fianco di quest'ultimo, e per questo venne ricompensata con lo status di citt\u00e0, garantitogli nel 1035 dall'imperatore Corrado II. A partire dal 1232, Capodistria appartenne ai Patriarchi di Aquileia, e nel 1278 si un\u00ec alla Repubblica di Venezia.\nEt\u00e0 moderna.\nCapodistria si svilupp\u00f2 sia sotto il profilo demografico che economico e assunse una posizione di sempre maggior rilievo nell'Istria veneziana. Data la sua posizione venne rinominata \"Caput Histriae\", cui si affianc\u00f2 successivamente quello di \"Capo d'Istria\" (dal quale deriva il nome autoctono italiano).\nAgli inizi del Cinquecento la citt\u00e0 aveva oltre 10.000 abitanti, ma la peste del 1553 li ridusse a circa 4.000. Nel Seicento la popolazione aveva raggiunto di nuovo i cinquemila abitanti (ridottisi drasticamente nel 1630 ad appena 1.800 a seguito dell'epidemia di peste diffusasi in tutta l'Italia settentrionale). Cio\u00e8 in due secoli la popolazione croll\u00f2 di quasi il 90% e la conseguenza fu la perdita di importanza di Capodistria rispetto a Trieste ed altre citt\u00e0 istriane.\nEt\u00e0 contemporanea.\nVenezia controll\u00f2 Capodistria fino al suo tracollo nel 1797. Pass\u00f2 in seguito al Trattato di Campoformio all'Impero austriaco dal 1797 al 1803. Nel 1803 Capodistria fu occupata dai Francesi, e quindi posta sotto il governo di Trieste. Nel 1805, per decisione di Napoleone, Buie pass\u00f2 sotto il Regno Italico. Dopo la sconfitta di Napoleone nel 1813 e la caduta del Regno Italico ritorn\u00f2 sotto il dominio dell'Impero Austriaco.\nL'amministrazione austriaca, che segu\u00ec alla caduta di Venezia ed al periodo napoleonico, non la riconferm\u00f2 come capoluogo istriano, che divenne dapprima Pisino e poi, in sede definitiva, Parenzo. Durante gli anni della riscoperta del sentimento nazionale Capodistria fu il punto di riferimento del movimento unitario dell'Istria. Qui infatti vi era concentrato il principale nucleo del \"Comitato istriano\" dove si riunivano i patrioti pi\u00f9 ardenti e che, dopo il 1857, operava come sede della Societ\u00e0 Nazionale. Di Capodistria furono Carlo Combi e Antonio Madonizza (tra i pi\u00f9 importanti istriani del Risorgimento e due degli Italiani pi\u00f9 attivi per la lotta contro lo Stato asburgico) ma soprattutto uno dei precursori del movimento risorgimentale italiano impersonificato nella figura di Gian Rinaldo Carli che gi\u00e0 nel 1765 pubblicava articoli prospettanti una non lontana indipendenza dell'Italia.\nIl mancato e tanto sperato arrivo delle truppe italiane nel 1866 fece conseguentemente sviluppare un forte sentimento irredentista rappresentato, fra gli altri, da Tino Gavardo, Pio Riego Gambini, ma soprattutto Nazario Sauro che, dopo esser fuggito nel 1915 a Venezia per arruolarsi nella Regia Marina, fu catturato dalle autorit\u00e0 austriache durante un'incursione italiana e giustiziato sul patibolo a Pola il 10 agosto 1916.\nAd un patriota capodistriano, il generale Vittorio Italico Zupelli, gi\u00e0 distintosi nella Guerra italo-turca (1911-1912), fu affidato il ministero della guerra italiano durante il primo conflitto mondiale (1915-1918). Capodistria fu un centro dell'irredentismo italiano nell'Istria asburgica. Nel novembre 1918 finita la guerra, nella quale i volontari italiani di Capodistria furono in numero inferiore soltanto a quelli di Trieste e Pola, le truppe italiane furono accolte festosamente dalla popolazione.\nNel 1921 Capodistria pass\u00f2, come tutta la Venezia Giulia, al Regno d'Italia, e successivamente venne inserita nel circondario di Capodistria della provincia dell'Istria. Nel 1923 furono aggregate al comune di Capodistria parti delle frazioni di Scoffie e Valle Oltra, gi\u00e0 appartenenti al comune di Muggia.\nCon la fine della seconda guerra mondiale e il trattato di pace del 1947 Capodistria fu compresa nella zona B del \"Territorio Libero di Trieste\" (TLT), amministrata dalla Jugoslavia. Met\u00e0 della popolazione italiana autoctona prese la via dell'esodo gi\u00e0 tra il 1947 e il 1954, prima ancora che si firmasse il Memorandum di Londra del 1954 ma quando gi\u00e0 era chiaro che la citt\u00e0 non sarebbe pi\u00f9 ritornata alla sovranit\u00e0 italiana. La parte restante della popolazione italiana esod\u00f2 infine negli anni successivi al 1954, sostituita dall'afflusso in citt\u00e0 di popolazioni dalla Slovenia e dal resto della Jugoslavia. Solo una piccola parte degli italofoni rimase nella Capodistria jugoslava, fondando la locale \"Comunit\u00e0 degli italiani\" in cui si riorganizzarono.\nA seguito del Trattato di pace del 1947, il territorio che faceva parte della Zona B ebbe un Amministratore apostolico, scelto fra il clero sloveno residente in Jugoslavia. Soltanto nel 1964 l'Amministrazione apostolica fu affidata a un vescovo, nella persona di Mons. Janez Jenko. Egli era anche amministratore apostolico della parte dell'Arcidiocesi di Gorizia in territorio sloveno e della diocesi di Fiume non assegnata alla Croazia.\nNel 1975 fu stipulato il Trattato di Osimo, che sanciva con accordo bilaterale tra l'Italia e la Repubblica Socialista Federale di Jugoslavia, la fine della zona A e della zona B, con Capodistria che restava jugoslava. Nel 1977 intanto la Santa Sede separ\u00f2 anche giuridicamente le due diocesi di Trieste e Capodistria. Si trattava in realt\u00e0 di due diocesi nuove, con nuovi confini. Alla nuova diocesi di Capodistria fu assegnato il territorio sloveno della ex-zona B, la parte della diocesi di Fiume in Slovenia e il territorio sloveno dell'Arcidiocesi di Gorizia. Il nuovo vescovo di Capodistria fu mons. Janez Jenko, gi\u00e0 amministratore apostolico. Il territorio della diocesi di Capodistria veniva cos\u00ec a coincidere con i nuovi confini politici definitivamente sanciti con il Trattato di Osimo. Nel 1970 inizi\u00f2 a trasmettere TeleCapodistria, dopo che gi\u00e0 nel 1949 era sorta RadioCapodistria, organo della minoranza italiana, il cui segnale \u00e8 ricevibile in Italia, Slovenia e Croazia.\nL'indipendenza slovena \u00e8 del 1991. Nel 2003 vi \u00e8 stata fondata l'Universit\u00e0 del Litorale che rappresenta, assieme al prestigioso Centro di Ricerche Scientifiche di Capodistria, il terzo polo universitario della Slovenia. Nel 2011 un referendum ha sancito l'autonomia comunale dell'insediamento di Ancarano.\nSociet\u00e0.\nEtnie e minoranze straniere.\nSecondo l'imperialregio censimento austroungarico dell'anno 1900, a Capodistria vivevano 7205 italiani, 391 sloveni, 167 croati e 67 tedeschi. Il circondario immediato (soprattutto la pianura intorno a Bertocchi e San Canziano) era composto da una popolazione bilingue a prevalenza italiana, mentre l'entroterra collinare era abitato in maggioranza da sloveni. Questa divisione rimase in vigore fino alla fine della seconda guerra mondiale, quando il centro della citt\u00e0 si spopol\u00f2 a causa dell'esodo istriano e fu ripopolato da immigranti provenienti sia dalle campagne istriane e carsoline, sia da altre regioni della Slovenia (soprattutto dalla Stiria slovena). Negli anni sessanta e settanta, vi sopraggiunse un notevole flusso migratorio da altre aree dell'ex Jugoslavia, in primo luogo dalla vicina Croazia e dalla Bosnia ed Erzegovina. Oggi, tra il 15% e il 20% della popolazione di Capodistria parla come lingua materna una delle varianti del serbo-croato, che non ha per\u00f2 alcuno status ufficiale.\nTuttavia \u00e8 opportuno sottolineare che negli ultimi anni la globalizzazione ed i numerosi lavori pubblici hanno portato numerosi appartenenti alla comunit\u00e0 italiana a trasferirsi in aree attualmente non incluse nel territorio a nazionalit\u00e0 mista comprendente le suddette localit\u00e0. Secondo le pi\u00f9 recenti statistiche circa il 15% dei capodistriani appartenenti alla comunit\u00e0 italiana risiede fuori dal territorio a nazionalit\u00e0 mista, proprio per questo uno degli scopi principali dell'Unione Italiana \u00e8 quello di ampliare il territorio nazionalmente misto all'intero comune, includendovi i restanti abitati.\nLa presenza autoctona di italiani.\nLa minoranza italiana \u00e8 riunita in tre diverse comunit\u00e0: la \"Comunit\u00e0 degli Italiani di Capodistria \"Santorio Santorio\"\" (916 iscritti), la \"Comunit\u00e0 degli Italiani di Crevatini-Ancarano\" (147 iscritti) e la \"Comunit\u00e0 degli Italiani di Bertocchi\" (103 iscritti). I sodalizi aderiscono all'Unione Italiana.\nIn base a quanto indicato dall'ultimo censimento sloveno (2002) i residenti appartenenti al gruppo etnico italiano sono 712, cio\u00e8 pari all'1,6% della popolazione totale del Comune. I residenti di madrelingua italiana sono leggermente pi\u00f9 numerosi: 1.059, ovverosia il 2,2% sul totale (prima dell'esodo ne rappresentavano circa i quattro quinti). La comunit\u00e0 italiana autoctona vive non pochi problemi, data la scarsa consistenza numerica e il suo lento ma inesorabile declino dovuto sia all'emigrazione, sia al basso tasso di natalit\u00e0, sia all'assimilazione.Tuttavia, analizzando il censimento della Repubblica di Slovenia del 2002 nella sezione relativa alla lingua di comunicazione in famiglia emerge che 2.015 abitanti (ovvero il 4,2%) hanno dichiarato di comunicare in famiglia in lingua italiana.\nLa residua comunit\u00e0 italiana gode di ampie tutele, storicamente derivanti dal Memorandum di Londra del 1954, che dividendo l'allora Territorio Libero di Trieste fra Italia e Jugoslavia obbligava i due stati ad instaurare delle forme di tutela delle rispettive minoranze. Tra i diritti riconosciuti, vi \u00e8 quello di esporre la propria bandiera nei contesti pubblici, a fianco di quella slovena. Secondo la legge slovena lo \"status\" giuridico della minoranza pu\u00f2 essere mutato solo con il consenso della stessa.\nLingue e dialetti.\nIn parte del territorio comunale di Capodistria oggi vige il bilinguismo ufficiale sloveno-italiano. Il bilinguismo riguarda tutti gli ambiti della vita pubblica, compresa la toponomastica. Sono bilingui la citt\u00e0 di Capodistria e gli insediamenti di Barizoni/Barisoni, Bertoki/Bertocchi, Bo\u0161amarin/Bossamarino, Cerej/Cerei, Hrvatini/Crevatini, Kampel/Campel, Kolomban/Colombano, Prade, Premacan/Premanzano, \u0160alara/Sallara, \u0160kocjan/San Canziano, e inoltre la localit\u00e0 di Valmarin a Spodnje \u0160kofije (Scoffie di Sotto), corrispondenti alla quasi totalit\u00e0 dell'area storica d'insediamento della popolazione di lingua italiana.\nReligione.\nLa citt\u00e0 \u00e8 sede della diocesi di Capodistria, istituita nel VI secolo e dal 1977 suffraganea dell'arcidiocesi di Lubiana.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 del Litorale, fondata nel 2003.\nMedia.\nRadio TV.\nIn citt\u00e0 ha sede Radio Capodistria, emittente radiofonica di riferimento della minoranza italiana e l'emittente televisiva regionale pubblica TV Koper-Capodistria appartenente al gruppo RTV Slovenija.\nFestival.\nNei mesi di luglio ed agosto si tiene il JEFF.\nInfrastrutture e trasporti.\nStrade.\nL'autostrada A1 unisce la citt\u00e0 e costa slovena con Lubiana e l'interno del Paese. Da Capodistria originano la superstrada H5 per il valico di frontiera di Scoffie con l'Italia e la superstrada H6, che la unisce ad Isola d'Istria e alle altre localit\u00e0 costiere.\nPorto.\nCapodistria \u00e8 sin dal 1954 il principale porto commerciale ed industriale della Slovenia, nonch\u00e9 uno dei pi\u00f9 importanti del Mar Adriatico. Agli inizi del XXI secolo, con la ripresa dell'economia nazionale e la realizzazione di nuove infrastrutture, questo scalo portuale \u00e8 balzato in testa alle classifiche per quanto riguarda il movimento container nel bacino adriatico.\nIl porto di Capodistria (\"Luka Koper\" in sloveno) fa parte, in qualit\u00e0 di socio cofondatore, del NAPA (\"North Adriatic Ports Association\") il consorzio voluto dalle autorit\u00e0 portuali di Ravenna, Venezia, Trieste e Capodistria per meglio cooperare e per migliorare il potenziale commerciale la qualit\u00e0 e l'efficienza del sistema portuale altoadriatico e delle infrastrutture ad esso collegate. Il NAPA si \u00e8 costituito ufficialmente il 1\u00ba marzo del 2010. Il 29 novembre dello stesso anno, ai quattro soci fondatori si \u00e8 aggiunto il porto croato di Fiume.\nFerrovie.\nCapodistria \u00e8 servita dall'omonima stazione posta sulla Bresenza-Capodistria gestita dalle Ferrovie slovene.\nAmministrazione.\nIl Consiglio Comunale ha 32 seggi, tre dei quali sono eletti direttamente dalla minoranza, mentre i restanti 29 sono nominati dal resto della popolazione. Uno dei tre vice-sindaci \u00e8 inoltre designato dalla minoranza.\nSport.\nLa principale espressione sportiva della citt\u00e0 \u00e8 la squadra di calcio dell'FC Koper, mentre nella pallacanestro primeggia la squadra del KK Koper Primorska. Infine anche per la pallamano \u00e8 presente una squadra, l'RK Koper. \nLa locale squadra di pallanuoto, il Koper 1958, ha vinto diversi campionati sloveni.\nIl 23 settembre 2018 si \u00e8 svolta la prima edizione dell'IRONMAN 70.3 di Capodistria."}
{"id": "79311", "revid": "125996575", "url": "https://it.wikipedia.org/wiki?curid=79311", "title": "Maghreb", "text": "Il Maghreb, trovato anche Magreb, (in berbero: \u2d5c\u2d30\u2d4e\u2d30\u2d63\u2d56\u2d30, \"Tamaz\u0263a\"; , \"luogo del tramonto\") costituisce l'area geografica e culturale pi\u00f9 a ovest del Nordafrica che si affaccia sul mar Mediterraneo e sull'oceano Atlantico; originariamente, l'espressione riguardava la fascia di terra tra la catena montuosa dell'Atlante e il mar Mediterraneo (nord della Tunisia, dell'Algeria e del Marocco); in molte fonti sono incluse anche al-Andalus e la Sicilia islamica.\nFurono i conquistatori arabi a coniare il termine; essi identificarono con l'espressione \"Jazirat al-Maghrib\" (\"Isola d'Occidente\") le regioni del mondo islamico a ovest del golfo della Sirte. Nel corso della dominazione francese, il termine \"Maghreb\" identific\u00f2 primariamente l'Africa Francese del Nord, che comprendeva l'Algeria, il Marocco e la Tunisia. A partire dagli anni 1950, l'espressione \"Grande Maghreb\" fu coniata per estendere l'inclusione alla Libia, alla Mauritania e al Sahara occidentale. Talvolta dal Maghreb viene esclusa la Cirenaica, la quale da un punto di vista culturale presenta molte vicinanze al Mashrek.\nIl Maghreb si espande su una superficie geografica di oltre cinque milioni di chilometri quadrati, tra il bacino del Mediterraneo e il deserto del Sahara. La popolazione conta oltre novanta milioni di persone ed \u00e8 concentrata per la grande maggioranza nelle coste e nelle pianure vicine a queste ultime.\nIl Maghreb \u00e8 considerato storicamente un crocevia tra le civilt\u00e0 mediterranee e africane ed ha costituito un'unit\u00e0 geografica caratterizzata dalla fusione culturale di elementi berberi e arabi.\nI pi\u00f9 antichi abitanti della regione sono i berberi. Nei periodi antichi, la regione fu colonizzata dai Fenici i quali fondarono la citt\u00e0 di Cartagine. La regione fu poi inclusa nel mondo romano. Ai Romani seguirono i Vandali, i Bizantini ed infine gli Arabi. In seguito alla Grande rivolta berbera, nell'VIII secolo, si consolidarono dinastie berbere indipendenti che si susseguirono per tutto il medioevo. A partire dal XVI secolo, il Maghreb centrale e l'Ifriqiya entrarono nella sfera di influenza ottomana, mentre le potenze europee, in particolare gli spagnoli e i portoghesi, cominciarono a stabilire zone di influenza nelle coste maghrebine a partire dal XV secolo. A partire dal XIX secolo, furono i francesi ad estendere il loro dominio alla regione, dapprima nel Maghreb centrale, dove venne stabilita l'Algeria francese, ed in seguito in Tunisia ed in Marocco, dove furono stabiliti protettorati. Nell'ambito della decolonizzazione, i protettorati in Marocco e in Tunisia furono aboliti nel 1956, mentre l'Algeria raggiunse l'indipendenza nel 1962. A partire dal 1989, i paesi del Maghreb hanno preso iniziative di avvicinamento politico ed economico, in particolare con la fondazione dell'Unione del Maghreb arabo.\nDa un punto di vista etnico, la popolazione maghrebina discende per la maggior parte dai berberi, che vennero in gran parte arabizzati a partire dall'VIII secolo. Importante tratto culturale che lega il Maghreb al Mashrek \u00e8 la lingua araba e la religione islamica. Da un punto di vista linguistico, la lingua maggiortaria \u00e8 l'arabo, parlato localmente in varie varianti note nel loro insieme come arabo maghrebino. La lingua berbera \u00e8 parlata in varie varianti soprattutto nei monti dell'Atlante e nel Rif. La lingua francese riveste un importante ruolo dal punto di vista culturale e nel settore dell'economia.\nEtimologia.\nIl termine \"Maghreb\" deriva dall'espressione araba \"al-Ma\u0121rib\" (\u0627\u0644\u0645\u063a\u0631\u0628) che significa \"il tramonto\" o \"l'Occidente\", a causa della posizione di questa regione in relazione al mondo arabo. Il termine si oppone a \"Mashreq\" (\"Il Levante\"), vale a dire all'\"Oriente\", che si estende dall'Egitto, all'Iraq e fino alla penisola arabica.\nGli arabi avevano inizialmente adottato l'espressione \"Jezirat Al-Maghrib\" (\"Isola d'Occidente\"), evidenziando quindi la posizione della regione apparentemente isolata tra un mare e un deserto. \"Al-Maghrib\" in arabo indica anche il Marocco; tuttavia, si fa distinzione tra \"al-Maghrib al-Arabi\" (letteralmente \"Il tramonto arabo\", \"Maghreb arabo\") o \"al-Maghrib al-Kabir\" (\"Il grande Maghreb\") da \"Al-Maghreb al-Aq\u1e63\u0101\" (\"il lontano Occidente\", per designare il Marocco).\nIn passato, questa regione era conosciuta come \"Libia\" o come \"Ifriqiya\", quest'ultimo termine esteso poi per indicare l'intero continente chiamato per l'appunto \"Africa\".\nAi tempi del Rinascimento, in Europa, la regione era conosciuta come \"Costa berbera\" (o \"Barberia\").\nI geografi arabi suddividevano il Maghreb in tre regioni: il \"Maghreb al-Aqsa\" (che coincideva con l'attuale Marocco), il \"Maghreb al-Awsa\u1e6d\" (l'attuale Algeria a ovest di Bugia, in particolare le zone di Algeri e Orano) e l\"'Ifriqiya\" (le attuali Tunisia, Tripolitania e Algeria orientale), detta altrimenti \"Maghreb al-Adn\u0101\".\nSebbene la maggior parte dei cronisti e dei geografi arabi medievali circoscrivessero la regione entro i confini del Nordafrica (comprendendo talvolta anche Egitto e Cirenaica), il geografo arabo al-Maqdisi include anche al-Andalus e la Sicilia islamica.\nGli attivisti berberi hanno coniato l'espressione \"Tamazgha\", contestando l'espressione \"Maghreb\" sulla base del fatto che non \u00e8 il nome originale della regione, ma un termine estraneo usato nella storiografia arabo-musulmana.\nStoria.\nPreistoria.\nNel corso del paleolitico, il complesso antropologico dominante nella regione fu quello di Mechta-Afalou. Nel corso del mesolitico, di generarono\nla cultura iberomaurusiana e quella capsiana. Da queste culture prendono origine i berberi, i pi\u00f9 antichi abitanti della regione.\nAntichit\u00e0.\nI Fenici colonizzarono le coste della regione, fondandovi numerosi empori e citt\u00e0, la principale della quali fu Cartagine; dall'incontro tra la cultura dei colonizzatori Fenici e i locali ebbe origine la civilt\u00e0 cartaginese. Il potere di Cartagine conobbe la sua fine in seguito alle guerre puniche.\nNella regione si formarono regni berberi, tra i quali la Numidia e la Mauretania. La regione fu la base di una vasta attivit\u00e0 della pirateria nel mar Mediterraneo.\nLa morte del sovrano Massinissa nel 148 a.C. stabil\u00ec definitivamente le basi del potere romano nella regione. Nel 146 a.C. venne stabilita la provinica dell'Africa. La regione fu gradualmente inclusa sempre pi\u00f9 nel mondo romano, per poi divenire centro del cristianesimo di lingua punica e latina.\nMedioevo.\nIn seguito al collasso dell'Impero romano d'Occidente, nella regione si stabilirono i Vandali ed in seguito i bizantini. Contemporaneamente si consolidarono regni Romano-Berberi indipendenti, la cui cultura derivava dall'incontro tra quella romana e cristina e quella locale berbera.\nLa conquista araba e l'inclusione nel mondo islamico.\nGli Arabi conquistarono la regione nel VII secolo, dominandola per i decenni successivi. La regione fu inclusa nel mondo islamico.\nLe dinastie berbere.\nLa Grande rivolta berbera nell'VIII secolo interruppe il dominio arabo nel Maghreb, che vide consolidarsi dinastie berbere indipendenti che si susseguirono per tutto il medioevo, tra le quali i Salihidi, i Banu Barghawata, i Midraridi, gli Ifranidi, gli Ziridi, i Hammadidi, gli Almoravidi, i Khurasanidi, gli Almohadi, i Hafsidi, gli Zayyanidi, i Merinidi e i Wattasidi, oltre a dinastie arabe, quali i Muhallabidi, gli Idrisidi e gli Aghlabidi, e i Rustumidi di origine persiana. Nel corso del medioevo, le popolazioni del Maghreb e di al-Andalus erano conosciute dagli europei come \"mori\" o \"saraceni\" e la regione veniva definita \"Costa berbera\". Dal Maghreb, partivano spedizioni che attaccarono e razziarono continuamente l'Europa meridionale.\nEt\u00e0 moderna.\nLa corsa barbaresca.\nNel corso del medioevo, il Maghreb stabil\u00ec importanti relazioni culturali e politiche con al-Andalus, la cui eredit\u00e0 culturale venne accolta dal Maghreb in seguito all'arrivo dei rifugiati musulmani andalusi ed ebrei sefarditi dopo la \"Reconquista\". I moriscos si stabilirono nelle principali citt\u00e0 del Maghreb, in particolare a F\u00e8s, Rabat, Sal\u00e9, T\u00e9touan, Algeri, Tlemcen, Annaba e Blida. Le comunit\u00e0 moriscos dettero un importante contributo alla fondazione delle repubbliche corsare e all'attivit\u00e0 della corsa barbaresca.\nA partire dal XVI secolo, il Maghreb centrale e l'Ifriqiya entrarono nella sfera di influenza ottomana, mentre il Marocco fu retto dalle dinastie arabe dei Sa'diani prima e degli Alawidi poi.\nIl colonialismo.\nLe potenze europee, in particolare gli spagnoli e i portoghesi, cominciarono a stabilire zone di influenza nelle coste maghrebine a partire dal XV secolo, in parallelo alle ultime fasi della \"Reconquista\". A partire dal XIX secolo, furono i francesi ad estendere il loro dominio alla regione, dapprima nel Maghreb centrale, dove venne stabilito il dipartimento dell'Algeria francese, ed in seguito in Tunisia ed in Marocco, dove furono stabiliti protettorati che formarono l'Africa Francese del Nord.\nLa decolonizzazione.\nNell'ambito della decolonizzazione, i protettorati in Marocco e in Tunisia furono aboliti nel 1956, mentre l'Algeria raggiunse l'indipendenza nel 1962, in seguito alla sanguinosa guerra d'Algeria. A partire dal 1989, i paesi del Maghreb hanno preso iniziative di avvicinamento politico ed economico, in particolare con la fondazione dell'Unione del Maghreb arabo.\nGeografia.\nGeograficamente, il Maghreb \u00e8 delimitato a nord dal Mar Mediterraneo, a ovest dall'Oceano Atlantico e a sud dal deserto del Sahara.\nIl Maghreb si espande su una superficie di oltre sei milioni di chilometri quadrati con ampie disparit\u00e0 da un paese all'altro.\nDa Tobruk a Tangeri, il Maghreb presenta un litorale che si estende per quasi 5000 chilometri lungo il Mar Mediterraneo e per altri 700 lungo l'Oceano Atlantico tra Tangeri ed Agadir. La costa presenta caratteristiche desertiche presso la foce del fiume Senegal 1.500 chilometri pi\u00f9 a sud.\nMorfologia.\nLa regione \u00e8 attraversata diagonalmente dalle montagne dell'Atlante per oltre 2000 chilometri e dai rilievi (anch'essi di origine terziaria) che ne costituiscono il naturale prolungamento. La cima principale \u00e8 data dal monte Toubkal (4167\u00a0m s.l.m.).\nSull'interno si estendono, in rapida successione, numerosi altopiani che delineano una fascia particolarmente arida con la presenza di territori caratteristici della steppa desertica e priva di possibilit\u00e0 di sostentare una numerosa popolazione, eccetto che nelle peraltro numerose e confortevoli oasi.\nIdrografia.\nIl Maghreb \u00e8 una zona principalmente arida. La presenza dei rilievi per\u00f2 favorisce la formazione di nubi con le conseguenti precipitazioni. Ne beneficia la rete idrografica, che presenta fiumi di carattere torrentizio. Il principale \u00e8 in Marocco e si chiama Draa.\nClima.\nSul lato del Mediterraneo, il clima sufficientemente temperato favorisce l'agglomerarsi della popolazione; il terreno fertile ha contribuito in passato alla creazione di importanti e storiche citt\u00e0.\nSociet\u00e0.\nDemografia.\nIl Maghreb conta oltre 100 milioni di abitanti. La popolazione \u00e8 distribuita in modo molto disomogeneo. La pi\u00f9 alte densit\u00e0 abitative si riscontrano nelle regioni pianeggianti a nord della catena montuosa dell'Atlante e sulla costa mediterranea ed atlantica. Le principali agglomerazioni urbane gravitano intorno a Casablanca, Algeri, Rabat, Tunisi e Orano.\nIn trent'anni la popolazione maghrebina \u00e8 raddoppiata. Tuttavia, la crescita demografica tende a rallentare a causa del graduale abbassamento del tasso di natalit\u00e0, fenomeno spiegato dall'efficacia delle politiche di pianificazione familiare, di una maggiore istruzione tra le donne e di una generale modernizzazione dello stile di vita.\nNegli ultimi due secoli vi \u00e8 stato un forte esodo dalle zone rurali e montuose verso le citt\u00e0 costiere dove i salari sono pi\u00f9 alti e le condizioni di vita migliori. All'inizio del XXI secolo pi\u00f9 della met\u00e0 della popolazione del Maghreb vive in zone urbane. Forte \u00e8 stata l'emigrazione verso l'Europa occidentale.\nEtnie.\nIl Maghreb rappresenta una regione eterogenea e variegata dal punto di vista etno-linguistico.\nLa regione \u00e8 stata abitata dai tempi pi\u00f9 antichi da popolazioni berbere, che costituiscono tuttora segmenti cospicui della popolazione, in particolare nelle zone montuose dell'Algeria e del Marocco. Significativi segmenti di popolazione la cui lingua tradizionale \u00e8 di tipo berbero risiedono anche in Tunisia ed in Libia. Nel deserto del Sahara \u00e8 poi diffusa l'etnia tuareg, tradizionalmente nomade.\nL'impronta culturale pi\u00f9 forte \u00e8 stata segnata dall'arrivo dell'Islam nel VII secolo, a cui corrispose una parziale arabizzazione dei principali centri urbani e di alcune delle zone pianeggianti.\nMa la diffusione della lingua araba nelle zone rurali si verific\u00f2 solo a partire dal basso medioevo, in occasione dell'arrivo delle trib\u00f9 dei Banu Hilal.\nVari altri elementi influenzarono il mosaico culturale ed etnico della regione.\nIn particolare si citano i flussi migratori dei moriscos (definiti anche \"andalusi\") dalla vicina penisola iberica, alimentati dagli eventi seguenti la \"Reconquista\". Le comunit\u00e0 moriscos, stabilendosi nelle principali citt\u00e0 della costa maghrebina, finirono per costituire l'\u00e9lite degli stati barbareschi, stabilendo un ruolo fondamentale nella fondazione delle repubbliche corsare. L'immigrazione dei moriscos dette un contributo fondamentale al patrimonio culturale della regione, in particolare nell'ambito musicale, architettonico e culinario. Le famiglie discendenti dei moriscos conservano tuttora un'identit\u00e0 culturale separata dal resto della popolazione.\nLe scorrerie corsare portarono flussi continui di schiavi europei nelle citt\u00e0 costiere, che nel corso del tempi si mescolarono in buona parte con le popolazioni locali.\nStoricamente, il Maghreb ha costituito la residenza di fiorenti comunit\u00e0 ebraiche, la cui presenza \u00e8 antecedente all'arrivo dell'Islam del VII secolo. Queste comunit\u00e0 sono state poi rinvigorite dall'arrivo di ebrei sefarditi dalla vicina penisola iberica (arrivati insieme ai musulmani moriscos), a partire dal XV secolo, in concomitanza con l'inquisizione. La popolazione ebraica maghrebina, che intorno agli anni 1950 si aggirava oltre a mezzo milione di individui, ha testimoniato l'esodo di massa dalla regione in seguito alla decolonizzazione, in particolare verso Israele e Francia. I residui di questa comunit\u00e0 risiedono oggi maggiormente a Casablanca, a Tunisi, nell'isola di Gerba, a Ceuta e a Melilla.\nAltra significativa presenza \u00e8 costituita da comunit\u00e0 di parziale origine turca (definite kouloughlis), eredit\u00e0 del periodo ottomano. Profondamente mescolatasi con le popolazioni locali, la comunit\u00e0 koulougli conserva in parte il rito hanafita a differenza della maggioranza malikita.\nPopolazioni di origine sub-sahariana raggiunsero il Maghreb nell'ambito della tratta araba degli schiavi attraverso le vie commerciali trans-sahariane. Tra queste popolazioni si citano i haratin, diffusi nelle oasi in prossimit\u00e0 del Sahara, e i gnawa.\nIn Algeria, una vasta comunit\u00e0 di origine europea, conosciuta come \"pieds-noirs\", immigr\u00f2 nella regione, stabilendovisi in concomitanza con il periodo coloniale francese a partire dalla prima met\u00e0 del XIX secolo. La comunit\u00e0 pieds-noirs, diffondendosi nelle grandi citt\u00e0 dell'Algeria, si costitu\u00ec come \u00e9lite socio-economica. La maggioranza di questi emigr\u00f2 in massa verso la Francia in seguito all'indipendenza del paese nel 1962, stabilendosi in gran parte nelle regioni meridionali e in Corsica.\nVaste comunit\u00e0 europee vivevano anche nel Marocco francese e spagnolo (500.000 anime, concentrati soprattutto a Casablanca) e nella Tunisia francese (oltre 250.000 persone, delle quali buona parte di origine italiana). La stragrande maggioranza di questi abbandon\u00f2 la regione nel corso degli anni 1950 e 1960.\nA Ceuta e Melilla la popolazione \u00e8 per la maggior parte di lingua spagnola e confessione cattolica.\nLingue.\nLa lingua diffusa maggiormente \u00e8 quella araba maghrebina, parlata in varie forme, tra le quali si distinguono due categorie: da una parte i dialetti pre-hilalici, diffusi maggiormente in alcune zone montuose e nei centri storici delle principali citt\u00e0; dall'altra, i dialetti hilalici, formatisi in seguito all'immigrazione delle trib\u00f9 beduine dei Banu Hilal (da cui l'origine della denominazione).\nQuesti ultimi hanno costituito la base delle koin\u00e8 formatesi nel corso del XX secolo e che costituiscono oggigiorno gli idiomi maggiormente utilizzati nella comunicazione orale e nei mass-media, nonch\u00e9 lingua franca.\nL'arabo classico e standard rivestono esclusivamente il ruolo di lingua scritta.\nSono poi diffuse le varianti del berbero, la cui area \u00e8 costituita principalmente da zone montuose (in particolare i monti dell'Atlante e del Rif).\nDopo decenni di lotte e di rivendicazioni, le prime forme standardizzate del berbero hanno ottenuto un riconoscimento come lingua ufficiale in Marocco e in Algeria (rispettivamente nel 2011 e nel 2016).\nLe principali variet\u00e0 del berbero sono il chleuh, il cabilo, il rifiano, il tamazigh del Marocco centrale e il chaoui.\nPer la trascrizione del berbero vengono adoperati l'alfabeto latino, l'alfabeto neo-tifinagh ed in misura minore quello arabo.\nSignificativa \u00e8 la presenza della lingua francese, lascito del periodo coloniale e che tuttora \u00e8 parlata come seconda lingua da una vasta fetta della popolazione maghrebina, in particolare delle classi pi\u00f9 istruite.\nPur non rivestendo al giorno d'oggi il ruolo di lingua ufficiale in nessuno dei paesi della regione, la lingua francese \u00e8 stata prevalente negli ultimi due secoli nell'ambito commerciale, educativo, culturale ed amministrativo.\nNel corso del XX secolo, i governi maghrebini hanno promosso massicce campagne di arabizzazione nel campo della burocrazia e dell'istruzione, che portarono a marginalizzare il berbero, ma che non ebbero effetti sulla posizione privilegiata della lingua francese. Oggi, la lingua francese \u00e8 padroneggiata da circa il 33% dei marocchini, dal \n67% degli algerini e dal 63,6% dei tunisini.\nIl Marocco, la Tunisia e la Mauritania sono membri dell'Organizzazione internazionale della francofonia.\nSono poi diffuse lingue minoritarie, come lo haketia, parlato storicamente dalle comunit\u00e0 ebraiche sefardite principalmente a T\u00e9touan, Tangeri e Orano, e lo spagnolo (a Ceuta e Melilla).\nA Tabelbala, in Algeria, \u00e8 parlata la lingua korandje.\nSi citano infine la lingua romanza d'Africa, evolutasi dalla lingua latina introdotta in seguito alle guerre puniche ed estintasi tra il basso medioevo e il XVIII secolo, e il sabir, pidgin parlato nei porti di tutto il Mediterraneo fino al XIX secolo.\nReligione.\nNei tempi antichi, le credenze dei popoli berberi erano strutturate come culti dedicati alla fertilit\u00e0, con un pantheon prettamente matriarcale.\nLa regione del Maghreb visse poi una graduale inclusione nel mondo classico, testimoniando una profonda colonizzazione delle zone costiere prima da parte dei Fenici, poi dai Greci e successivamente da parte del mondo romano. Nel II secolo a.C., l'area divenne un centro del cristianesimo di lingua punica. \nLa regione dette i natali a importantissime figure per la cristianit\u00e0 tra le quali si citano Tertulliano, i martiri scillitani, Perpetua e Felicita, San Cipriano di Cartagine, Santa Monica, suo figlio Sant'Agostino d'Ippona, Santa Giulia di Corsica, Sant'Adriano di Canterbury, nonch\u00e9 tre papi (Papa Gelasio I, Papa Milziade e Papa Vittore I).\nIl cristianesimo, che nei momenti di massimo splendore era diffuso in tutta la regione (nei concili africani si contavano centinaia di vescovi), cominci\u00f2 rapidamente a decadere con la conquista araba, verso la fine del VII secolo. Ma numerose comunit\u00e0 cristiane continuarono ad esistere per diversi secoli, almeno fino alla fine del XIII secolo, sparse in tutto il Maghreb, in particolare in Tripolitania, a Gafsa, Tozeur, Kairouan, Mahdia, Tunisi, Bugia, Qal'a dei Banu Hammad, Tiaret, Tlemcen, Ceuta e Fez. Ancora all'epoca di Gregorio VII esistevano due vescovi africani con cui il papa corrispondeva in latino.\nIn epoca moderna, il cristianesimo fu reintrodotto in epoca coloniale sia per opera dei missionari (in particolare si citano i Padri Bianchi), che degli immigrati provenienti dalla vicina Europa, che formarono ai tempi delle presenza coloniale francese comunit\u00e0 molto vaste, che furono identificate con l'espressione \"pieds-noirs\". Un certo numero di conversioni si sono registrate sia in epoca coloniale sia in tempi pi\u00f9 recenti e le comunit\u00e0 di cristiani in Maghreb sono oggi piuttosto numerose, anche se un clima poco tollerante le costringe ad una estrema discrezione.\nLa maggior parte della popolazione di Ceuta e di Melilla \u00e8 di confessione cattolica. I vescovi cattolici locali si riuniscono nella Conferenza episcopale regionale del Nordafrica. Nel 1972 venne fondata la Chiesa protestante d'Algeria.\nLa religione pi\u00f9 diffusa oggigiorno \u00e8 l'Islam sunnita praticato secondo il rito malikita. In alcune moschee dell'Algeria e della Tunisia \u00e8 praticato il rito hanafita, lascito del periodo ottomano.\nIn parte dell'isola di Gerba, a Zuara, nel Gebel Nefusa e nella valle dello Mzab, l'Islam \u00e8 praticato nella forma ibadita, residuo di una pi\u00f9 vasta tradizione kharigita di epoca medievale.\nL'Islam nel Maghreb ha accolto vari elementi delle tradizioni locali pre-islamiche, espressi nella tradizione marabuttica e nel Sufismo.\nLa tradizionale venerazione dei marabutti e delle loro tombe si consolid\u00f2 fin dai tempi pi\u00f9 antichi in tutta l'Africa nord-occidentale. Queste pratiche furono condivise in buona parte anche dalle locali comunit\u00e0 ebraiche.\nUna rete di zawiya permise nei secoli scorsi una parziale alfabetizzazione, nonch\u00e9 la conoscenza della religione islamica nelle zone rurali ed in quelle pi\u00f9 isolate, oltre a costituire importanti centri della vita sociale.\nTra le principali confraternite islamiche diffuse nella regione si citano la Rahmaniya, la Tijaniyyah, la Qadiriyya, la Shadhiliyya e la Nasiriyya.\nForte fino al XX secolo la presenza della religione ebraica, praticata in gran parte secondo il rito sefardita diffuso dai rifugiati sefarditi di Al-Andalus.\nL'isola di Gerba \u00e8 sede della Sinagoga El Ghriba, considerata una delle pi\u00f9 antiche al mondo.\nOggi, i residui di questa comunit\u00e0, che nel secolo scorso contava oltre mezzo milione di individui, risiedono maggiormente a Casablanca, a Tunisi e nell'isola di Gerba, nonch\u00e9 a Ceuta e a Melilla.\nEmigrazione.\nI primi flussi migratori, in epoca medievale, avevano come destinazione principalmente il Medio Oriente, in particolare l'Egitto e la Terra santa, e interessavano perlopi\u00f9 pellegrini che poi si stabilivano definitivamente al loro arrivo. Pellegrini musulmani dal Maghreb stabilirono a Gerusalemme, a partire dal basso medioevo, il quartiere marocchino, la cui comunit\u00e0, sia musulmana che ebraica, mantenne intatte l'identit\u00e0 e le tradizioni culturali della terra d'origine fino ad almeno il XIX secolo. Gran parte della comunit\u00e0 ebraica palestinese e libanese, fino alla seconda met\u00e0 del XIX secolo, aveva origini maghrebine, eredit\u00e0 espressa nelle peculiarit\u00e0 dei suoi dialetti arabi, che presentavano profonde influenze maghrebine.\nCospicui flussi migratori avvenivano tra la fine del XVIII e il XIX secolo in direzione delle Americhe e vedevano protagonisti perlopi\u00f9 gruppi di ebrei marocchini.\nLe prime emigrazioni di massa avvennero per\u00f2 solamente a partire dal periodo della colonizzazione francese. I primi immigrati maghrebini in Francia provenivano soprattutto dall'allora Algeria francese e lavoravano nelle industrie e nelle miniere, stabilendosi soprattutto a Parigi, a Marsiglia e nel Passo di Calais.\nNel 1912 risiedevano in Francia circa 5.000 algerini, la maggior parte dei quali originari della Cabilia.\nIn occasione della prima guerra mondiale e nel successivo dopoguerra, l'urgente bisogno di manodopera port\u00f2 le autorit\u00e0 francesi ad invitare pi\u00f9 immigrati dalla regione. Nel 1924, vivevano in Francia 100.000 algerini, 10.000 marocchini e altrettanti tunisini. Nel 1926, fu inaugurata la Grande Moschea di Parigi, che nel corso della seconda guerra mondiale si rese protagonista del salvataggio di centinaia di famiglie ebraiche. La Grande depressione gener\u00f2 successivamente vaste condizioni di disoccupazione che port\u00f2 molti immigrati maghrebini a tornare nelle terre d'origine, tanto che allo scoppio della seconda guerra mondiale, la loro presenza si era ridotta a 50.000 unit\u00e0.\nLa ricostruzione francese nel secondo dopoguerra port\u00f2 al rinnovo dell'immigrazione dal Maghreb, anche se negli anni 1950, le tensioni politiche nelle terre d'origine portarono a controlli pi\u00f9 stringenti da parte delle autorit\u00e0 francesi. Nel 1956, la Francia ospitava circa 250.000 maghrebini, il 90% dei quali originari dell'Algeria.\nGli anni 1960 testimoniarono un incremento dell'emigrazione. La guerra d'Algeria e la successiva indipendenza, portarono al drastico esodo verso la Francia delle comunit\u00e0 pieds-noirs, della pluri-millenaria comunit\u00e0 ebraica algerina, nonch\u00e9 di decine di migliaia di harkis. Tra gli anni 1940 e 1960, si consum\u00f2 l'esodo, incoraggiato e organizzato dall'Agenzia ebraica e dal Mossad, di centinaia di migliaia di ebrei marocchini alla volta di Israele. Negli stessi anni emigrarono in massa gli ebrei tunisini e quelli libici.\nL'espansione industriale europea nel secondo dopoguerra acceler\u00f2 l'emigrazione dalla regione. Se nel 1959 emigrarono dal Marocco 3.000 lavoratori, quasi tutti verso la Francia, nel 1962 il numero si alz\u00f2 a 14.000, un quarto dei quali verso la Germania. Sempre nello stesso periodo tra i paesi europei e quelli del Maghreb furono siglati accordi bilaterali che permettessero la selezione degli immigrati. Accordi di questo tipo furono stabiliti dalla Francia con la Tunisia e con il Marocco nel 1963 e con l'Algeria nel 1964. A Casablanca e a Tunisi furono aperti uffici dell'Office national de l'immigration.\nTra il 1962 e il 1974 emigrarono dal Marocco 300.000 lavoratori che si stabilirono in tutta Europa, in particolare in Francia, Germania, Paesi Bassi e Belgio. Nello stesso periodo emigrarono verso l'Europa 150.000 lavoratori tunisini. Nel 1974, si stimava che la presenza maghrebina in Europa superasse il milione e mezzo di unit\u00e0 (escludendo i pieds-noirs).\nIn seguito alla crisi energetica del 1973, i paesi europei cominciarono a introdurre misure pi\u00f9 stringenti per controllare l'immigrazione, la quale si ridusse drasticamente e cominci\u00f2 ad interessare principalmente dinamiche di riunificazione familiare e lavoratori stagionali assunti tramite contratto. Si ebbe cos\u00ec un incremento del fenomeno dell'immigrazione clandestina, tanto che tra il 1987 e il 1988 si contavano nei paesi dell'Europa mediterranea circa 536.000 clandestini di origine maghrebina. L'immigrazione negli anni 1970 e 1980 era composta in gran parte, a differenza delle precedenti migrazioni, di giovani scolarizzati provenienti dalle zone urbane.\nLa natura dell'emigrazione di massa verso la Francia port\u00f2 a forti situazioni di disagio sociale nelle comunit\u00e0 immigrate che si stabilirono nelle banlieues, che portarono alla Marcia dei Beurs nel 1983 e a pesanti rivolte nel 2005. Da un punto di vista culturale, i giovani maghrebini cresciuti in Francia hanno sviluppato un'identit\u00e0 \"beur\", la quale ha trovato espressione nella musica, nella letteratura e nel cinema.\nOggigiorno, le comunit\u00e0 maghrebine espatriate pi\u00f9 nutrite da un punto di vista numerico sono situate in Europa occidentale (alcune stime parlano di oltre sei milioni di persone), distribuite in particolar modo tra Francia, Spagna, Paesi Bassi, Belgio, Italia e Germania.\nForti comunit\u00e0 si sono stabilite in Canada, dove a Montreal molti membri della comunit\u00e0 sono concentrati nel Petit Maghreb, e in Israele, dove gli israeliani di origini maghrebine contano circa un milione di persone.\nCultura.\nArchitettura.\nL'architettura della regione si \u00e8 sviluppata dalla commistione di culture diverse.\nSotto gli antichi regni berberi della Numidia e della Mauretania, la regione testimoni\u00f2 un aumento dello sviluppo urbano. L'urbanizzazione \u00e8 associata in particolare ai regni di Massinissa e di Giuba II.\nGli antichi monumenti funebri di questo periodo combinano una serie di diversi stili architettonici introdotti dai Cartaginesi, facenti spesso riferimento a motivi ellenistici e punici.\nAnnessa al mondo romano, la regione ha testimoniato e conservato le vestigia di questo periodo: templi (come a Dougga), teatri (come a Timgad), anfiteatri (come a Thysdrus), archi trionfali (come a Volubilis), terme (come a Cartagine) e mosaici (Museo nazionale del Bardo).\nLa civilt\u00e0 islamica contribu\u00ec al rinnovo dei paesaggi urbani che videro l'affermarsi di moschee, suq, hammam, medine e casba e la fondazione di nuove citt\u00e0 (come Kairouan nel 670, F\u00e8s nell'809 e Orano).\nNella Spagna islamica si svilupp\u00f2 l'arte ispano-moresca che influenz\u00f2 profondamente le strutture urbane nelle citt\u00e0 del Maghreb.\nUna delle pi\u00f9 importanti manifestazioni dell'architettura maghrebina \u00e8 quella religiosa, espressa in particolare nella moschea, costituita da elementi comuni, tra i quali il \"sahn\" (il cortile con la vasca per le abluzioni), il \"riwaq\" (il portico), la \"mu\u1e63all\u0101\" (la sala dedicata alla preghiera), il \"mi\u1e25r\u0101b\" (la nicchia posta nella parete a indicare la direzione della Mecca), il \"minbar\" (il pulpito, presente nella moschea principale, da dove l'imam pronuncia il sermone) e il minareto (la torre, utilizzata dal muezzin per chiamare a raccolta i fedeli, spesso a base quadrata oppure ottagonale nelle moschee di tradizione ottomana).\nUn altro edificio oggetto dell'architettura religiosa \u00e8 la madrasa, costruita spesso nei pressi di una moschea e in cui si insegna teologia.\nOltre all'architettura religiosa occorre citare quella urbana con il suq, la cui struttura prevede un intreccio di vie coperte per permettere di mantenere il clima al suo interno fresco e aerato. Il riferimento del suq \u00e8 la moschea, intorno alla quale si sviluppano i vari negozi.\nAltro importante elemento dell'architettura urbana, particolarmente di quella marocchina, \u00e8 il \"riad\", particolare costruzione con pianta non circolare e giardino o cortile interno a cielo aperto, nel quale trovano spazio fontane e fonti.\nLe decorazioni solitamente sono impreziosite con mattonelle (lo zellige) e stucchi (muqarnas).\nL'architettura berbera si esprime nella casba e nello ksar, tradizionale villaggio fortificato composto generalmente da granai e abitazioni, arroccato su colline vicino a corsi d'acqua al fine di poter meglio garantire protezione da attacchi da parte di trib\u00f9 nomadi.\nAlla base dello ksar c'\u00e8 la \"ghorfa\", la cui funzione \u00e8 immagazzinare le derrate alimentari in previsione dei periodi di siccit\u00e0, e in questo assimilabile ai granai fortificati che si riscontrano in altre regioni del Maghreb, come l\"agadir\" diffuso nel Marocco meridionale o la \"guelaa\" nell'Aur\u00e8s.\nLe abitazioni nell'Aur\u00e8s sono costituite con mattoni di fango e presentano un tetto piatto e fondamenta in pietra. I piani terra comprendono una stanza centrale che costituisce la base del focolare domestico. Queste abitazioni sono talvolta realizzate di fianco ad altre case o a delle rocce, al fine di migliorare l'efficienza della costruzione e ridurre i costi dei materiali.\nIn Cabilia, le abitazioni sono costruite in pietra e hanno tetti inclinati e piastrellati; sono costituite in sezioni; man mano che la famiglia si espandeva, venivano aggiunte ulteriori sezioni.\nTipiche sono le caratteristiche abitazioni troglodite scavate nel terreno, all'interno di colline e formate da un cortile a cielo aperto, profondo vari metri e nel quale si accede attraverso una galleria dal fianco della collina. Questo tipo di architettura \u00e8 diffuso negli altopiani della Tunisia meridionale, in particolare a Matmata, e nel Gebel Nefusa.\nA partire dal XIX secolo, si stabil\u00ec progressivamente nella regione la presenza coloniale francese. L'architettura coloniale fu caratterizzata dalla ristrutturazione delle citt\u00e0 attraverso strutture di ingegneria militare. Motivata dalla percezione di supremazia militare e culturale sui soggetti coloniali, l'amministrazione francese cerc\u00f2 di trasformare radicalmente le strutture urbane preesistenti per consentire una migliore logistica dell'occupazione militare e rispecchiare culturalmente la madrepatria.\nLa maggior parte dei pianificatori e degli architetti urbani coloniali francesi si \u00e8 vista affidare il compito di rimodellare le citt\u00e0 per rispecchiare la regolarit\u00e0, la simmetria e le strutture pubbliche caratteristiche della madrepatria francese; i governi coloniali progettarono nuovi sviluppi con linee e angoli retti e stabilirono numerose strutture pubbliche tra le quali ospedali e uffici postali. Gli edifici realizzati dall'amministrazione francese facevano inizialmente riferimento in gran parte a stili europei affermati tra i quali l'architettura neobarocca e l'architettura neobizantina per poi adottare successivamente stili innovativi come l'Arabisance e il Modernismo.\nNel Marocco francese, il governatore Hubert Lyautey affid\u00f2 all'architetto e urbanista Henri Prost il compito di supervisionare lo sviluppo urbano e dedic\u00f2 molti provvedimenti legislativi a proteggere i centri storici dalle grandi citt\u00e0.\nLetteratura.\nLa maggior parte della cultura della regione, prima della sua inclusione nel mondo classico si trasmetteva in via orale.\nSono state tuttavia rinvenute numerose iscrizioni: sono circa 1140 quelle pubblicate nelle raccolte di Jean-Baptiste Chabot e di Lionel Galand.\nQuella pi\u00f9 lunga e conosciuta \u00e8 un'iscrizione bilingue numidico-punica che Micipsa, re della Numidia, fece incidere sul mausoleo dedicato al padre Massinissa eretto a Dougga nel 138 a.C. \nL'importanza dell'iscrizione \u00e8 considerevole dal punto di vista storico e giuridico, in quanto permette di conoscere i principali titoli e funzioni municipali delle citt\u00e0 numidiche di quel tempo.\nLa rilevanza del punico, come lingua letteraria e di cultura, era, infatti, molto significativa all'epoca di Agostino d'Ippona che lo conosceva ed ogni tanto citava, nelle sue opere, parole o espressioni in questo idioma.\nIn seguito alla colonizzazione romana, molti autori nordafricani contribuirono con i loro scritti alla letteratura latina. Tra costoro si possono ricordare Terenzio, Anneo Cornuto, Floro, Frontone, Apuleio, Marco Minucio Felice, Terenziano Mauro, Tertulliano, San Cipriano, Arnobio, Aurelio Vittore, Lattanzio, Agostino d'Ippona, Fulgenzio e Marziano Capella.\nParticolarmente notevole \u00e8 il testo della fiaba di \"Amore e Psiche\", narrata da Apuleio all'interno del romanzo \"L'asino d'oro\".\nNel corso del Medioevo, vivace fu il contributo che molti scrittori dettero alla letteratura araba. Tra questi Ahmad al-Buni e Ibn Manzur e Ibn Khaldun, che realizz\u00f2 la \"Muqaddima\".\nData la vicinanza culturale e sociale di al-Andalus, anche i contributi in ambito intellettuale originari di quest'ultima regione vengono considerati parte integrante della cultura del Maghreb. Una vasta categoria di intellettuali di al-Andalus si stabil\u00ec nel corso del medioevo nel Maghreb; tra questi Muhammad al-Mu\u02bftamid, Maimonide, Ibn al-Khatib, Leone l'Africano, Averro\u00e8 e Ibn Zamrak.\nFatima al-Fihriyya fond\u00f2 a F\u00e8s nell'859 l'Universit\u00e0 al-Qarawiyyin. In particolare dall'inizio del XII secolo, l'Universit\u00e0 al-Qarawiyyin ha rivestito un ruolo importante nello sviluppo culturale della regione, accogliendo studiosi provenienti da tutto il bacino del Mediterraneo, tra i quali Ibn Khaldun, Ibn al-Khatib, Al-Bannani, Nur al-Din al-Bitruji, Ali ibn Hirzihim, Leone l'Africano, Maimonide e Papa Silvestro II.\nGli Almohadi fondarono a Marrakech la Moschea della Kutubiyya, famosa per la sua raccolta di libri e manoscritti, mentre il sultano merinide Abu Inan Faris stimol\u00f2 la letteratura, fondando la Madrasa di Bou Inania. Su suo invito, Ibn Battuta torn\u00f2 a stabilirsi a F\u00e8s, dove ebbe modo di realizzare un resoconto del suo viaggio, assistito da Ibn Juzayy.\nIl consolidamento di una rete di zawiya permise una parziale alfabetizzazione nelle zone rurali, oltre ad esprimere la vivacit\u00e0 culturale sviluppatasi in seno al Sufismo.\nLa letteratura berbera di epoca medievale si esprimeva principalmente nella poesia.\nIn Cabilia le poesie erano composte come \"isefra\" e descrivevano aspetti sia della vita religiosa che di quella laica. Le poesie religiose includevano devozioni, storie profetiche e poesie in onore dei santi. La poesia laica riguardava celebrazioni come nascite e matrimoni, nonch\u00e9 resoconti di guerrieri eroici. Queste poesie venivano spesso raccontate e tramandate da poeti itineranti chiamati \"Imaddahen\".\nLe opere pi\u00f9 note in letteratura berbera scritta furono realizzate da Muhammad Awzal.\nL'emergere della letteratura maghrebina francofona risale al periodo coloniale. Lo scrittore e drammaturgo Kateb Yacine coni\u00f2 l'espressione \"bottino di guerra\" per descrivere il ruolo che la lingua francese ha avuto nello sviluppo culturale della regione.\nLa letteratura all'inizio del XX secolo \u00e8 contrassegnata da una tendenza all'esotismo, al pittoresco e ad una presentazione piuttosto benevola dell'assimilazione culturale. \nTuttavia, se l'aspetto folcloristico di questa letteratura non attacca direttamente la narrativa coloniale, a volte manifesta una lacerazione dell'identit\u00e0.\nL'ascesa dei movimenti indipendentisti fu accompagnata dall'interrogazione sulla natura del colonialismo. La vena anticolonialista si afferm\u00f2 alla fine della seconda guerra mondiale e negli anni 1950, nel Maghreb cos\u00ec come nell'Africa sub-sahariana.\nLa guerra d'Algeria ha incoraggiato in particolare molti intellettuali a prendere parte attiva al conflitto. Djamel Amrani porta una testimonianza della tortura nel 1960 in una storia autobiografica. Henri Kr\u00e9a usa la figura di Giugurta per rappresentare la figura del combattente della resistenza nel testo teatrale \"Le s\u00e9isme\". \nIl romanzo \"Nedjma\" di Kateb Yacine \u00e8 uno dei pi\u00f9 significativi del periodo coloniale, sia per le sue caratteristiche stilistiche che per il suo significato storico.\nIl ruolo critico della letteratura maghrebina francofona si estende ad altre realt\u00e0 sociali, come il peso della tutela paterna denunciata da Driss Chra\u00efbi, la sopravvivenza di superstizioni e costumi ritenuti arcaici da Mouloud Mammeri e le disuguaglianze sociali descritte da Mohammed Dib.\nIn seguito alla decolonizzazione, la letteratura maghrebina si allarga alla critica dei regimi formatisi nella regione.\nMolti scrittori coltivano un'inclinazione alla trasgressione o ad affermazioni distaccate dal contesto coloniale. L'algerino Nabile Far\u00e8s e il marocchino Mohammed Kha\u00efr-Eddine mostrano rispettivamente l'importanza della cultura berbera e l'ipocrisia della monarchia, contrariamente alla visione unificante della societ\u00e0 promossa dai discorsi nazionalisti.\nGli anni 1990 hanno visto la nascita del fondamentalismo islamico. La guerra civile in Algeria incita molti scrittori algerini, come Tahar Djaout o Rachid Mimouni, a rinnovare le loro preoccupazioni, mentre emergono nuove figure che denunciano l'intolleranza e il fanatismo, come \nYasmina Khadra e Malika Mokeddem.\nLa letteratura francofona dette un impulso anche allo formazione letteraria di molte donne. Le prime scrittrici scrissero gi\u00e0 prima della seconda guerra mondiale, come la italo-marocchina Elisa Chimenti, o Djamila Deb\u00e8che, creatrice del primo quotidiano femminista algerino. A partire dagli anni 1990, l'immagine della donna tende a concentrarsi meno sull'oppressione patriarcale per mettere in discussione il desiderio e l'identit\u00e0 di genere.\nSe Taos Amrouche, Assia Djebar e Fatima Mernissi sono tra le pioniere della letteratura femminile francofona del Maghreb, altre hanno descritto le sofferenze, le aspirazioni e i sogni delle donne attraverso personaggi - femminili e maschili - divisi tra l'emergere dell'individuo come entit\u00e0 libera di scegliere e il peso di una societ\u00e0 che tende a dissolvere l'individualit\u00e0, al punto di cancellarla.\nIl periodo successivo alla colonizzazione porta ad una parziale rinascita della letteratura araba nella regione, che affianca quella francofona. Ahlam Mosteghanemi \u00e8 stata la prima scrittrice algerina contemporanea ad utilizzare la lingua araba nelle sue opere dopo il periodo coloniale francese.\nAmpio fu il contributo del poeta tunisino Abu l-Qasim al-Shabbi.\nMarrakech ospita dal 2005 la biennale Arts in Marrakech.\nMusica.\nLa musica classica trova espressione primariamente nella musica arabo-andalusa (chiamata cos\u00ec per via del suo sviluppo attorno all'anno 1000 nella Spagna islamica e diffusa poi dai rifugiati moriscos e sefarditi), le cui composizioni, in buona parte, sono organizzate in cinque movimenti dal diverso metro. Nella sua composizione, l'orchestra presenta strumenti a corda come il rebab, l'oud, il qanun, il violino e vari strumenti a percussione, tra i quali la darabouka.\nTra le forme pi\u00f9 diffuse di musica arabo-andalusa si citano il gharnati, il ma'luf, il al-\u00e2la e il n\u016bbah.\nIn Marocco si \u00e8 affermato il \"malhun\", forma di poesia melodica.\nTra i cantanti che si sono distinti in questi generi musicali nel corso del XX secolo spiccano Zohra Al Fassiya e Salim Halali.\nDalla commistione tra la musica urbana e quella rurale si sono sviluppati le numerose varianti del chaabi e il ra\u00ef, quest'ultimo nato a Orano agli inizi del XX secolo e la cui popolarit\u00e0 \u00e8 proseguita negli anni successivi, in concomitanza con il trasferimento di molti artisti in Francia.\nAltri generi musicali diffusi nella regione sono la musica gnawa, peculiare sonorit\u00e0 tradizionale della comunit\u00e0 gnawa, e un vasto repertorio di musiche e danze tradizionali delle zone berbere, come la reggada, l'ahwach e l'ahidous e varie altre espressioni di musica berbera.\nNegli ultimi decenni, forme popolari di musica occidentale stanno diventando sempre pi\u00f9 popolari nel Maghreb, tra queste il fusion, il rock, il country, il metal e, in particolare, l'hip hop.\nGastronomia.\nIn ambito gastronomico, gli alimenti base pi\u00f9 comuni sono la farina, il pesce, carni ovine e bovine, datteri, mandorle, olive e vari tipi di verdure, legumi e frutta. Tra le spezie pi\u00f9 usate si citano il cumino, lo zenzero, la paprika, la cannella, lo zafferano, la menta piperita, il prezzemolo e il coriandolo. \nTra le miscele di spezie si citano il ras el hanout, il baharat e la harissa.\nIl piatto pi\u00f9 caratteristico del Maghreb \u00e8 il cuscus, alimento costituito da semola di frumento o d'orzo cotta a vapore e guarnita con carni in umido e verdure e qualche volta anche con pesce in umido.\nAltro comune denominatore della cultura gastronomica maghrebina \u00e8 il tajine, la cui preparazione varia di regione in regione.\nIl t\u00e8 alla menta \u00e8 la bevanda pi\u00f9 diffusa, sia nelle zone rurali che in quelle urbane.\nLe bevande alcoliche sono poco diffuse data la forte presenza della religione islamica nella societ\u00e0; tra quelle tradizionali si citano il Mahia, il Boukha e i vini Sidi Brahim.\nAbbigliamento.\nRiguardo all'abbigliamento maschile, l'elemento pi\u00f9 caratteristico di tutto il Maghreb, in particolare nelle regioni rurali che si affacciano sul Mediterraneo o sull'Atlantico, \u00e8 il burnus, un ampio mantello di lana con cappuccio.\nSono poi diffusi la djellaba e il kaftan.\nLe calzature pi\u00f9 diffuse tradizionalmente sono le balgha e tra i copricapi si citano il fez e la shashia.\nA partire dal XX secolo, parallelamente al Medio Oriente, si afferma, dapprima tra le \u00e9lite urbane, la moda occidentale.\nTradizioni e folclore.\nIl ritmo della vita durante tutto l'anno \u00e8 dettato anche dalle celebrazioni religiose, in particolare da quelle islamiche come il Ramadan, il Id al-adha, il Mawlid, Ashura e il capodanno islamico. Durante queste celebrazioni, la maggior parte delle quali sono giorni festivi, le famiglie si concentrano sulla preghiera e sul trascorrere del tempo con i parenti.\nIl Bujlud \u00e8 un carnevale tradizionale celebrato in alcune regioni in occasione dell'Id al-adha.\nTipica festivit\u00e0 della comunit\u00e0 ebraica maghrebina \u00e8 la Mimouna, celebrata il giorno seguente Pesach. \nIl consumo di Mahia \u00e8 tradizionalmente associato alla festivit\u00e0 del Purim.\nIl calendario berbero e lo Yennayer, il relativo capodanno celebrato tra il 12 e il 14 gennaio, sono stati riscoperti in seguito al risveglio identitario che ha interessato le regioni berbere nei decenni seguenti la decolonizzazione.\nTipica della regione \u00e8 la fantasia, tradizionale esibizione equestre eseguita in occasione di eventi culturali e durante i matrimoni.\nI tatuaggi costituivano in passato una tradizione popolare tra le donne del Maghreb, in particolare nelle regioni rurali.\nEconomia.\nEconomia del mare.\nLe comunit\u00e0 della costa vivono prevalentemente di pesca di sussistenza, tramandata di padre in figlio. Se fino agli anni 1980 era sufficiente allontanarsi a pochi metri dalla riva per procurarsi il cibo necessario a sopravvivere, dagli anni 2000 la scarsit\u00e0 del pescato \u00e8 divenuta causa di povert\u00e0 diffusa e di migrazione di massa. La tecnica di pesca tradizionale, nota col nome arabo di \"charfia\", aveva luogo a una profondit\u00e0 di 4-5 metri, tale da non recare danno ai fondali e da rispettare la rotazione dei tempi di riposo, permettendo alle specie marine di riprodursi e conservare la propria numerosit\u00e0. La scarsit\u00e0 del pescato \u00e8 dovuta alla grande raccolta dei natanti spagnoli, italiani, francesi ed egiziani che sarebbero tenuti ad operare ad una profondit\u00e0 di 50 metri, ma lanciano le proprie reti in acque internazionali ad un'altezza dieci volte minore, decimando gli esemplari di cui vivevano le comunit\u00e0 costiere.\nAlcune di queste hanno dato vita a degli stabulatori per allevare spigole, mormore e corvine all'interno di \"reti a gabbia\" calate in mare e destinate al consumo locale. Si tratta di una versione moderna della \"charfia\" con reti in strutture fisse, che possono restare calate in mare fino a tre anni consecutivi."}
{"id": "79312", "revid": "7", "url": "https://it.wikipedia.org/wiki?curid=79312", "title": "Magreb", "text": ""}
{"id": "79313", "revid": "124298430", "url": "https://it.wikipedia.org/wiki?curid=79313", "title": "Classi di indirizzi IP", "text": "Le classi di indirizzi IP (o classful addressing) sono una formalit\u00e0 per dividere lo spazio di indirizzamento IPv4 introdotta dal RFC 791 nel 1981 ed in uso fino all'introduzione del Classless Inter-Domain Routing (CIDR) nel 1993.\nClassi di indirizzi.\nQuesto sistema di indirizzamento basato sulla classe prevede che dai primi bit di un indirizzo IP si possa determinare la classe e di conseguenza la maschera di sottorete.\nIn questo modo il tipo di classe si pu\u00f2 determinare sulla base dei bit pi\u00f9 significativi.\nVediamo come:\n\"Esempio\":\n\"Esempio\":\nAltre tabelle.\nL'intervallo di indirizzi utilizzati da ogni classe sono indicati nello schema successivo mediante \"notazione decimale puntata\" (dot-decimal notation).\nAlcuni indirizzi sono riservati per usi speciali (RFC 3330).\nSostituzione delle classi.\nA lungo andare, le classi di tipo C si sono rivelate troppo poche per le esigenze di indirizzamento e si \u00e8 dovuto assegnare subnet di grana pi\u00f9 fine anche all'interno delle classi A e B. A partire dal 1993 si abbandon\u00f2 quindi il concetto di classful routing in favore del Classless Inter-Domain Routing (CIDR)."}
{"id": "79316", "revid": "729019", "url": "https://it.wikipedia.org/wiki?curid=79316", "title": "Isole Crozet", "text": "Le Isole Crozet (in francese \u00celes Crozet) sono un arcipelago sub-antartico di piccole isole nell'Oceano indiano meridionale, e fanno parte dei Territori Francesi Meridionali.\nStoria.\nLe Isole Crozet vennero scoperte dalla spedizione di Marc-Joseph Marion du Fresne, un esploratore francese che sbarc\u00f2 sull'\u00cele de la Possession il 24 gennaio 1772, reclamando l'arcipelago per la Francia. Diede alle isole il nome del suo comandante in seconda Jules Crozet, poich\u00e9 il suo nome l'aveva gi\u00e0 dato all'Isola Marion.\nAll'inizio del XIX secolo, le isole vennero spesso visitate dai cacciatori di foche, al punto che questi mammiferi erano stati quasi sterminati entro il 1835. Successivamente, la caccia alla balena fu l'attivit\u00e0 principale svolta attorno alle isole, specialmente dalle baleniere provenienti dal Massachusetts.\nI naufragi avvenivano frequentemente sulle Isole Crozet. La nave britannica \"Princess of Wales\" affond\u00f2 nel 1821, e i sopravvissuti trascorsero due anni sulle isole prima di essere soccorsi. Nel 1887, la nave francese \"Tamaris\" naufrag\u00f2 e l'equipaggio giunse sulla riva dell'\u00cele aux Cochons. Essi legarono una nota alla zampa di un albatros, che venne trovato diversi mesi dopo a Fremantle. L'equipaggio non venne mai recuperato. Poich\u00e9 gli incidenti attorno alle isole erano cos\u00ec comuni, la Royal Navy per un periodo invi\u00f2 una nave a intervalli di qualche anno, alla ricerca di sopravvissuti.\nLa Francia inizialmente amministr\u00f2 le isole come una dipendenza del Madagascar, ma divennero parte dei Territori Francesi Meridionali nel 1955. Nel 1961 venne installata una prima stazione di ricerca sull'\u00cele de la Possession. Nel 1963 venne costruita la base permanente al di sopra del sito di Port-Alfred; essa ricever\u00e0 nel 1969 il nome di \"Alfred Faure\" (capo della prima missione). La stazione ha un personale di 18/30 persone (a seconda della stagione) e conduce ricerche meteorologiche, biologiche e geologiche, oltre a tenere in funzione un sismografo.\nGeografia, geologia e clima.\nLe Isole Crozet sono collocate ad una latitudine compresa tra 45\u00b095' e 46\u00b050' S e una longitudine compresa tra 50\u00b033' e 52\u00b058' E nell'Oceano Indiano meridionale. L'arcipelago \u00e8 diviso in due parti. Quella pi\u00f9 occidentale \u00e8 chiamata \"L'Occidental\" e comprende l'\u00cele aux Cochons (\"Isola dei Maiali\"), la pi\u00f9 piccola \u00cele des Pingouins (\"Isola dei Pinguini\") e gli \u00celots des Ap\u00f4tres (\"Isolotti degli Apostoli\"). Le altre due isole pi\u00f9 grandi, \u00cele de la Possession e \u00cele de l'Est, formano l'altra parte, chiamata \"L'Oriental\", a circa 60 miglia nautiche pi\u00f9 a est.\n(1) \nL'analisi delle anomalie magnetiche del fondale marino indicano che il Plateau Crozet, del quale le isole formano i punti pi\u00f9 alti, si form\u00f2 circa 50 milioni di anni fa. Le isole sono di origine vulcanica, ed \u00e8 stato trovato del basalto che data ad almeno 8,8 milioni di anni.\nLe Isole Crozet in genere non sono coperte da ghiacci. Le precipitazioni, con oltre 2500mm all'anno sono molto abbondanti. Piove in media per 300 giorni all'anno, e i venti superano i 100\u00a0km/h per 100 giorni all'anno. La temperatura pu\u00f2 salire fino a 18 \u00b0C in estate e raramente scende sotto i 5\u00a0\u00b0C anche in inverno.\nBiologia.\nLe isole Crozet ospitano quattro specie di pinguini. I pi\u00f9 diffusi sono il pinguino macaroni, del quale quasi 2 milioni di coppie si riproducono sulle isole, e il pinguino reale. Si trova anche il pinguino crestato orientale e c'\u00e8 una piccola colonia di pinguini Papua.\nTra gli altri animali che vivono sulle isole Crozet vi sono foche, elefanti di mare, petrelli, e albatros, compreso l'albatro urlatore.\nLe isole Crozet sono una riserva naturale dal 1938. L'introduzione di specie forestiere (topi, ratti, e successivamente gatti per limitarne la diffusione) ha causato grave danno all'ecosistema originale. I maiali un tempo introdotti sull'\u00cele aux Cochons e le capre, portate sull'\u00cele de la Possession \u2014 entrambi come fonte di cibo \u2014 sono stati sterminati.\nUna preoccupazione continua \u00e8 l'eccesso di pesca del merluzzo antartico e il monitoraggio della popolazione degli albatros. Le acque delle isole Crozet sono pattugliate non solo dai francesi, ma anche da Greenpeace."}
{"id": "79322", "revid": "124941195", "url": "https://it.wikipedia.org/wiki?curid=79322", "title": "Percy Bysshe Shelley", "text": "\u00c8 famoso per aver scritto opere da antologia quali \"Ozymandias\", l\"'Ode al vento occidentale\" (\"Ode to the West Wind\"), \"A un'allodola\" (\"To a Skylark\") e \"La maschera dell'anarchia\" (\"The Masque of Anarchy\"), ma quelli che vengono considerati i suoi capolavori furono i poemi narrativi visionari come il \"Prometeo liberato\" (\"Prometheus Unbound\") e l\"Adone\" (\"Adonais\"). La vita anticonformista e l'idealismo assoluto di Shelley ne fecero una figura notoria e oggetto di denigrazione per tutta la sua vita. Divenne per\u00f2 l'idolo delle due-tre generazioni successive di poeti (inclusi i grandi vittoriani, Robert Browning, Alfred Tennyson, Dante Gabriel Rossetti, Algernon Swinburne e William Butler Yeats); Shelley fu apprezzato anche da Karl Marx.\nAppartenente alla seconda generazione romantica inglese, divenne inoltre famoso per la sua amicizia con i contemporanei John Keats e Lord Byron e, come loro, per la sua morte prematura, avvenuta in giovane et\u00e0. Shelley, infatti, dopo una vita errabonda, tragica e avventurosa, anneg\u00f2 nel mare di fronte a Lerici, in Italia, all'et\u00e0 di circa trent'anni. Il mare restitu\u00ec il suo corpo sulla spiaggia di Viareggio il 18 luglio 1822, dieci giorni dopo il naufragio della sua goletta. Shelley \u00e8 inoltre noto per essere stato il marito di Mary Wollstonecraft Shelley (l'autrice del romanzo \"Frankenstein\"), figlia di Mary Wollstonecraft e William Godwin, filosofo anarchico, il quale influ\u00ec molto sulle idee politiche libertarie del poeta.\nBiografia.\nGenealogia.\nNato a Field Place, Horsham, West Sussex, Percy era un discendente di diciassettesima generazione di Richard Fitzalan, decimo Barone di Arundel e di Lancaster per tramite del figlio John Fitzalan. Era figlio di Sir Timothy Shelley (7 settembre, 1753 - 24 aprile, 1844) e della moglie Elizabeth Pilfold, frutto del loro matrimonio avvenuto nell'ottobre del 1791. Il padre era figlio ed erede di Sir Bysshe Shelley, primo Baronetto del Castello di Goring (21 giugno 1731 - 6 gennaio, 1815) che questi eredit\u00f2 dalla moglie Mary Catherine Michell (morta il 7 novembre, 1760). La madre era figlia di Charles Pilfold di Effingham. Per tramite della nonna paterna Percy era il pronipote del reverendo Theobald Mitchell di Horsham, e il pi\u00f9 grande di sei fratelli. I suoi fratelli pi\u00f9 piccoli erano:\nIstruzione e prime opere.\nEssendo perci\u00f2 nato in una famiglia molto influente dell'aristocrazia rurale del Sussex, Percy divenne l'unico erede del secondo baronetto di Castle Goring nel 1815. Ricevette la sua prima istruzione in famiglia dal reverendo Thomas Edwards di Horsham. Nel 1802 entr\u00f2 nella Syon House Academy di Brentford. Nel 1804, Percy fu ammesso allo Eton College, qui fu soprannominato \"mad Shelley\" (Shelley il folle) a causa della sua eccentricit\u00e0. Il 10 aprile 1810 Percy and\u00f2 all'Universit\u00e0 di Oxford (allo University College). Nonostante si distingua per la sua notevole capacit\u00e0 di apprendimento, questi anni rappresentano per l'animo del giovane poeta un vero e proprio inferno: insofferente ai programmi educativi, preferisce le solitarie passeggiate in campagna e gli studi sull'elettricit\u00e0, il magnetismo e la chimica. In quegli stessi anni legge \"L'inchiesta concernente la giustizia politica\" dell'anarchico William Godwin, la cui filosofia libertaria influenza subito la sua formazione culturale. La sua prima opera pubblicata fu un romanzo gotico, \"Zastrozzi\" (1810), in cui egli sfog\u00f2 la sua visione atea del mondo per bocca del malvagio Zastrozzi. Nello stesso anno Shelley e la sorella Elizabeth pubblicarono \"Poesie originali di Victor e Cazire\" (\"Original Poetry by Victor and Cazire\"). Nel 1811 pubblica il suo secondo romanzo, ossia Sant'Irvina o il Rosacroce, che narra di Wolfstein, che dopo la morte della sua amata, si avvicina alle teorie di un Rosacroce, il quale gli offre la vita eterna con una pozione alchemica se egli rinuncer\u00e0 alla sua fede e dopo il suo rifiuto nell'Abbazia di Sant'Irvina, i due incontrano la morte in quanto fulminati. Nello stesso anno Shelley, in collaborazione con l'amico Thomas Jefferson Hogg, pubblicava un opuscolo, \"La necessit\u00e0 dell'ateismo\" (\"The Necessity of Atheism\"), che provoc\u00f2 la loro espulsione da Oxford il 25 marzo del 1811. Avrebbe potuto essere riammesso grazie all'intervento del padre, se avesse rinnegato il credo dichiarato nei suoi scritti, ma Shelley rifiut\u00f2, il che port\u00f2 ad una rottura totale tra lui e il padre.\nDopo essere stato espulso da Oxford, pubblic\u00f2 una collezione di poesie apparentemente burlesche ma in realt\u00e0 dai tratti rivoluzionari, i \"Frammenti postumi di Margaret Nicholson\" (\"Posthumous Fragments of Margaret Nicholson\"), ai quali probabilmente collabor\u00f2 Thomas Jefferson Hogg, amico e compagno di college, che ne diverr\u00e0 poi il biografo principale.\nGli anni del primo matrimonio.\nQuattro mesi dopo la sua espulsione, il diciannovenne Shelley fugg\u00ec segretamente in Scozia con una giovane studentessa, Harriet Westbrook, figlia di John Westbrook, il proprietario di un caff\u00e8 di Londra, e la spos\u00f2 il 28 agosto del 1811; da lei avr\u00e0 due figli. Shelley invit\u00f2 il suo amico Hogg a condividere la sua casa, inclusa la moglie, come volevano i suoi ideali di amore libero, ma in seguito al rifiuto da parte di Harriet dovette abbandonare il suo progetto di matrimonio aperto. Si rec\u00f2 nel Lake District con l'intenzione di mettersi a scrivere, ma, distolto dagli eventi politici, si spost\u00f2 poco dopo in Irlanda, interessandosi attivamente della condizione di miseria dei lavoratori dublinesi e dandosi all'attivit\u00e0 di propagandista politico. Queste sue attivit\u00e0 gli valsero le attenzioni ostili del governo inglese. Dal matrimonio nacque poco dopo la figlia Ianthe.\nShelley e Mary.\nNei due anni successivi, Shelley scrisse e pubblic\u00f2 \"La regina Mab: un poema filosofico\" (\"Queen Mab: A Philosophical Poem\"). Tale poema mostra l'influenza del filosofo inglese William Godwin, e in esso \u00e8 espressa molta della filosofia radicale di quest'ultimo. Sofferente fin dal 1812 di attacchi nervosi, placati con dosi di laudano, cominci\u00f2 ad attraversare fasi caratterizzate da vere e proprie allucinazioni. Intraprese in questo periodo una serie di viaggi, fra i quali \u00e8 significativo quello in Irlanda; dove Shelley inizi\u00f2 propaganda sia contro il dominio inglese che contro il cattolicesimo. Tornato in Inghilterra, il matrimonio con Harriet inizi\u00f2 a deteriorarsi: Shelley lasciava spesso soli la moglie e i suoi due figli trattenendosi a casa di Godwin e nella sua libreria di Londra. Fu qui che incontr\u00f2, innamorandosene (sebbene ancora sposato con Harriet), Mary, la figlia colta e intelligente di Godwin e di Mary Wollstonecraft, un tempo nota come insegnante e scrittrice femminista morta alla nascita di Mary. Mary e Percy si incontrarono la prima volta nel periodo intercorso fra i due viaggi in Scozia della giovane. Il suo secondo rientro a casa avvenne il 30 marzo 1814: Percy Shelley era oramai, assieme a sua moglie Harriet Westbrook, ospite abituale di Godwin, che aiutava nel sanare i suoi debiti. Il radicalismo di Percy Shelley, e soprattutto le sue idee economiche apprese mediante la lettura del trattato \"Political Justice\" (1793) di Godwin, furono la causa dell'allontanamento dalla sua famiglia aristocratica: essa voleva infatti che Percy continuasse a seguire il tradizionale modello dell'aristocrazia terriera, mentre egli preferiva utilizzare la maggior parte del patrimonio familiare per aiutare i bisognosi. A causa di questo progetto di \"Giustizia politica\" Percy Shelley si ritrovava ad avere notevoli difficolt\u00e0 ad accedere al patrimonio familiare; a causa di ci\u00f2, dopo diversi mesi di promesse, Shelley annunci\u00f2 a Godwin, sempre in difficolt\u00e0 economiche, che non poteva e non voleva risanare tutti i suoi debiti. A causa di ci\u00f2 Godwin si arrabbi\u00f2 e si sent\u00ec tradito dal discepolo.\nMary e Percy si incontrarono segretamente alcune volte presso la tomba di Mary Wollstonecraft, nel cimitero di Saint Pancras, dove si confidarono il loro amore (Muriel Spark nella sua biografia di Mary Shelley ipotizza che fosse il 27 giugno). Con grande scoramento di Mary, Godwin disapprov\u00f2 questa unione e prov\u00f2 a ostacolarla per salvare l'\"immacolata reputazione\" di sua figlia. All'incirca nello stesso momento, Godwin ebbe notizia dell'impossibilit\u00e0 di Shelley di saldare i prestiti che gli aveva concesso. Mary, che pi\u00f9 tardi scrisse del suo \"eccessivo e romantico attaccamento\" al padre, si sent\u00ec confusa. Vedeva Percy Shelley come un'incarnazione delle idee riformistiche e liberali del 1790 dei suoi genitori, in particolare l'idea di Godwin del matrimonio come un \"repressivo monopolio\", idea che aveva argomentato nella sua edizione del 1793 di \"Political Justice\" ma che avrebbe in seguito rivisto. Il 28 giugno 1814 la coppia fugg\u00ec in segreto in Francia, portando con s\u00e9 la sorellastra di Mary, Claire Clairmont. Il commento di Godwin fu: \"Entrambi mi hanno deluso\". I tre si imbarcarono per l'Europa attraversando la Francia per poi andare ad abitare in Svizzera. Gli Shelley avrebbero pubblicato in seguito un resoconto dell'avventura.\nDopo aver convinto Jane, nota da allora come Claire, che li aveva inseguiti fino a Calais, della loro intenzione di non ritornare a casa, il trio viaggi\u00f2 verso Parigi e quindi, a dorso di mulo o di asino o su carrettini, attraversarono la Francia, recentemente dilaniata dalla guerra, fino a raggiungere la Svizzera. \"Era come recitare un romanzo, divenire un romanzo vivente\", scrisse Mary ricordandosene nel 1826. Viaggiando, Mary e Percy leggevano le opere di Mary Wollstonecraft e di altri autori come l'abate Barruel, tenevano un diario comune e continuavano le proprie scritture. A Lucerna a causa della penuria di denaro decisero tuttavia di tornare indietro. Costeggiarono il Reno raggiungendo via terra il porto di Maassluis (dove Mary scrisse l'abbozzo di un racconto mai terminato intitolato \"Hate\"), arrivando poi a Gravesend, nella contea inglese del Kent, il 13 settembre 1814. Tre anni pi\u00f9 tardi, nel 1817, il diario di questo loro viaggio fu riadattato per essere pubblicato come opera narrativa dal titolo \"Storia di un viaggio di sei settimane\" (\"History of Six Weeks' Tour through a Part of France, Switzerland, Germany, and Holland, with Letters Descriptive of a Sail round the Lake of Geneva, and of the Glaciers of Chamouni\"), a cui Percy diede un piccolo contributo.\nDopo sei settimane, nostalgici della madre patria e senza soldi, i tre giovani tornarono in Inghilterra. L\u00ec constatarono che Godwin, che un tempo aveva caldeggiato l'amore libero e vissuto secondo i suoi principi, si rifiutava di rivolgere la parola a Mary e a Shelley, e cos\u00ec fu per qualche anno. In realt\u00e0 il filosofo temeva per le conseguenze sull'immagine famigliare, come dimostrer\u00e0 in altre occasioni, in quanto i conservatori ne approfittavano sempre per denigrarlo, fino a portarlo sul lastrico, boicottando le sue attivit\u00e0 letterarie ed editoriali. Nell'autunno del 1815, stabilitosi a Londra con Mary ma eludendo i creditori, Shelley produsse l'allegoria in versi intitolata \"Alastor, o lo spirito della solitudine\" (\"Alastor, or The Spirit of Solitude\"). Per quanto allora non attraesse molta attenzione, oggigiorno quest'opera \u00e8 ritenuta il suo primo grande poema. La situazione in Inghilterra fu ricca di complicazioni, molte delle quali Mary non aveva previsto. Durante, o dopo, il loro viaggio, Mary era infatti rimasta incinta. Inoltre si ritrovarono di nuovo senza soldi e, con grande sorpresa da parte di Mary, suo padre si rifiutava di avere con loro il minimo contatto, sebbene poi accettasse senza troppi problemi del denaro da Percy. La coppia trov\u00f2 alloggio assieme a Claire nei pressi di Somers Town e quindi a Nelson Square. Vissero questo periodo mantenendo il loro intenso programma di letture, leggendo il \"Caleb Williams\" di Godwin e di scrittura, ricevendo gli amici di Percy Shelley, come Thomas Jefferson Hogg e lo scrittore Thomas Love Peacock. A volte Percy si allontanava da casa per sfuggire ai numerosi creditori, rischiando a volte di finire in prigione. Le lettere scambiate dai due amanti in questo periodo rivelano la loro pena a causa della separazione forzata.\nIncinta e spesso malata, Mary Godwin si trov\u00f2 a far fronte alla gioia di Shelley per la nascita di Charles, figlio del poeta e di Harriet, e al rapporto sempre pi\u00f9 difficile con Claire, la quale cominci\u00f2 ad attirare l'attenzione della coppia perch\u00e9 si sentiva trascurata. Mary trov\u00f2 parziale conforto in Hogg, che all'inizio non trovava molto simpatico ma che col tempo cominci\u00f2 a considerare un amico. Percy spinse i due a diventare amanti in nome dell'ideale dell'amore libero; si suppone che Mary non abbia disprezzato l'idea, condividendo anche lei gli stessi ideali, ma non si hanno prove certe dell'attuazione di tale relazione. Uniche testimonianze sono gli affettuosi scambi epistolari fra Mary ed Hogg, che comunque non chiariscono con esattezza la situazione. In pratica per\u00f2 Mary continu\u00f2 ad amare Percy e non mise mai in dubbio il suo amore per lui, come del resto afferma chiaramente in una lettera diretta ad Hogg: \"So quanto mi ami e con quale tenerezza, e mi piace pensare che posso costituire la tua felicit\u00e0. (...) ma la nostra ancora pi\u00f9 grande felicit\u00e0 sar\u00e0 in Shelley - che io amo cos\u00ec teneramente e interamente, la mia vita \u00e8 nella luce dei suoi occhi e la mia intera anima \u00e8 completamente assorbita da lui\".\nIl 22 febbraio 1815 Mary diede alla luce una bimba prematura di due mesi, Clara, che mor\u00ec circa due settimane dopo. A seguito della morte della piccola, Mary contatt\u00f2 Hogg mediante una lettera, che in quel frangente si rivel\u00f2 un buon amico.\nLa perdita della figlia precipit\u00f2 Mary in una profonda depressione, spesso ossessionata proprio dalla visione della bimba; presto tuttavia si riprese ed entro l'estate si ristabil\u00ec. A seguito del risanamento delle finanze di Percy - seguito alla morte di suo nonno, sir Bysshe Shelley - la coppia trascorse un periodo di vacanza a Torquay e in seguito affitt\u00f2 una casa a due piani a Bishopsgate, vicino al parco di Windsor. Poco si sa di questo periodo, dato che il diario di Mary che va dal maggio 1815 al luglio 1816 \u00e8 andato perduto; Percy scrisse il suo poema \"Alastor\" e il 24 gennaio 1816 nacque il secondo figlio di Mary e Percy, che fu chiamato William in onore di Godwin e soprannominato dalla coppia \"Willmouse\".\nConoscenza di Byron.\nNell'estate del 1816 (l\u2019\u201canno senza estate\u201d) gli Shelley fecero un secondo viaggio in Svizzera. L'occasione venne dalla sorellastra di Mary Shelley, Claire Clairmont, che si era legata a Lord Byron l'aprile precedente, poco prima che questi si esiliasse nel continente. Byron aveva perso l'interesse verso Claire, ma lei utilizz\u00f2 l'opportunit\u00e0 di incontrare gli Shelley come esca per farlo venire a Ginevra. Byron e gli Shelley affittarono delle case adiacenti tra loro sulle rive del Lago di Ginevra, e le frequenti conversazioni con Byron ebbero un effetto molto stimolante sulla poesia di Shelley. Un giro in barca intrapreso dai due spinse Shelley a scrivere l\"Inno alla bellezza dell'intelletto\" (\"Hymn to Intellectual Beauty\"), la sua prima opera di un certo rilievo dopo l\"'Alastor\". Un giro di Chamonix sulle Alpi francesi ispir\u00f2 \"Monte Bianco\" (\"Mont Blanc\"), una poesia complessa in cui Shelley riflette sull'inevitabilit\u00e0 degli eventi della storia e sulla relazione tra la mente umana e la natura che ci circonda. A sua volta, Shelley influenz\u00f2 la poesia di Byron. Tale influenza \u00e8 visibile nella terza parte del \"Childe Harold's Pilgrimage\", a cui Byron stava lavorando, e in \"Manfredi\" (\"Manfred\"), da lui scritto nell'autunno di quell'anno. In quello stesso tempo Mary trov\u00f2 l'ispirazione per iniziare a scrivere \"Frankenstein\", e inizi\u00f2 qui a leggere L'Epistolario di Plinio il Giovane progettando di recarsi sul Lago di Como e a Lierna, dove si trovava la Villa Commedia. Nella tarda estate di quell'anno, Claire e gli Shelley fecero ritorno in Inghilterra. Claire era incinta della figlia di Byron, fatto, questo destinato ad avere conseguenze non trascurabili sul futuro di Shelley.\nTragedie personali e secondo matrimonio.\nNel maggio 1816 Mary e Percy si diressero assieme al figlio verso Ginevra, accompagnati da Claire Clairmont. Avevano pianificato di trascorrere l'estate con il poeta Lord Byron, che di recente aveva cominciato una relazione con Claire, la quale era rimasta incinta. Lo scopo di tale incontro era infatti quello di prendere decisioni sul da farsi nei confronti della creatura che stava venendo al mondo. Il gruppo raggiunse Ginevra il 14 maggio 1816, prendendo in affitto una casa chiamata Maison Chapuis nei pressi della villa in cui Byron risiedeva, Villa Diodati, vicino al villaggio di Cologny; Mary in quel periodo cominci\u00f2 a definirsi \"Signora Shelley\". Byron, accompagnato dal medico John William Polidori, incontr\u00f2 il gruppo il 25 maggio; trascorrevano le giornate scrivendo, andando in barca e parlando fino a notte fonda.\n\"Ma fu un'estate piovosa e poco clemente\", ricorda Mary nel 1831. \"la pioggia incessante ci costrinse spesso in casa per giornate intere.\" In queste giornate vari furono gli argomenti affrontati dalla compagnia: gli esperimenti condotti nel XVIII secolo da Erasmus Darwin (nonno di Charles), il quale afferm\u00f2 di esser riuscito a rianimare la materia morta, il galvanismo e la possibilit\u00e0 di ricomporre e ridare vita alle parti di un essere vivente, conoscenze che Shelley e Mary avevano approfondito discutendo con un loro amico, il medico italiano Andrea Vacc\u00e0 Berlinghieri, che studiava i cadaveri e l'elettricit\u00e0, e forse anche assistendo ad alcuni dei suoi esperimenti. Sedendosi davanti al fuoco alla villa di Byron, la compagnia si divertiva leggendo storie tedesche di fantasmi (come le \"Fantasmagoriana\"). Byron propose poi un gioco: ognuno avrebbe dovuto scrivere una storia di fantasmi e di paura; poco tempo dopo Mary nel dormiveglia ebbe l'idea, che divenne il romanzo \"Frankenstein\".\nMary cominci\u00f2 a scrivere la storia dandole l'impostazione di un racconto breve. Percy, dopo aver visto la prima bozza, la incoraggi\u00f2 tuttavia a proseguire ed espandere il racconto in ci\u00f2 che sarebbe divenuto il romanzo d'esordio di Mary: \"Frankenstein; ovvero il moderno Prometeo\". In seguito Mary defin\u00ec il periodo svizzero come \"il momento in cui passai dall'adolescenza all'et\u00e0 adulta.\"\nIl suicidio di Fanny Godwin e di Harriet.\nDopo il loro rientro a Londra a settembre Mary e Percy presero casa a Bath, sempre accompagnati da Claire, la quale prese dimora vicino a loro. Motivo principale di questo loro spostamento a Bath fu la speranza di riuscire a tenere nascosta la gravidanza, oramai evidente, di Claire.\nQuando erano ancora a Cologny, Mary aveva ricevuto lettere dalla sorella Fanny Imlay la quale si lamentava della propria \"infelice vita\"; il 9 ottobre Fanny scrisse poco dopo una \"lettera allarmante\", che spinse Percy a correre da lei, ma oramai era troppo tardi. Il 10 ottobre Fanny fu trovata morta in una camera a Swansea con una bottiglietta di laudano e una lettera di suicidio:\nVi aveva rimosso la firma, probabilmente per rispetto al nome Godwin. Il suicidio fu tenuto segreto; Godwin sparse la voce che Fanny era morta di malattia in Irlanda e imped\u00ec a Mary di andare a farle visita. La reputazione di Fanny era cos\u00ec salva. Shelley scrisse in sua memoria la poesia \"To Fanny Godwin\". Poco tempo dopo a questa si aggiunse un'altra disgrazia: il 10 dicembre, infatti, Harriet, moglie di Percy, fu trovata affogata nel Serpentine, un laghetto di Hyde Park a Londra, secondo alcuni incinta. \nIl matrimonio.\nCome accadde per quello di Fanny, anche questo suicidio fu tenuto nascosto, per evitare problemi legali alla famiglia e a Shelley. I familiari di Harriet contrastarono per\u00f2 il tentativo di Percy (appoggiato anche da Mary) di ottenere l'affidamento dei due bambini avuti da lei. Gli avvocati di Percy, per favorire l'affidamento, gli consigliarono di sposarsi; cos\u00ec lui e Mary, di nuovo incinta, si sposarono il 30 dicembre 1816 nella chiesa di San Mildred, a Bread Street (Londra), alla presenza dei coniugi Godwin, William e la seconda moglie Mary Jane Clairmont, la madre di Claire, Charles e William jr.\nIl 13 gennaio 1817 nacque la figlia di Claire, Alba, ribattezzata poi da Byron Allegra nel 1818. Nel marzo dello stesso anno Percy fu dichiarato moralmente inadatto a ottenere la tutela dei figli, che furono cos\u00ec affidati alla famiglia di un ecclesiastico del Kent. Nello stesso periodo gli Shelley, con Claire e Alba, traslocarono in una casa ad Albion, presso Marlow, nel Buckinghamshire, sulle rive del Tamigi. Qui il 2 settembre nacque la terza figlia di Mary, Clara Everina. A Marlow incontrarono Marianne e Leigh Hunt, lavorarono alle loro opere e discussero spesso di politica.\nNel maggio del 1817 Mary termin\u00f2 di scrivere \"Frankenstein\", che fu pubblicato anonimo nel 1818 con una prefazione scritta da Percy. Critici e lettori affermarono che Percy Shelley fosse il vero autore, probabilmente anche perch\u00e9 l'opera era dedicata a William Godwin. Fu proprio a Marlow che Mary sistem\u00f2 le carte del viaggio del 1814, aggiungendoci degli appunti scritti in Svizzera nel 1816 e il poema di Percy \"Mont Blanc\", pubblicando cos\u00ec nel 1817 \"Storia di un viaggio di sei settimane\". \n&lt;br&gt;Quell'autunno Percy si allontan\u00f2 frequentemente da Londra per sfuggire ai creditori. La minaccia di prigione da parte dei creditori, la sua debole salute e la continua paura di perdere anche l'affidamento dei figli avuti con Mary spinsero la coppia a lasciare per sempre l'Inghilterra per raggiungere l'Italia. Il 12 marzo 1818 partirono, portando con loro anche Claire e Alba.\nIl viaggio in Italia e morte.\nDopo una serie di alti e bassi letterari e personali, nel 1818, rotti tutti i rapporti con la famiglia e in uno stato di salute pessimo, il poeta, con il suo seguito (la moglie, i due figli, la cognata Jane e sua figlia Allegra) si spost\u00f2 in Italia, dove, nel giro di quattro anni, soggiorn\u00f2 a Venezia, Livorno, Lucca, Este, Roma, Napoli, Firenze e Pisa. La sua ultima residenza fu a Villa Magni a San Terenzo, borgo marinaro nel comune di Lerici (La Spezia).\nUno dei primi impegni che ebbe il gruppo una volta raggiunta l'Italia fu di portare Alba da suo padre Byron, che viveva a Venezia. Byron accett\u00f2 di crescere ed educare la figlia, a patto che per\u00f2 Claire ne stesse alla larga; non voleva avere pi\u00f9 niente a che fare con lei. Cominciarono cos\u00ec il loro viaggio in Italia, visitando molte citt\u00e0 senza mai fermarsi troppo a lungo in un posto. Lungo la via fecero nuove amicizie e conoscenze, spesso viaggiando insieme al nuovo gruppo di amici. La coppia dedicava il proprio tempo alla scrittura, alla lettura, visitando le citt\u00e0, imparando la lingua e socializzando. \n&lt;br&gt;L'avventura italiana fu segnata dalla morte di entrambi i figli di Mary: Clara mor\u00ec per dissenteria a Venezia nel febbraio 1818, William mor\u00ec invece di malaria a Roma nel giugno del 1819. Queste perdite gettarono Mary in una profonda depressione che la allontan\u00f2 da Percy, il quale scrisse:\nPer un po' di tempo Mary trov\u00f2 come unico conforto la scrittura. La nascita a Firenze di un altro figlio, Percy Florence, il 12 novembre 1819, la aiut\u00f2 a riprendersi, sebbene Mary abbia serbato il ricordo dei propri figli sino alla fine della propria vita.\nL'Italia consentiva agli Shelley, a Byron e agli altri esuli una libert\u00e0 politica irrealizzabile in patria. Malgrado le perdite personali, divent\u00f2 per Mary \"un paese nel quale la memoria viene dipinta come il paradiso\" Gli anni italiani furono intensi sia dal punto di vista intellettuale che creativo per entrambi i coniugi Shelley. Mentre Percy compose la maggior parte dei suoi poemi, Mary scrisse la novella semi autobiografica \"Matilda\", il romanzo storico \"Valperga\" e le opere teatrali \"Proserpina\" e \"Mida\".\nMary scrisse \"Valperga\" per aiutare la situazione finanziaria del padre, dato che Percy si rifiut\u00f2 di assisterlo ulteriormente. In questo periodo era spesso malata e facilmente cadeva in depressione; inoltre fu costretta ad affrontare l'interesse di Percy verso altre donne, come Sophia Stacey, Emilia Viviani e Jane Williams. Dato che Mary condivideva l'idea di Percy della non esclusivit\u00e0 del matrimonio, decise di riorientare le proprie emozioni, rafforzando i legami fra gli uomini e le donne all'interno del loro circolo ed in particolare si affezion\u00f2 al principe Alessandro Mavrocordato, un rivoluzionario greco, a Jane ed Edward Ellerker Williams.\nNel dicembre 1818 gli Shelley si diressero verso Napoli, dove rimasero tre mesi, ricevendo come ospite soltanto un visitatore, un medico. Proprio a Napoli Mary trasse ispirazione per la realizzazione del romanzo apocalittico \"L'ultimo uomo\". Nel 1820 si trovarono a dover affrontare le accuse e le minacce di Paolo e Elise Foggi, ex domestici che Percy aveva licenziato a Napoli dopo che la coppia Foggi si era sposata. I due avevano scoperto che il 27 febbraio 1819, a Napoli, Percy aveva registrato come figlio suo e di Mary una bambina di due mesi chiamata Elena Adelaide Shelley, affermando inoltre che la vera madre non fosse Mary, ma Claire. I biografi hanno offerto varie interpretazioni di questa vicenda: che Shelley avesse deciso di adottare una bambina del luogo per lenire il dolore di Mary dopo la perdita della figlia, che la figlia fosse sua e di Elise, oppure di Claire o di un'altra donna, o anche che la bambina fosse nata da una relazione di Elise con Byron. Mary Shelley afferm\u00f2 pi\u00f9 volte che se Claire fosse stata incinta lei lo avrebbe certamente saputo, ma in realt\u00e0 non \u00e8 molto chiaro ci\u00f2 che effettivamente Mary sapeva della situazione. Gli eventi di Napoli, citt\u00e0 che Mary pi\u00f9 tardi defin\u00ec come un \"paradiso abitato da demoni\" (ma a cui Shelley dedic\u00f2 alcune liriche), rimangono avvolti dal mistero. L'unica cosa certa era che Mary non era la madre della bambina. Elena Adelaide Shelley mor\u00ec a Napoli il 9 giugno 1820.\nNon \u00e8 tuttora chiara la vicenda della bambina, nata e morta molto piccola, registrata come figlia naturale di Shelley e della presunta madre biologica, ma che in realt\u00e0 pare che non avesse rapporti di parentela n\u00e9 con Mary n\u00e9 con Percy (si disse anche che era figlia dei domestici di Shelley).\nNell'estate del 1822 Percy e Mary (nuovamente incinta) si diressero, assieme a Claire e Williams, a Villa Magni, a San Terenzo, nella baia di Lerici, quello che sar\u00e0 chiamato il \"golfo dei poeti\". Una volta sistematisi nella nuova dimora, il clima di tranquillit\u00e0 fu spezzato dall'annuncio della morte di Allegra, figlia di Claire, deceduta di tifo nel convento di Bagnacavallo in cui Byron aveva voluto educarla. Questo evento gett\u00f2 sia Claire che Mary in una profonda depressione. Mary Shelley era distratta e infelice nella ristretta e remota Villa Magni, nella quale si sentiva come in prigione. Il 16 giugno ebbe un aborto spontaneo e rischi\u00f2 di morire. Percy intervenne prontamente, immergendo Mary in una vasca con ghiaccio per rallentare l'emorragia prima dell'arrivo del medico, salvandole cos\u00ec la vita. I rapporti fra Mary e Percy comunque non migliorarono durante l'estate e Percy trascorse molto pi\u00f9 tempo con Jane Williams che non con la moglie debilitata. La maggior parte delle poesie che Percy scrisse erano rivolte a Jane e non a Mary.\nLa vicinanza con il mare diede a Shelley ed a Edward E. Williams l'occasione di divertirsi navigando con la loro nuova barca, la goletta \"Ariel\" (chiamata anche \"Don Juan\", in omaggio ad un'opera di Byron). La barca era stata progettata da Daniel Roberts e da Edward Trelawny, un ammiratore di Byron che aveva raggiunto il gruppo nel gennaio del 1822.\nIl 1\u00ba giugno 1822 Percy, Edward E. Williams e il capitano Daniel Roberts salparono diretti verso la costa di Livorno. L\u00e0 Percy doveva discutere con Byron e Leigh Hunt sulla possibilit\u00e0 di avviare una rivista radicale chiamata \"The Liberal\".\n&lt;br&gt;L'8 luglio 1822, a poco meno di un mese dal suo trentesimo compleanno, Percy e Edward salparono nuovamente, accompagnati dal marinaio Charles Vivian, per fare ritorno a Villa Magni, ma non giunsero mai a destinazione.\nA Villa Magni arriv\u00f2 una lettera di Hunt per Percy, datata 8 luglio, in cui Hunt chiedeva come fossero riusciti a tornare a casa dato il cattivo tempo il giorno della loro partenza. Mary e Jane Williams partirono subito verso Livorno e quindi alla volta di Pisa, con la speranza di trovare i mariti salvi.Dalla ricostruzione dei fatti si evinse che, subito dopo la partenza, Shelley era stato sorpreso da una improvvisa tempesta mentre, a bordo della sua nuova barca, stava navigando con gli amici verso San Terenzo, di ritorno da Pisa e Livorno. Aveva appena fondato \"The Liberal\" con Hunt, che aveva incontrato insieme a Byron. L'imbarcazione, un vascello aperto costruito a Genova appositamente per Shelley su imitazione di un modello della marina inglese, non si capovolse, ma affond\u00f2 nel mare di fronte a Viareggio; Mary Shelley dichiar\u00f2 nella sua \"Nota alle poesie del 1822\" (1839) che vi era un difetto nel progetto e che la goletta non era adatta per navigare. \nDiverse le leggende romantiche sorte intorno all'incidente, tra cui un attacco di pirati, o la volont\u00e0 di morire suicida in mare di Percy (di nuovo vittima di depressione in quel periodo), anche se probabilmente si tratt\u00f2 di un semplice naufragio..\nDieci giorni dopo la partenza i tre corpi furono rinvenuti presso la costa di Viareggio. Trelawny, Byron e Hunt cremarono il corpo di Shelley sulla spiaggia del ritrovamento, come disponeva la legge dell'epoca. \nDopo una sepoltura provvisoria nella sabbia, sempre sulla stessa spiaggia, la cerimonia di cremazione avvenne quindi nello stesso luogo, qualche settimana dopo. \nPer volont\u00e0 di Mary, durante il rogo furono versati sul corpo di Percy profumi, incensi e oli aromatici procurati da Byron stesso, come avvenne durante il funerale di Miseno descritto nel sesto libro dell\"'Eneide\". \n&lt;br&gt;Un aneddoto narra che Trelawny riusc\u00ec a sottrarre dalle fiamme il cuore di Percy che non bruciava e lo consegn\u00f2 a Mary in una scatola di legno. Il cuore venne realmente estratto quasi intatto dalla pira, come si vedr\u00e0 poi, e custodito da Mary Shelley fino al giorno della morte di lei, quando venne sepolto nello stesso luogo (il cimitero di Bornemouth, dove erano stati traslati anche i corpi di Mary Wollstonecraft e William Godwin, per disposizione di Percy Florence); le ceneri vennero sepolte nel cimitero acattolico (o cimitero degli inglesi) di Roma, insieme al figlio William, dove tuttora \u00e8 la tomba, poco lontano da quella di John Keats. \n&lt;br&gt;L'epigrafe, con riferimento alla sua morte in mare, riprende tre versi del canto di Ariel (in ricordo della goletta) dalla \"Tempesta\" di Shakespeare: \"Nothing of him that doth fade / but doth suffer a sea change / into something rich and strange\" (\u00abNiente di lui si dissolve / ma subisce una metamorfosi marina / per divenire qualcosa di ricco e strano\u00bb). Il popolo viareggino non grad\u00ec quello che ai suoi occhi era un \"rito pagano\" (in quel tempo la Chiesa proibiva la cremazione), perdipi\u00f9 per una persona straniera e non credente.\nNel 1892, nel centenario della nascita, un comitato nato nel 1890 (gi\u00e0 costituito una prima volta nel 1874), a cui avevano aderito Algernon Swinburne, Domenico Menotti Garibaldi, Felice Cavallotti, Edmondo De Amicis, Mario Rapisardi e William Ewart Gladstone, ottenne di erigere un busto a Shelley, nei pressi del luogo dove il suo corpo venne cremato. Dopo diverse vicissitudini il monumento fu inaugurato, nel 1894, in piazza Paolina. \n&lt;br&gt;Nel 1922, per celebrare il centenario della morte del poeta inglese e il suo legame con l'Italia, Lorenzo Viani fu incaricato dal Comitato per le Onoranze di commemorare la ricorrenza a Viareggio. Viani, per l'occasione, cur\u00f2 la pubblicazione del numero unico \"P.B. Shelley\", al quale collaborarono Alceste De Ambris e Gabriele D'Annunzio. Da allora sono state organizzate diverse intitolazioni e commemorazioni sia in Inghilterra che in Italia, soprattutto a Lerici, Viareggio e Bagni di Lucca.\nNegli anni successivi alla sua morte, la citt\u00e0 di Viareggio, gli ha dedicato una piazza in suo onore, nel centro della citt\u00e0 di fronte all\u2019attuale liceo classico. Si ritiene infatti che la piazza sorga nel luogo in cui avvenne la cremazione del poeta stesso e ci\u00f2 \u00e8 stato ricordato ulteriormente con una statua in sua memoria posta al centro della piazza stessa.\nDiscendenti.\nDalla prima moglie Harriet Westbrook (Londra, 1\u00ba agosto 1795 - Londra, 12 dicembre 1816) ebbe:\nDalla seconda moglie Mary Godwin (Londra, 30 agosto 1797 \u2013 Londra, 1\u00ba febbraio 1851) ebbe:\nGli sopravvissero solo tre figli su sette: Ianthe e Charles, rispettivamente la figlia e il figlio avuta da Harriet, e Percy Florence, il figlio avuto da Mary. Charles, gi\u00e0 malato di tubercolosi, mor\u00ec per le ferite riportate dopo essere stato colpito da un fulmine durante un temporale nel 1826. Percy Florence, che in seguito eredit\u00f2 il titolo di baronetto nel 1844, mor\u00ec senza figli (adott\u00f2 una figlia, ed ebbe alcuni nipoti); il titolo pass\u00f2 alla morte di Percy Florence (1889) a uno dei cugini di Shelley, Edward. Gli intimi discendenti diretti del poeta sono quindi i figli di Ianthe. Ianthe Shelley si spos\u00f2 nel 1837 con Edward Jeffreis Esdailes. Dal matrimonio nacquero due figli maschi e una femmina. Ianthe mor\u00ec nel 1876. I suoi discendenti sono tuttora in vita.\nLa poetica e il pensiero.\nNonostante dichiari il suo aperto ateismo e il suo materialismo, Shelley \u00e8 in realt\u00e0 un panteista e un epicureo che sogna un Eden pagano dove non esiste il peccato ma solo gioia e piacere (amori impetuosi, passioni brevi ma travolgenti segnarono il suo percorso di \"genio nordico dal cuore latino\"); secondo il suo pensiero Dio \u00e8 tutta la natura e il mondo stesso, l'uno e il tutto riuniti nella memoria della specie, un Dio in marcia con l'umanit\u00e0: sta ai poeti riprendere l\u00e0 dove altri hanno finito nella stesura di quel poema universale che \u00e8 la ricerca dell'invisibile attraverso il bello, l'intuizione e l'ispirazione.\nDalla sua formazione classica, dallo studio del greco e del latino, deriva una passione per i miti, che nella sua poesia sono spesso ripresi e ampliati.\nNel \"Prometeo liberato\" e nel saggio \"In difesa della poesia\" Shelley esorta i poeti a ricercare la parola trasfigurante che pu\u00f2 indovinare l'invisibile e ad entrare nel mondo del mistero che pu\u00f2 essere rivelato da una parola mai parlata: non \u00e8 quindi un illuminista come il suo ispiratore Godwin, non \u00e8 uno scienziato che sperimenta, ma un medium che col linguaggio scopre la verit\u00e0 pi\u00f9 recondita.\nShelley \u00e8 un poeta contraddittorio: nelle sue opere bisogna distinguere la poesia frutto di commozione eloquente da quella composta di versi ideologici e talvolta retorici, a partire da quelli condizionati dalle sue posizioni a favore dell'amore libero e di ogni trasgressione dei principi correnti, contro il lavoro organizzato in fabbrica, contro l'istituzione di una societ\u00e0 mercantile e colonialista.\nShelley non \u00e8 impegnato a costruirsi un'immortalit\u00e0 postuma con la scrittura o le gesta (come accadde per Byron o D'Annunzio), ma \u00e8 afflitto dalla mortalit\u00e0 dell'uomo, temperata talvolta solo dall'idea secondo la quale ci si pu\u00f2 ricongiungere all'Assoluto attraverso la contemplazione e con l'aiuto della filosofia si pu\u00f2 tendere all'Uno.\nDifesa del vegetarianismo.\nSia Percy Bysshe Shelley sia Mary Shelley furono strenui difensori del vegetarianismo. Shelley scrisse diversi saggi in cui difendeva la dieta vegetariana, tra i quali la \"Rivendicazione della dieta naturale\" e \"Sul sistema della dieta vegetariana\".\nShelley scrisse, riprendendo il sensismo e il pre-animalismo di illuministi come Voltaire e Diderot, nella seconda di queste due opere: \u00abIl macello d'innocui animali non pu\u00f2 mancare di produrre molto di quello spirito d'insana e spaventevole esultanza per la vittoria acquistata a prezzo del massacro di centomila uomini. Se l'uso del cibo animale sovverte la quiete del consorzio umano, quanto \u00e8 indesiderabile l'ingiustizia e la barbarie esercitata verso queste povere vittime! Esse sono chiamate a vivere dall'artificio umano solo allo scopo di vivere una breve e infelice esistenza di malattia e schiavit\u00f9, perch\u00e9 il loro corpo sia mutilato e violati i loro affetti. Molto meglio che un essere capace di sentimenti non sia mai esistito, piuttosto che sia vissuto soltanto per sopportare una dolorosa esistenza senza sollievo alcuno.\u00bb\nPacifismo e nonviolenza in Shelley.\nLa disobbedienza civile di Henry David Thoreau e la resistenza nonviolenta del Mahatma Gandhi furono influenzate e ispirate anche dall'attitudine nonviolenta di Shelley nelle proteste e nelle azioni politiche. Gandhi cit\u00f2 spesso brani de \"La maschera dell'anarchia\" (nel quale l'anarchia \u00e8 intesa nel tradizionale significato di caos, e non come libert\u00e0 dai tiranni) di Shelley, opera che venne definita \"forse la prima formulazione moderna del principio di resistenza non violenta\". L'ispirazione pacifista, evidente anche in altre opere come \"La rivolta dell'Islam\", \u00e8 considerata evidente, e porta Shelley a teorizzare una rivolta senza violenza alcuna.\nL'influenza di Shelley.\nShelley non riscosse popolarit\u00e0 nella generazione che segu\u00ec immediatamente la sua morte, al contrario di Lord Byron, famoso tra le classi pi\u00f9 alte durante la sua esistenza nonostante il suo pensiero radicale. Per decenni dopo la morte, Shelley fu solo apprezzato dai grandi poeti vittoriani come Alfred Tennyson, Robert Browning, Algernon Swinburne o William Butler Yeats o letto solo da personalit\u00e0 di cultura come Giacomo Leopardi (Giacomo Zanella, traduttore e letterato, not\u00f2 questo influsso, seppur minoritario rispetto a quello di Byron, sul poeta di Recanati) e Giuseppe Mazzini (conoscente di Mary Shelley durante il suo esilio a Londra); ma espressero interesse anche i preraffaelliti, i socialisti e il movimento laburista - egli contava Karl Marx tra i suoi ammiratori - e ovviamente gli anarchici, che lo consideravano il primo vero artista anarchico della storia. Solo nella seconda parte del XIX secolo l'opera di Shelley, o piuttosto la parte per cos\u00ec dire pi\u00f9 \"innocente\" e meno rivoluzionaria di essa, divenne celebre - grazie all'opera divulgativa di studiosi come Henry Salt, la cui tanto acclamata biografia, \"Percy Bysshe Shelley: il poeta e il pioniere\" (\"Percy Bysshe Shelley: Poet and Pioneer\") fu pubblicata per la prima volta nel 1896. Nello stesso periodo curarono opere su Shelley i poeti italiani Giosu\u00e8 Carducci e Gabriele D'Annunzio.\nLa morte di Shelley \u00e8 ricordata da Virginia Woolf nel suo diario, in data 12 maggio 1933. La scrittrice si trovava a Pisa all'albergo Nettuno e scrive \"La casa di Shelley che aspetta vicino al mare, e Shelley che non arriva, e Mary e la signora Williams che guardano dal terrazzo, e poi Trelawney che arriva da Pisa e il cadavere bruciato sulla spiaggia: a questo penso\". Ammirazione per Shelley fu espressa anche da Bertrand Russell, Rabindranath Tagore, C. S. Lewis. Nel periodo tra la prima guerra mondiale e la met\u00e0 del XX secolo, et\u00e0 dominata dalla critica di T. S. Eliot, la poesia di Shelley fu trattata con sussiego dall'establishment dei critici - anche a causa della reazione di Eliot (che pure ne apprezzava la tecnica compositiva) all'ateismo militante del poeta. Alla fine degli anni cinquanta, grazie alla spinta di Harold Bloom, Shelley cominci\u00f2 a riacquistare una reputazione.\nDopo i vittoriani, trassero ispirazione da Shelley (come accaduto gi\u00e0 con Coleridge e Blake), i poeti ribelli delle generazioni successive, dai decadenti agli intellettuali degli anni sessanta: Shelley fu un esempio per il movimento vegetariano, i libertari, la psichedelia e la \"beat generation\"; l'ammirazione per Shelley (spesso estesa anche a Mary, Keats e Byron), la sua poesia e la vita fuori dagli schemi, a volte rappresentata pi\u00f9 eccessiva di quanto fu, lo fecero divenire uno dei simboli stessi del periodo romantico."}
{"id": "79329", "revid": "56818", "url": "https://it.wikipedia.org/wiki?curid=79329", "title": "Sion (Gerusalemme)", "text": ""}
{"id": "79334", "revid": "125475181", "url": "https://it.wikipedia.org/wiki?curid=79334", "title": "Terre australi e antartiche francesi", "text": "Le Terre australi e antartiche francesi, in breve anche con l'acronimo TAAF (in francese: Terres australes et antarctiques fran\u00e7aises, in breve TAAF), costituiscono un territorio d'oltremare della Francia creato dalla legge n\u00b0 55-1052 del sullo \u00abstatuto delle terre australi e antartiche francesi e dell'isola di Clipperton\u00bb.\nQuesto territorio \u00e8 attualmente composto da cinque distretti: tre di essi sono subantartici e situati a sud dell'oceano Indiano (isole Saint-Paul e Nuova Amsterdam, Crozet e Kerguelen); il quarto \u00e8 basato sulla rivendicazione di una porzione del continente antartico (la Terra Adelia); mentre il quinto \u00e8 composto da isolotti per la maggior parte nel canale del Mozambico (le isole Sparse); quest'ultimo distretto \u00e8 stato aggiunto con la legge n\u00b0 2007-224 del .\nPer la Terra Adelia, la sovranit\u00e0 territoriale francese si esercita nel contesto del Trattato Antartico firmato a Washington nel 1959 che stabilisce un \u00abcongelamento\u00bb delle rivendicazioni territoriali in Antartide e afferma la libert\u00e0 di ricerca scientifica su tutto il continente. La sovranit\u00e0 della Francia deve essere quindi compatibile con le esigenze del trattato, che \u00e8 stato completato dal Protocollo al Trattato sull'Antartide relativo alla protezione dell'ambiente firmato a Madrid nel 1991 e che rende di fatto questo continente una \u00abriserva naturale consacrata alla pace e alla scienza\u00bb.\nNessuna parte del territorio delle TAAF possiede una popolazione permanente, al di l\u00e0 di qualche effimero tentativo di colonizzazione condotto in passato. La Francia vi assicura tuttavia una presenza umana continua (logistica, scientifica o militare) grazie a del personale che vi ruota regolarmente. I tre distretti storici delle TAAF (isole Saint-Paul e Nuova Amsterdam, Crozet e Kerguelen) formano dal 2006 la pi\u00f9 grande riserva naturale di Francia (IUCN: Ia); la cui superficie totale, a seguito di un'estensione nel 2016, \u00e8 di , di cui circa di porzione terrestre.\nIl 5 luglio 2019 le Terre australi e i mari francesi sono stati iscritti nel patrimonio mondiale dell'UNESCO e, dato che raggiungono il polo Sud geografico (terra Adelia), sono il patrimonio naturale UNESCO pi\u00f9 meridionale al mondo.\nGeografia.\nLocalizzazione.\nLe Terre australi e antartiche francesi sono tutte situate nel sud dell'oceano Indiano, o, nel caso della Terra Adelia, nel settore dell'oceano Australe situato a sud del 60\u00ba parallelo dell'oceano Indiano. Le isole Sparse sono vicine al Madagascar; tutte le altre isole si trovano a sud-est del Madagascar e delle Isole Mascarene; solo la Terra Adelia \u00e8 alla longitudine dell'Australia.\nAll'eccezione delle isole Sparse, si tratta di territori molto lontani da zone abitate e molto lontani tra loro stessi.\nI tre di distretti delle Terre australi (isole Saint-Paul e Nuova Amsterdam, Crozet e Kerguelen) sono tutti caratterizzati dal loro ambiente oceanico e dalla loro natura vulcanica:\nDistretti.\nQuesto territorio \u00e8 composto da cinque distretti: i tre distretti storici delle terre australi francesi (isole Saint-Paul e Nuova Amsterdam, Crozet e Kerguelen) scoperti e integrati all'impero coloniale francese nel corso del XVIII e del XIX secolo, ai quali \u00e8 stato poi aggiunto nel 1949 il distretto antartico della Terra Adelia, infine nel 2007 \u00e8 stato aggiunto il distretto delle Isole Sparse dell'oceano Indiano. Se la sovranit\u00e0 francese sulle terre australi francesi non \u00e8 contestata, i casi della Terra Adelia e delle isole Sparse sono pi\u00f9 complessi. Sul piano amministrativo, questi cinque distretti non sono collettivit\u00e0 di livello inferiore, ma delle circoscrizioni decentrate.\nFauna e flora.\nNelle TAAF sono presenti diverse specie:\nElenco non esaustivo di alcune specie presenti nelle TAAF\nStoria.\nLe isole Crozet furono scoperte da Marc-Joseph Marion du Fresne, che il fa scendere sull'\u00cele de la Possession il suo secondo Julien Crozet al fine di prenderne possesso per conto del Regno di Francia.\nIl , Yves Joseph de Kerguelen-Tr\u00e9marec scopre le isole Kerguelen e, il , di ritorno sull'arcipelago invia il suo tenente Henri Pascal de Rochegude sull'isola principale al fine di prenderne possesso a nome del re.\nLe isole Saint-Paul e Nuova Amsterdam sono state scoperte rispettivamente nel 1552 e nel 1559, ma \u00e8 solamente l' che la Francia prende possesso delle due isole.\nLa costa della Terra Adelia \u00e8 scoperta da Jules Dumont d'Urville il e l'indomani una spedizione sbarca sulla \"roccia dello sbarco\", un'isola rocciosa all'estremit\u00e0 settentrionale delle \u00celes Dumoulin, al fine di prenderne possesso e piantarvi la bandiera francese. D'Urville chiama questa terra \"Ad\u00e9lie\" in onore di sua moglie Ad\u00e8le Doroth\u00e9e P\u00e9pin, detta \"Ad\u00e9lie\". Nel 1950 fu inaugurata la base Port Martin (distrutta da un incendio nel 1952) e nel 1956 fu inaugurata la base Dumont d'Urville, tuttora attiva.\nLe isole Sparse dell'oceano Indiano sono state scoperte tra il XVI e il XVIII secolo; le isole Juan de Nova, Bassas da India e Europa sono integrate come dipenzenze della colonia di Madagascar il in esecuzione di una legge del .\nIl , le isole Saint-Paul e Nuova Amsterdam, Crozet e Kerguelen e la Terra Adelia sono integrate al governo generale di Madagascar.\nIn vista dell'indipendenza del Madagascar (avvenuta poi il ), il sono staccate dalla \"Colonia del Madagascar e sue dipendenze\" le isole Saint-Paul e Nuova Amsterdam, Crozet e Kerguelen e la Terra Adelia, che formano cos\u00ec le TAAF, e il sono staccate le isole Tromelin, Gloriose, Juan de Nova, Europa e Bassas da India che sono integrate al Minist\u00e8re des Outre-mer.\nInfine, la legge n\u00b0 2007-224 del modifica le legge n\u00b0 55-1052 e aggiunge le isole Bassas da India, Europa, Gloriose, Juan de Nova e Tromelin alle TAAF.\nPolitica.\nStatuto.\nIl Trattato Antartico (Washington, 1959) stabilisce un \u00abgelo\u00bb delle rivendicazioni territoriali in Antartide. Quindi, la Francia esercita la sua sovranit\u00e0 territoriale sulla Terra Adelia, un settore circolare in mezzo al Territorio Antartico Australiano e non sovrapposto ad alcun'altra rivendicazione. La rivendicazione territoriale francese \u00e8 sostanzialmente riconosciuta dagli otto paesi che rivendicano un territorio in Antartide.\nContrariamente alla Francia metropolitana e ai dipartimenti e regioni d'oltremare, i territori d'oltremare delle Terre australi e antartiche non fanno parte dell'Unione europea e il diritto comunitario non \u00e8 applicabile (vedi: Territori speciali degli stati membri dell'Unione europea e Paesi e territori d'oltremare).\nStemma.\nLo stemma delle TAAF \u00e8 stato realizzato negli anni cinquanta dall'araldista Suzanne Gauthier. Esso si compone di uno scudo diviso in quattro parti:\nLo scudo \u00e8 sormontato da un arcobaleno dorato con la scritta \"TERRES AUSTRALES ET ANTARCTIQUES FRAN\u00c7AISES\" in nero, il tutto attraversante due ancore in argento poste una in banda e una in sbarra. I \"supporti\" dello scudo sono due elefanti marini del sud in argento.\nLa simbologia araldica \u00e8 la seguente:\nBandiera.\nL'emblema delle TAAF \u00e8 ufficializzato dall'ordinanza n\u00ba 2007-18 del , l'articolo 2 specifica che esso \u00e8 \"in forma di insegna navale, su sfondo azzurro con le quattro lettere T, A, A, F, quasi sovrapposte, circondate da cinque stelle, il tutto di colore argento, e al quartier franco in palo azzurro, argento, rosso\".\nIl vessillo \u2013 in forma di insegna navale \u2013 non \u00e8 una bandiera (n\u00e9 nazionale n\u00e9 di bompresso) \u00e8 un emblema. Dal momento che il territorio non ha popolazione civile n\u00e9 forze armate proprie, il simbolo vessillologico FIAV dovrebbe essere , ad indicare che si tratta di un emblema istituzionale/di Stato/governativo utilizzato sia a terra che in mare.\nEconomia.\nBudget.\nIl territorio dispone di un budget di circa di euro provenienti:\nLe spese di funzionamento nel 2004 erano costituite al 70% della logistica (noleggio navi, alimentazione, abbigliamento, approvvigionamento) e all'11,6% dal personale.\nIl budget delle TAAF era nel 2004 pari a 24,9 milioni di euro (20,6 di funzionamento e 4,3 di investimento) e nel 2011 era pari a 25,4 milioni di euro.\nIl personale dell'amministrazione del territorio consta di 81 persone (23 titolari e 58 contrattisti). A questi si aggiungono 55 militari messi a disposizione, 15 volontari del servizio civile e 31 addetti al controllo della pesca (a tempo parziale).\nPer le sole isole Sparse, la Cour des comptes calcola in circa 9 milioni di euro all'anno il costo globale della presenza francese su quelle isole, integrandovi le spese del Minist\u00e8re de la d\u00e9fense e del Minist\u00e8re de la recherche.\nFilatelia.\nLo statuto di Territorio d'Oltremare autorizza le TAAF ad emettere i propri francobolli. Questa attivit\u00e0 rappresenta un apporto finanziario non indifferente nel budget del Territorio (tra il 7% e il 9% del budget totale).\nTurismo.\nDal 1994, l'amministrazione delle TAAF ha aperto le isole australi e le isole Sparse al turismo. Quindi \u00e8 possibile imbarcare a bordo del per seguire una delle quattro rotazioni logistiche annuali alle Crozet, Kerguelen e Amsterdam o, ogni due anni, una rotazione sulle isole Sparse. Con partenza da La R\u00e9union, il viaggio (australe) dura 28 giorni in media, di cui da 12 a 14 giorni in mare per percorsi con scali (non garantiti a causa del meteo) e conferenze a bordo; il viaggio verso le isole Sparse dura in media 15 giorni. . Dato che la \"crociera\" \u00e8 un'attivit\u00e0 collaterale alla logistica e alla ricerca scientifica, i posti per partecipare ad una rotazione australe variano tra 8 e 12 in generale; una trentina di posti sono invece disponibili per una crociera nelle isole Sparse. Non vi sono attivit\u00e0 turistiche organizzate dalle TAAF nella Terra Adelia.\nGli accessi con imbarcazioni private sono possibili ma fortemente regolamentati. Un'autorizzazione del prefetto delle TAAF \u00e8 necessaria per potersi accostare o gettare l'ancora. Alcune zone protette sono interdette d'accesso, all'eccezione delle missioni scientifiche. Gli stranieri hanno bisogno di un \"visto d'ingresso\".\nBandiera di comodo.\nLe TAAF possiedono una bandiera di comodo; la legge n\u00b096-151 del ha creato il \"registre maritime des Terres australes et antarctiques fran\u00e7aises\" e prevedeva che potessero essere iscritte le navi di commercio, da pesca e da turismo che facessero scalo almeno una volta per trimestre nel territorio e che l'armatore vi avesse una sede o un'agenzia. Questa bandiera, detta \"pavillon Kerguelen\", prevedeva in particolare delle eccezioni in materia di diritto del lavoro che non erano possibili nel registro nazionale \"pavillon France\". La legge n\u00b02005-412 de , che ha creato il \"registre international fran\u00e7ais (RIF)\", ha rimosso la possibilit\u00e0 di immatricolarvi le navi di commercio. Infine l'ordinanza n\u00b0 2010-1307 prevede che solo le navi da pesca che svolgono la loro attivit\u00e0 alieutica nella ZEE delle TAAF possono essere immatricolate nel registro delle TAAF. Secondo il rapporto del 2006 della Cour des comptes, i ricavi del \"pavillon Kerguelen\" ammontavano in media a circa 0,8 milioni di euro negli ultimi anni; il budget delle TAAF era (nel 2004) pari a 24,9 milioni di euro.\nDemografia.\nNessuna parte del territorio delle TAAF possiede una popolazione permanente, al di l\u00e0 di qualche effimero tentativo di colonizzazione condotto in passato. La Francia vi assicura tuttavia una presenza umana continua (logistica, scientifica o militare) grazie a del personale che vi ruota regolarmente. Nel 2006, ad esempio, circa 650 persone hanno soggiornato nelle TAAF, di cui 400 erano dei ricercatori in missione e i rimanenti dei militari (principalmente della Legione straniera o del 2 ) o dei contrattuali per assicuravi la logistica.\nNelle TAAF operano circa 200 \"stagionali\" ripartiti sulle diverse basi, i quali permettono a pi\u00f9 di 200 ricercatori di lavorarvi.\nUna media annuale di pi\u00f9 di 225 ricercatori francesi o stranieri sono accolti nelle TAAF per lavorare sulla sessantina di programmi di ricerca dell'IPEV.\nAl di l\u00e0 dei ricercatori, il personale impiegato nelle (o per le TAAF) comprende:\nInfrastrutture e trasporti.\nTrasporti.\nI trasporti e l'approvvigionamento delle TAAF avviene unicamente via mare attraverso delle rotazioni periodiche. In generale, data l'assenza di porti, le navi accostano al largo e il materiale viene sbarcato a terra attraverso un battello e il personale in elicottero. Il effettua quattro rotazioni annuali nei tre distretti australi (Crozet, Kerguelen, Saint-Paul e Amsterdam) e ogni due anni effettua una rotazione nelle isole Sparse; peraltro queste ultime sono anche raggiunte regolarmente da un Transall C-160 da La R\u00e9union. La logistica della Terra Adelia \u00e8 assicurata da , attraverso quattro o cinque rotazioni a partire da Hobart (in Australia). In passato queste rotazioni erano effettuate rispettivamente dal \"Marion Dufresne\" (1972-1995) e da (1988-2017).\nLa circolazione automobilistica \u00e8 presente solo sulle isole Kerguelen, bench\u00e9 esse siano comunque sprovviste di strade. Il parco veicoli \u00e8 essenzialmente composto da veicoli utilitari (essenzialmente forniti da Renault). Questi sono dotati di un sistema di immatricolazione proprio, del tipo: \u00ab12 3456\u00bb, dove le prime due cifre sono l'anno di immatricolazione e le seconde quattro sono il numero di serie del veicolo. Inoltre, poich\u00e9 le targhe dei veicoli sono realizzate a La R\u00e9union (parte dell'Unione europea), esse presentano l'\u00abeurobanda F\u00bb sulla sinistra.\nComunicazioni.\nDal , le Terre australi e antartiche francesi dispongono di un proprio dominio di primo livello nazionale: \u00ab.tf\u00bb.\nCodici.\nI \"French Southern Territories\" / \"Terres australes fran\u00e7aises\" (territori francesi meridionali / terre australi francesi, cio\u00e8 le TAAF senza la Terra Adelia) hanno dei codici secondo lo standard ISO 3166.\nDal , i codici ISO 3166-1 sono: \u00abTF\u00bb (ISO 3166-1 alpha-2), \u00abATF\u00bb (ISO 3166-1 alpha-3), \u00ab260\u00bb (ISO 3166-1 numerico); essi hanno anche il codice e sono elencati anche nel codice \u00abFR-TF\u00bb.\nDal , la Terra Adelia ha i codici dell'Antartide, ovvero: \u00abAQ\u00bb, \u00abATA\u00bb, \u00ab010\u00bb.\nPrima del , le \"Terre australi e antartiche francesi\" (compresa la Terra Adelia) avevano i seguenti codici ISO 3166-3: \u00abFQ\u00bb, \u00abATF\u00bb, \u00ab260\u00bb e \u00abFQHH\u00bb.\nLingue.\nNelle TAAF, la lingua ufficiale \u00e8 la lingua francese, tuttavia si \u00e8 sviluppata una lingua vernacolare: il \"Taafien\", che sostanzialmente \u00e8 un gergo parlato dal personale che lavora nelle TAAF e a bordo del .\nAnche se non comporta una grammatica propria, il \"Taafien\" dispone di un ricco lessico distinto dal francese standard. Esso comporta in particolare una lunga serie di abbreviazioni e di acronimi per designare delle realt\u00e0 spesso specifiche a quelle regioni, alla loro fauna, alla loro amministrazione e al lavoro che vi \u00e8 svolto.\nDi seguito alcuni esempi del lessico:"}
{"id": "79336", "revid": "486946", "url": "https://it.wikipedia.org/wiki?curid=79336", "title": "Territori delle Terre Australi e Antartiche Francesi", "text": ""}
{"id": "79337", "revid": "486946", "url": "https://it.wikipedia.org/wiki?curid=79337", "title": "Territori Francesi del Sud", "text": ""}
{"id": "79338", "revid": "1222", "url": "https://it.wikipedia.org/wiki?curid=79338", "title": "Luppolo", "text": ""}
{"id": "79339", "revid": "1652635", "url": "https://it.wikipedia.org/wiki?curid=79339", "title": "Humulus lupulus", "text": "Il luppolo (Humulus lupulus ) \u00e8 una pianta a fiore (Angiosperma) appartenente alla famiglia delle Cannabaceae.\nDescrizione.\nPianta erbacea perenne, caducifoglia e latifoglia, con rizoma ramificato dal quale si estendono esili fusti rampicanti che possono raggiungere i 9\u201310 m di lunghezza, pu\u00f2 vivere dai 10 ai 20 anni. Le foglie sono cuoriformi, picciolate, opposte, munite di 3-5 lobi seghettati. La parte superiore si presenta ruvida al tatto per la presenza di numerosi peli, la parte inferiore \u00e8 invece resinosa.\nEssendo una specie dioica, i fiori maschio e femmina, unisessuali e di colore verdognolo, sono presenti su individui separati. I fiori maschili (o \"staminiferi\") sono riuniti in pannocchie pendule e ciascuno presenta 5 tepali fusi alla base e 5 stami; i fiori femminili (o \"pistilliferi\") presentano un cono membranoso che circonda un ovario munito di 2 lunghi \"stimmi\" pelosi. Si trovano raggruppati alle ascelle di brattee fogliacee, costituendo un'infiorescenza dalla caratteristica e inconfondibile forma a cono.\nLa fioritura avviene in estate. L'impollinazione \u00e8 anemofila (trasporto per mezzo del vento) e in settembre-ottobre, con la maturazione dei semi, le brattee assumono una consistenza cartacea che aumenta la dimensione del cono. I frutti sono degli acheni di colore grigio-cenere.\nLe infiorescenze femminili sono ricche di ghiandole resinose secernenti una sostanza giallastra e dal sapore amaro chiamata lupulina, composta da \u03b1-acidi (umulone, adumulone e coumulone), \u03b2-acidi (lupulone, adlupulone e colupulone), da polifenoli (es. flobafeni, xantumolo) e numerosi oli essenziali, che vengono utilizzati per aromatizzare e conferire alla birra il suo gusto caratteristico.\nCi sono attualmente 5 variet\u00e0 tassonomiche riconosciute nel genere \"Humulus\" e sono: \"lupulus\" - luppolo Europeo; \"cordifolius\" - luppolo Giapponese; \"lupuloides, neomexicanus, pubescens\" - luppoli nordamericani.\nQuella di \"luppolo nobile\" \u00e8 una definizione storico-commerciale legata alla produzione della birra, assegnata arbitrariamente nel mondo brassicolo a quattro territori europei nei quali si sono geneticamente isolate alcune popolazioni, queste sono: l'Hallertauer Mittelfrueh dalla regione dell'Hallertauer in Baviera; Tettnanger dalla regione del Tettnang in Germania nella zona del lago di Costanza; Spalt dalla Baviera in Germania a sud di Norimberga; e Saaz dalla regione di Zatec in Repubblica Ceca. Molte delle variet\u00e0 di luppolo pi\u00f9 diffuse commercialmente nei secoli scorsi, facevano riferimento nei tratti principali ad almeno una di queste specie nobili. Attualmente, nonostante il loro rapporto alfa acidi/beta acidi di 1:1 che fornisce un piacevole profilo aromatico accompagnato da un amaro gradevole, sono caratterizzati da una scarsa resa per ettaro e da un'elevata inclinazione alla contrazione di malattie.\nDistribuzione e habitat.\nIl luppolo predilige ambienti freschi e terreni fertili e ben lavorati. Cresce spontaneamente sulle rive dei corsi d'acqua, lungo le siepi, ai margini dei boschi, vicino alle concimaie, dalla pianura fino a un'altitudine di 1\u00a0200 metri se il clima non \u00e8 troppo ventoso e umido. La sua presenza in natura \u00e8 molto comune nell'Italia settentrionale; il luppolo selvatico \u00e8 peraltro presente in tutte le regioni, isole comprese, bench\u00e9 diventi progressivamente pi\u00f9 raro verso sud.\n\u00c8 coltivato a scopi commerciali in entrambi gli emisferi, indicativamente tra il 30\u00b0 e il 52\u00b0 di latitudine, ed essendo molto resistente ai climi freddi pu\u00f2 resistere fino a \u221230\u00a0\u00b0C.\nLa coltivazione del luppolo ha avuto inizio solo durante il IX secolo d.C. in Germania. In precedenza, fin da tempi preistorici, il luppolo era gi\u00e0 utilizzato, ma non coltivato. A livelli di coltivazione \u00e8 suscettibile di molti parassiti come ad esempio un ascomicete gi\u00e0 responsabile della ruggine del grano, la peronospora, oltre che di afidi e ragnetti.\nIn Italia la sua coltivazione fu introdotta, a partire dal 1847, dall'agronomo Gaetano Pasqui di Forl\u00ec, che promosse anche una fabbrica di birra in attivit\u00e0 gi\u00e0 dagli anni '60 dell'Ottocento.\nFitochimica.\nNei coni di luppolo sono state finora identificate pi\u00f9 di 1\u00a0000 sostanze chimiche, che possono essere raggruppate in componenti dell'olio essenziale, acidi amari e flavonoidi prenilati. Sono presenti anche glicosidi flavonolici (astragalina, kempferolo, quercetina, quercitrina, rutina) e quantit\u00e0 apprezzabili di tannini (2-4%).\nUsi.\nBirra.\nIl luppolo viene usato soprattutto nel processo produttivo della birra, le caratteristiche primarie sono:\nNel mondo brassicolo il luppolo viene solitamente distinto in due macrocategorie, luppoli amaricanti e luppoli aromatici, con alcune variet\u00e0 commercializzate con il doppio scopo. I luppoli amaricanti sono solitamente aggiunti al mosto all'inizio della fase di bollitura, mentre quelli aromatici (gusto e aroma) vengono aggiunti negli ultimi 30 minuti di bollitura, con ulteriori diversit\u00e0 produttive per eventuali aggiunte in fase di Whirlpool o Dry-Hopping. L'intensit\u00e0 della luppolatura in una birra \u00e8 specifica per lo stile ma anche riflesso della personalit\u00e0 del birraio, motivo per cui non esistono regole precise per le aggiunte di luppolo nella birra in termini di quantit\u00e0, tempi o fasi. Nel caso del luppolo amaricante, la gittata di luppolo avviene a inizio bollitura per consentire agli \u03b1-acidi di isomerizzare in iso-alphaacidi solubili in acqua conferendo la reale parte amaricante al prodotto. L'unita di misura del potenziale amaricante del luppolo \u00e8 definito dall'IBU (International Bitterness Unit). Gli oli essenziali sono invece responsabili del profilo aromatico, con caratteristiche che spaziano dal citrico al resinoso, dal fruttato al floreale, dal terroso all'erboso. Gli oli essenziali principali sono l\"'humulene\", dall'aroma balsamico e legnoso; il \"carophyllene\", dall'aroma di pepe nero; il \"myrcene\", dall'aroma di geranio; e il \"farnesene\", dall'aroma di gardenia. Le ricerche attuali hanno identificato circa 300 oli diversi che contribuiscono al profilo aromatico della birra, alcuni di questi oli forniscono aromi piacevoli all'uomo come i gi\u00e0 citati caratteri floreali, fruttati e speziati, ma altri impartiscono invece aromi pi\u00f9 sgradevoli come l'aroma di formaggio, di rancido o di grasso.\nCucina.\nIn cucina gli apici della pianta di luppolo (in dialetto piemontese \"luvertin\", in dialetto lombardo \"luertis\", in veneto \"bruscandoli\", in friulano \"urtici\u00f2ns\", in versiliese \"noppolo\"), della lunghezza di circa 20\u00a0cm, vengono raccolti in primavera (marzo-maggio) e utilizzati come il pi\u00f9 noto asparago (a volte, proprio per questo, sono erroneamente chiamati \"asparagi selvatici\").\nDa notare come, a differenza della maggior parte dei germogli utilizzati per uso culinario, i getti di luppolo selvatico siano pi\u00f9 gustosi quanto pi\u00f9 sono grossi. Una volta lessati per 5-10 minuti, con poca acqua o al vapore, si possono consumare direttamente con classico condimento \"all'agro\", oppure saltare qualche minuto in padella per servirli con riso o utilizzare per risotti, frittate e minestre.\nNon vanno confusi con i rami fioriferi di altre piante solo a prima vista simili, quali l\"'Ornithogalum\" (Latte di gallina), un genere che conta molte specie assai tossiche (\"Ornithogalum pyrenaicum\" \u00e8 per\u00f2 commestibile).\nMedicina.\nLa parte attiva \u00e8 costituita dai fiori femminili (coni) raccolti in settembre quando non sono ancora completamente maturi, oppure dalla polvere che si ottiene sbattendo e setacciando i coni, detta \"luppolina\". Nella tradizione popolare il luppolo \u00e8 noto come sedativo, lievemente ipnotico e anafrodisiaco. Il contenuto di sostanze simili agli estrogeni, inoltre, pare essere responsabile dell'effetto ingrassante che la voce popolare attribuisce alla birra.\nIl fitoestrogeno del luppolo.\nIl luppolo contiene 8-prenilnaringenina, il fitoestrogeno pi\u00f9 potente conosciuto, la cui concentrazione in humulus lupulus \u00e8 cos\u00ec scarsa da non poter avere effetti biologici indagabili con le attuali tecniche di laboratorio. Tuttavia tale composto si forma anche in seguito alla conversione in situ e in vitro dello \"isoxantoumulone\", di cui il luppolo \u00e8 molto pi\u00f9 ricco. Gli effetti farmacologici di tali composti potrebbero essere di tipo estrogeno-simile."}
{"id": "79340", "revid": "466539", "url": "https://it.wikipedia.org/wiki?curid=79340", "title": "Franz von Liszt", "text": "Biografia.\nEsperto penalista e filosofo del diritto, fu eletto al Reichstag. Cugino del pi\u00f9 celebre compositore Franz Liszt, insegn\u00f2 nelle universit\u00e0 di Giessen, Halle, Marburgo e alfine Berlino (1899). Nella concezione di Liszt il crimine va osservato come fenomeno puramente sociale (scuola sociologica), e da qui deriva il concetto di prevenzione sociale: il reo deve essere sottoposto ad un'acuta difesa sociale in modo da eliminare ogni manifestazione criminosa. Fondatore di varie riviste, diresse dal 1888 un \"Istituto di Criminologia\"."}
{"id": "79341", "revid": "1590", "url": "https://it.wikipedia.org/wiki?curid=79341", "title": "Ferenc Liszt", "text": ""}
{"id": "79342", "revid": "1577172", "url": "https://it.wikipedia.org/wiki?curid=79342", "title": "Ferdinando III di Toscana", "text": "Biografia.\nInfanzia.\nEra figlio secondogenito del granduca Pietro Leopoldo di Toscana e di Maria Ludovica di Borbone-Napoli; in quanto figlio cadetto fu destinato al trono del Granducato per un complicato gioco dinastico: essendo rimasto senza figli lo zio, l'imperatore Giuseppe II d'Austria, la successione sarebbe toccata prima al padre e poi al fratello maggiore Francesco, date anche le clausole internazionali che stabilivano l'impossibilit\u00e0 di unire la corona toscana a quella austriaca.\nMatrimonio.\nFerdinando spos\u00f2 a Vienna il 19 settembre 1790 Luisa Maria Amalia di Borbone-Napoli da cui ebbe sei figli.\nAscesa al trono del Granducato.\nNel febbraio 1790 mor\u00ec l'imperatore Giuseppe II e Pietro Leopoldo abdic\u00f2 al trono toscano per acquistare (malvolentieri) la corona asburgica; Ferdinando divenne cos\u00ec \"Granduca\" in un periodo che gi\u00e0 si presentava agitato. In politica interna, il nuovo Granduca non ripudi\u00f2 le riforme paterne che avevano portato la Toscana all'avanguardia in Europa, precedendo in alcuni campi persino la Rivoluzione francese allora in corso ma cerc\u00f2 di limitarne alcuni eccessi, soprattutto in campo religioso, che erano stati accolti malvolentieri dal popolo.\nPolitica estera.\nIn politica estera, Ferdinando III cerc\u00f2 di restare neutrale nella tempesta succeduta alla Rivoluzione francese, ma fu costretto ad allinearsi alla coalizione antirivoluzionaria su forti pressioni dell'Inghilterra, che minacciava di occupare Livorno e l'8 ottobre 1793 dichiar\u00f2 guerra alla Repubblica Francese. La dichiarazione non ebbe per\u00f2 effetti pratici e anzi, la Toscana fu il primo Stato a concludere la pace e a ristabilire le relazioni con Parigi nel febbraio 1795.\nNel 1796 le armate francesi occuparono Livorno per sottrarla all'influenza britannica e lo stesso Napoleone entr\u00f2 in Firenze, ben accolto dal sovrano e occup\u00f2 il Granducato, pur non abbattendo il governo locale. Solo nel marzo 1799 Ferdinando III fu costretto all'esilio a Vienna, in seguito al precipitare della situazione politica della penisola. Le truppe francesi rimasero in Toscana fino al luglio 1799, quando furono scacciate da una controffensiva austrorussa a cui diedero aiuto gli insorti sanfedisti del \"Viva Maria!\".\nLa restaurazione fu breve; gi\u00e0 l'anno dopo Napoleone torn\u00f2 in Italia e ristabil\u00ec il suo dominio sulla Penisola; nel 1801 Ferdinando dovette abdicare al trono di Toscana, ricevendo in compenso prima (1803) il Granducato di Salisburgo, nato con la secolarizzazione dell'ex Principato arcivescovile e poi (1805) il Granducato di W\u00fcrzburg, altro Stato sorto con la secolarizzazione di un Principato vescovile.\nRestaurazione.\nFerdinando III torn\u00f2 in Toscana solo nel settembre 1814, dopo la caduta di Napoleone entrando trionfalmente a Firenze il 17 di quel mese acclamato dalla popolazione in festa. Al Congresso di Vienna, ottenne alcuni ritocchi del territorio con l'annessione del Principato di Piombino, dello Stato dei Presidi, dei feudi imperiali di Vernio, Monte Santa Maria Tiberina e Montauto e la prospettiva dell'annessione del Ducato di Lucca, seppur in cambio di alcune enclavi toscane in Lunigiana.\nLa Restaurazione in Toscana fu, per merito del Granduca, un esempio di mitezza e buon senso: non vi furono epurazioni del personale che aveva operato nel periodo francese; non si abrogarono le leggi francesi in materia civile ed economica (salvo il divorzio) e dove si effettuarono restaurazioni si ebbe il ritorno delle gi\u00e0 avanzate leggi leopoldine, come in campo penale.\nLe maggiori cure del restaurato governo lorenese furono per le opere pubbliche; in questi anni si realizzarono numerose strade (come la Volterrana), acquedotti e si diede inizio ai primi seri lavori di bonifica della Valdichiana e della Maremma, che videro l'impegno personale dello stesso sovrano.\nMorte.\nFerdinando III pag\u00f2 questo lodevole impegno personale con la contrazione della malaria, che lo condusse a morte nel 1824.\nDiscendenza.\nIl granduca Ferdinando e Luisa Maria Amalia di Borbone-Napoli ebbero:\nRimasto vedovo nel 1802, si rispos\u00f2 a Firenze il 6 maggio 1821 con Maria Ferdinanda di Sassonia, ma non ebbe altri figli."}
{"id": "79345", "revid": "78273", "url": "https://it.wikipedia.org/wiki?curid=79345", "title": "Quarantatre", "text": ""}
{"id": "79347", "revid": "599", "url": "https://it.wikipedia.org/wiki?curid=79347", "title": "Liber abaci", "text": ""}
{"id": "79349", "revid": "1632387", "url": "https://it.wikipedia.org/wiki?curid=79349", "title": "Suburra", "text": "La Suburra, o \"Subura\" (di etimo ignoto, non dal latino \"sub-urbe\"), era un vasto e popoloso quartiere dell'antica Roma, situato a sud del \"Murus Terreus\" alle \"Carinae\", che si estendeva sulle pendici dei colli Quirinale e Viminale fino alle propaggini dell'Esquilino (Oppio, Cispio e Fagutal).\nPoich\u00e9 la parte bassa del quartiere era costituita da sottoproletariato urbano che viveva in condizioni miserabili, bench\u00e9 affacciata su un'area monumentale e di servizi pubblici, nonch\u00e9 un ben noto quartiere a luci rosse, il termine \"suburra\" ha conservato, nel linguaggio comune, il significato generico di luogo malfamato, teatro di malaffare, crimini e immoralit\u00e0.\nGiulio Cesare visse in una casa familiare (\"domus\") nella Suburra fino a quando, nel 63 a.C., fu eletto pontefice massimo a 37 anni. Anche il poeta Marziale abit\u00f2 nel quartiere.\nStoria.\nIn origine fece parte del cosiddetto \"Septimontium\", un'area della citt\u00e0 associata a una processione religiosa che si festeggiava l'11 gennaio di ogni anno fin dal regno di Numa Pompilio.\nIl quartiere era percorso dall'Argileto (attuali via Leonina e via della Madonna dei Monti), il quale, in corrispondenza del Cispio, si divideva nel \"vicus Patricius\" (attuale via Urbana) in direzione della porta Viminale delle mura repubblicane e nel \"clivus Suburanus\" (attuale via in Selci) in direzione della porta Esquilina. Quest'ultima via segnava il confine tra la \"Regio IV\" e la \"Regio V\" della suddivisione augustea dell'Urbe.\nA partire dal I secolo a.C., la parte bassa della valle fu occupata prima dal Foro di Cesare, inaugurato nel 46 a.C. sotto la pendice orientale del Campidoglio, poi dal Foro di Augusto, inaugurato nel 2 a.C. A questi spazi pubblici si aggiunsero poi, proseguendo verso la valle del Colosseo, il Tempio della Pace nel 75 d.C., il Foro di Nerva inaugurato nel 97 d.C. e infine - grazie allo sbancamento della sella collinare tra il Colle Quirinale e il Campidoglio - il Foro di Traiano, inaugurato nel 112 d.C.. Queste aree monumentali vennero messe al riparo dagli incendi, che frequentemente scoppiavano nei casamenti popolari della Suburra, costruendo gi\u00e0 al tempo di Augusto la gigantesca muraglia che ancor oggi resiste, confine e unica traccia affiorante nella citt\u00e0 moderna della Suburra antica.\nSulle rovine della Suburra e dei Fori sorsero, nel Medioevo, case e torri di famiglie aristocratiche, alcune delle quali tuttora conservate anche se assai modificate, come la Torre dei Conti e la Torre del Grillo.\nIl tessuto urbano del quartiere, che oggi fa parte del rione Monti, fu tuttavia pesantemente manomesso con l'apertura di via Cavour e di via degli Annibaldi alla fine del XIX secolo, mentre le demolizioni degli anni trenta del XX secolo per la costruzione della via dell'Impero (oggi Via dei Fori Imperiali) cancellarono tutta l'edilizia civile e religiosa che, dal Rinascimento in poi, s'era installata sui Fori.\nIl muro della Suburra.\n\u00c8 un monumento particolarissimo: realizzato in pietra gabina, che i romani consideravano particolarmente resistente al fuoco, \u00e8 alto 33 metri dal piano di calpestio del Foro e costruito a struttura isodoma. I massi che lo compongono - in piani di posa esattissimi - non sono legati da malta, ma solo collegati tra loro da incastri di quercia a coda di rondine, e la muraglia, intervallata da tre ricorsi di travertino, si regge da oltre 2000 anni per il proprio stesso peso.\nAl tempo della sua costruzione, il muro adempiva a diverse funzioni: protezione antifuoco, separazione dello spazio residenziale dallo spazio monumentale e pubblico della citt\u00e0 e quinta monumentale del Tempio di Marte Ultore, in forte contrasto cromatico con esso. L'accesso al Foro avveniva a fianco del Tempio di Marte Ultore, attraverso l'arco in conci di travertino ancora esistente e visibile, pur tra auto parcheggiate, che venne denominato in epoca medioevale - a seguito dell'impaludamento della zona dei Fori - \"Arco dei Pantani\".\nPosizione geografica.\nL'orografia della zona, con l'avvallamento tra le pendici dei colli maggiori che confluisce verso la valle tra Campidoglio e Palatino in direzione del Tevere, condizion\u00f2 il sistema viario e l'articolazione del quartiere, con abitazioni di senatori e cavalieri nelle parti pi\u00f9 elevate (resti sotto le odierne chiese di San Pietro in Vincoli, sul Fagutale, e di Santa Pudenziana, sul Viminale), mentre il fondovalle, la parte pi\u00f9 popolare e malfamata, era occupato da grandi \"insulae\" (palazzi di abitazione a pi\u00f9 piani), come quelle ritrovate durante i restauri del convento di San Martino ai Monti). \nIn letteratura.\nLa Suburra \u00e8 citata nella serie di romanzi storici \"I signori di Roma\" di Colleen McCullough, nel romanzo \"Sangue su Roma\" di Steven Saylor, e nella serie \"SPQR\" di John Maddox Roberts."}
{"id": "79350", "revid": "78273", "url": "https://it.wikipedia.org/wiki?curid=79350", "title": "Cinquantatre", "text": ""}
{"id": "79353", "revid": "130040", "url": "https://it.wikipedia.org/wiki?curid=79353", "title": "Antipapa Clemente VII", "text": "Origine.\nSecondo \"Le Grand dictionnaire historique, Volume 5\", Roberto era il figlio pi\u00f9 giovane, il quintogenito, del Conte di Ginevra, Amedeo III e della moglie, Matilde o Mahaut d'Auvergne ( \u2020 dopo il 1396), che, sia secondo \"Le Grand dictionnaire historique, Volume 5\", che secondo la \"Histoire g\u00e9n\u00e9alogique de la maison d'Auvergne\", era figlia del conte d'Alvernia e di Boulogne Roberto VII e della sua seconda moglie, Maria di Dampierre o di Fiandra. \n&lt;br&gt;Secondo \"Le Grand dictionnaire historique, Volume 5\", Amedeo III di Ginevra era figlio del Conte di Ginevra, Guglielmo III e della moglie, Agnese, che, come confermano sia \"Le Grand dictionnaire historique, Volume 5\", che lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia di Amedeo V, Conte di Savoia, d'Aosta e di Moriana, e della sua prima moglie, Sibilla o Simona di Baug\u00e9, che sempre secondo la Samuel Guichenon era l'unica figlia del signore di Baug\u00e9 e della Bresse, Guido II di Baug\u00e9.\nBiografia.\nAvviato alla carriera ecclesiastica, studi\u00f2 alla Sorbona di Parigi e divenne cancelliere ad Amiens e quindi canonico a Parigi. Divenne vescovo di Th\u00e9rouanne nel 1361, vescovo di Cambrai nel 1368 e cardinale nel 1371, nominato da papa Gregorio XI con il titolo di cardinale presbitero dei Santi XII Apostoli.\nNel 1372, Roberto viene citato nel testamento dello zio (fratello della madre), il vescovo e cardinale,i Decano del Sacro Collegio, Guido di Boulogne (\"domini Guidonis episcopi Portuensis et sanct\u00e6 Ruffin\u00e6 Sanctae Romanae ecclesiae Cardinalis\"),in cui concesse dei lasciti a sua madre Matilde (\"Matildim de Bolonia comitissam Gebennensem sororem meam\"), al fratello Pietro (\"Petrum eius filium nepotem meum\") e a Roberto (\"domino Roberto de Gebennis carissimo nepote meo\").\nRoberto comunque era pi\u00f9 portato alla vita militare che a quella ecclesiastica. Nel maggio 1376, infatti, per conto del papa Gregorio XI, che da Avignone intendeva ritornare a Roma, scese in Italia per restaurarvi l'autorit\u00e0 papale al comando di circa 12000 soldati prevalentemente bretoni guidati da Jean de Malestroit e Sylvestre Budes. Nel 1377, mentre svolgeva le funzioni di legato pontificio nell'Italia del nord (1376-1378), comand\u00f2 personalmente le truppe mercenarie di Giovanni Acuto per reprimere la rivolta di Cesena, che per la seconda volta rifiutava di assoggettarsi allo Stato Pontificio. Durante quella campagna autorizz\u00f2 spietatamente, come rappresaglia per l'uccisione di alcuni soldati bretoni al suo comando, lo sterminio di 5.000 civili locali e fu perci\u00f2 soprannominato il \"boia di Cesena\".\nDopo la morte di Gregorio XI, Roberto partecip\u00f2 al conclave del 1378 e riconobbe come valida l'elezione di papa Urbano VI, dandone persino personalmente comunicazione ai principi cristiani. Tuttavia in breve tempo prov\u00f2 ripugnanza per il comportamento di Urbano e cominci\u00f2 a organizzare contro di lui una rivolta. Quando, il 20 settembre 1378, un gruppo di cardinali francesi contrari a Urbano si riun\u00ec in conclave a Fondi nel palazzo di Onorato I Caetani e gli offr\u00ec il trono pontificio, Roberto accett\u00f2 e si fece eleggere con il nome di Clemente VII, dando cos\u00ec inizio allo Scisma d'Occidente che sarebbe stato destinato a durare quattro decenni.\nTuttavia ad aprile del 1379 le truppe a lui fedeli subirono una sconfitta a Marino per opera di quelle di Urbano VI ed egli fu costretto a rifugiarsi a Napoli, dove tent\u00f2 di opporsi a Urbano VI con l'aiuto dei baroni a lui fedeli e della regina Giovanna I. Non essendovi riuscito, stabil\u00ec la propria sede ad Avignone nel Contado Venassino, dove nel 1379 elesse a sua residenza il Palazzo dei Papi. Francia, Regno di Napoli, Aragona, Castiglia, Navarra, Scozia, Portogallo, Contea di Savoia, Danimarca e Norvegia riconobbero Clemente come papa legittimo, mentre con Urbano si schierarono l'Inghilterra, l'Impero, le Fiandre e gli altri stati italiani.\nTent\u00f2 di togliere a Urbano VI la sede romana e per questo cerc\u00f2 di incoraggiare i francesi a occupare Napoli, promettendo in cambio a Luigi I d'Angi\u00f2, fratello del re di Francia Carlo V e reggente in nome del nipote minorenne Carlo VI, una parte del territorio pontificio (\"regno di Andria\"). La spedizione di Luigi, cominciata insieme con Amedeo VI di Savoia, non and\u00f2 a buon fine causa la morte improvvisa dello stesso Luigi (settembre 1384). Ripresa da Luigi II d'Angi\u00f2, figlio di Luigi I, la spedizione ebbe successo e Luigi fu proclamato re di Napoli nella cattedrale di Bari, ma dovette rientrare in Provenza, che riusc\u00ec a sottomettere solo nel 1387. Il 1\u00ba novembre 1389 Luigi venne incoronato re da Clemente VII alla presenza del re di Francia Carlo VI.\nAlla morte di Urbano VI nel 1389, Clemente tent\u00f2 di essere riconosciuto come unico papa legittimo, ma Roma elesse papa Bonifacio IX, senza tentare nessuna ricomposizione dello scisma.\nNel 1389 il ventitreenne Ladislao di Durazzo si lanci\u00f2 alla conquista della corona che era stata di suo padre Carlo. Luigi, impegnato nella lotta contro i baroni pugliesi, fu sopraffatto dalla determinazione del giovane principe, che gi\u00e0 spadroneggiava sul reame e s'impossessava della citt\u00e0 di Napoli. L'Angioino abbandon\u00f2 la propria causa e fece ritorno in Francia, consentendo a Ladislao di affermarsi come nuovo sovrano di Napoli. Questa evoluzione politica nocque grandemente a Clemente VII, poich\u00e9 Ladislao riport\u00f2 il regno di Napoli all'obbedienza a papa Bonifacio IX, successore di papa Urbano VI (Bonifacio IX aveva incoronato Ladislao Re di Napoli a Gaeta il 29 maggio 1390, in aperto contrasto con l'operato di Clemente VII).\nA poco a poco anche la Francia gli volt\u00f2 le spalle e furono fatte pressioni dal mondo culturale francese affinch\u00e9 Clemente VII si dimettesse per rendere pi\u00f9 agevole una ricomposizione dello scisma apertosi con la sua elezione in contrapposizione a Urbano VI, ma Clemente non ne volle sapere..\nIl 24 marzo del 1392, suo fratello, Pietro, conte di Ginevra, secondo il documento n\u00b0 3862 del \"Titres de la maison ducale de Bourbon, par m. Huillard-Br\u00e9holles, Volume 2\", redasse un testamento in cui lasciava suo erede universale il figlio di sua sorella Maria, Umberto di Villars.\n&lt;br&gt;Suo fratello, Pietro mor\u00ec in quello stesso anno, prima del 24 giugno, giorno in cui sua moglie, Margherita di Joinville, risulta gi\u00e0 vedova secondo il documento n\u00b0 1045 del \"Jean de Joinville et les seigneurs de Joinville\".\n&lt;br&gt;Le volont\u00e0 testamentarie di Pietro non vennero rispettate e nella contea di Ginevra gli succedette l'ultimo fratello ancora in vita, Roberto, papa col nome di Clemente VII. \nClemente VII mor\u00ec ad Avignone il 16 settembre 1394. I cardinali a lui fedeli elessero come suo successore Benedetto XIII.\n&lt;br&gt;Nel titolo di conte di Ginevra, gli succedette, secondo le volont\u00e0 del fratello, Pietro, il figlio di sua sorella Maria, Umberto di Villars.\nLa sua salma venne tumulata nella Cattedrale di Avignone e nel 1401 venne traslata nella chiesa dei Celestini.\nIl carattere del suo pontificato.\nAd Avignone strinse forti legami con la corte francese, attir\u00f2 a s\u00e9 uomini eccellenti della cristianit\u00e0 come Vincenzo Ferreri e molti dotti dell'Universit\u00e0 di Parigi.\nIl suo mecenatismo e le costose campagne militari nel mezzogiorno d'Italia tuttavia gli costarono enormemente, tanto che dopo aver dilapidato il patrimonio pontificio dovette ricorrere a onerosi prestiti, per rimborsare i quali imponeva continuamente nuove imposte, costringendo a pagarle anche le istituzioni religiose che fino ad allora ne erano state esenti.\nClemente VII venne anche chiamato a decidere dell'autenticit\u00e0 della Sindone di Torino, esposta per la prima volta a Lirey, nella diocesi di Troyes, attorno al 1350: eman\u00f2 perci\u00f2 una bolla pontificia il 6 gennaio 1390 che ordinava ai canonici della collegiata di Lirey di:\nCardinali nominati dall'antipapa Clemente VII.\nL'antipapa Clemente VII ha creato 34 pseudocardinali in 12 concistori.\nSuccessione apostolica.\nLa successione apostolica \u00e8:"}
{"id": "79355", "revid": "125719048", "url": "https://it.wikipedia.org/wiki?curid=79355", "title": "Lanzichenecchi", "text": "I lanzichenecchi (dal loro nome in tedesco Landsknecht) erano soldati mercenari di fanteria, arruolati da Legioni tedesche del Sacro Romano Impero Germanico, che combatterono tra la fine del XIV secolo e il XVII secolo.\nDivennero famosi per la loro crudelt\u00e0 nei confronti dei popoli combattuti nonch\u00e9 per la violenza che mostravano contro il nemico.\nIl termine deriva dal tedesco e significa letteralmente \"servo rurale\". Designava i militari di professione, reclutati dall'Imperatore soprattutto tra i figli cadetti delle famiglie di contadini piccoli proprietari. Costoro preferivano dedicarsi all'attivit\u00e0 militare pur di non diventare servi rurali al servizio dei fratelli primogeniti, che erano gli unici eredi dei beni paterni. Da ci\u00f2 deriva il loro nome. Il loro armamento consisteva in una spada e una lunga picca.\nOrigine e storia.\nIl termine deriva dal tedesco \"Landsknecht\", cio\u00e8 \"servo della regione\" (\"Land\" = terra, patria + \"Knecht\" = servitore); non era raro infatti che, con l'indebolirsi dei legami di servit\u00f9 feudale tipici del periodo Rinascimentale, gli appartenenti a quell'umile ceto sociale tentassero la fortuna aggregandosi in compagnie mercenarie, sperando di arricchirsi con la rapina e il saccheggio.\nFurono istituiti da Massimiliano I nel 1487 sul modello dei mercenari svizzeri, di cui diventarono presto feroci antagonisti.\nDurante le guerre dei contadini in Germania (1524-25) vennero ingaggiati sia dalla nobilt\u00e0 sia dalle schiere contadine.\nFurono protagonisti delle principali battaglie delle guerre d'Italia, arrivando a superare, nelle battaglie della Bicocca e di Pavia, gli svizzeri, ma si distinsero anche per le efferatezze commesse sui civili durante il sacco di Roma del 1527: inviati dall'imperatore Carlo V, per contrastare una lega di stati italiani (la lega di Cognac) che si erano alleati con la Francia e alla quale aveva aderito anche il papa Clemente VII. I lanzichenecchi, per la maggior parte protestanti, erano esasperati dalla lunga spedizione per la quale non erano stati pagati, e mossi da odio contro la Chiesa Cattolica, si riversarono su Roma, conquistandola e sottoponendola a otto giorni di saccheggi e violenze, che l'imperatore stesso non riusc\u00ec a impedire e dalle quali lo stesso papa si salv\u00f2 a stento.\nDurante la loro calata verso Roma nel 1526, guidati da Georg von Frundsberg, vennero affrontati dalle milizie guidate da Giovanni dalle Bande Nere prima di attraversare il Po nel territorio dei Gonzaga. \nPrecisamente il Po venne passato a Ostiglia. Da l\u00ec il percorso, sino al campo degli imperiali a Piacenza, \u00e8 stato puntualmente annotato da Francesco Guicciardini: \nUna rappresentazione di questa fase dell'avanzata dei lanzichenecchi viene data nella pellicola \"Il mestiere delle armi\", di Ermanno Olmi.\nFamosa anche la calata su Mantova del 1630, quando Ferdinando II invi\u00f2 nella citt\u00e0 virgiliana ben 36.000 lanzichenecchi. Dopo un lunghissimo assedio gli assediati cedettero. Gli imperiali si ritirarono nel 1631 con un bottino immenso, lasciando solo morte e distruzione. Si calcola che tra la peste e le uccisioni circa 130.000 abitanti del Ducato morirono in questo periodo. I lanzichenecchi compaiono anche nel celebre romanzo di Alessandro Manzoni \"I promessi sposi\" (capitoli XXVIII - XXIX - XXX - XXXI).\nUna canzone tipica della tradizione dei lanzichenecchi \u00e8 \"Unsere liebe Frau\", dedicata alla Vergine Maria.\nArruolamento e lettera di impegno.\nIl capo lanzichenecco reclutatore, definito di solito con il grado di Colonnello (\"Oberst\") veniva contattato dal committente e incaricava i suoi ufficiali della chiamata alle armi. Questi percorrevano le campagne e le citt\u00e0 invitando gli uomini con il miraggio del soldo, del bottino e dell'impresa e dando appuntamento in una localit\u00e0 e in un giorno precisi per l'arruolamento definitivo.\nAlla base dell'arruolamento c'era l'accettazione di una \"lettera di impegno\", in cui venivano definiti paga, termini e durata del servizio. Dopo la lettura pubblica della lettera d'impegno davanti ai fanti radunati, i fanti venivano registrati con nome, arma in possesso e soldo pattuito e quindi venivano inquadrati nelle singole compagnie.\nNei primi tempi i termini della lettera venivano concordati tra l'\"Oberst\" e i rappresentanti dei fanti, ma con il tempo si usarono lettere sempre pi\u00f9 standardizzate, togliendo spazio di trattativa ai fanti comuni. Inoltre, la mensilit\u00e0 del soldo non coincideva con il mese solare ed era argomento di discussioni e ribellioni, tanto che venne sempre pi\u00f9 spesso specificata nelle lettere di impegno.\nL'assemblea dei fanti radunati per l'arruolamento - e quindi dei Lanzichenecchi arruolati - veniva chiamata \"Assemblea\" (\"Gemeine\"), \"Unione dei fanti\", \"Anello\" (\"Ring\"). I fanti nominavano i propri rappresentanti (\"messi\") per discutere con il reclutatore tutto quello che riguardava la loro vita e spesso le discussioni erano molto accese: per esempio, a un comandante rispettato come il Frundsberg venne un \"ictus\" nel corso di una discussione con i propri fanti e dovette lasciare il comando poco prima del Sacco di Roma del 1527.\nUn cenno particolare meritano le \"vivandiere\": con questo nome venivano indicate le donne che seguivano le unit\u00e0 di lanzichenecchi, occupandosi genericamente della cucina. In alcune unit\u00e0 venivano considerate tra le \"vivandiere\" anche le prostitute al seguito dei soldati, che erano tollerate - quando non erano addirittura cercate e \"inquadrate\".\nSoldo e doppio soldo.\nIn base al ruolo coperto e alle armi portate veniva definita la paga, distinta genericamente tra \"soldo\" e \"doppio soldo\" (\"Doppels\u00f6ldner\"): quest'ultimo veniva stabilito in base alle funzioni militari/amministrative o alle armi.\nA paragone con il guadagno degli artigiani delle citt\u00e0 (attorno a 1,5 fiorini) e soprattutto dei contadini, l'ingaggio del lanzichenecco sembrava promettente. Tuttavia il soldo fissato in quattro fiorini al mese per quasi tutto il XVI secolo (quindi inflazionato) e la scarsa solvibilit\u00e0 dei committenti e del reclutatore fecero diventare sempre pi\u00f9 importante il saccheggio e il bottino conseguente.\nFunzioni militari a doppio soldo.\nLe funzioni militari a doppio soldo erano corrispondenti ai gradi:\nInoltre era presente un \"Feldwebel\" (maresciallo) per ogni banda arruolata.\nFunzioni amministrative.\nAlcune funzioni amministrative riguardavano gli aspetti logistici:\nIn via eccezionale veniva pagato a doppio soldo anche il \"furiere\".\nPer l'amministrazione della giustizia venivano assegnati altri incarichi a \"doppio soldo\": lo \"Scudalscio\" (giudice), il \"Prevosto\" facente funzioni di polizia militare, il \"Carceriere\" e i suoi aiutanti, nonch\u00e9 un \"Esecutore\" che svolgeva il compito di boia. Quest'ultimo era considerato un paria, non godeva di amicizie, mangiava in solitudine e marciava da solo in fondo alla colonna.\nDoppio soldo per le armi.\nIl doppio soldo veniva anche pagato per le corazze pettorali usate in prima linea (dove maggiore era il rischio per il fante) e per armi particolari come gli spadoni a due mani (\"Zweih\u00e4nder\") e come gli archibugi, che davano maggior potere offensivo. Questi \"doppi mercenari\", dal XVII secolo, vennero inquadrati, in ambito giuridico, come \"Doppels\u00f6ldner\".\nLe altre armi comuni ai Lanzichenecchi erano le picche e le alabarde. La spada di uso comune era la \"Katzbalger\", lanzichenetta, di lunghezza poco superiore a una daga e quindi usata agilmente nella mischia finale, quando le armi lunghe come la picca erano inutili. A meno che non avesse incarichi pagati a doppio soldo, chi portava queste armi aveva diritto al soldo semplice.\nAltra arma in uso ai Lanzichenecchi era la coltella da guerra (\"Kriegsmesser\"), una sorta di grande scimitarra da fante sviluppata nel Regno d'Ungheria e passata in uso alle fanterie dell'Impero.\nCombattimento.\nCon precedenti storici nella falange macedone e nello \"schiltron\" scozzese, anche i Lanzichenecchi combattevano in quadrati di fanti emulando i loro rivali contemporanei, gli Svizzeri, senza mai tuttavia raggiungerne le capacit\u00e0 belliche n\u00e9 l'entit\u00e0 delle paghe.\nIl combattimento avveniva a contatto fisico con il nemico: avevano grande importanza le prime linee, cio\u00e8 i fanti dotati di pettorale e quindi di maggior protezione e i fanti armati di alabarde e di \"Zweih\u00e4nder\", che avevano l'incarico di tagliare le armi ad asta del nemico. Le altre righe del quadrato erano composte dai fanti semplici, armati di picca.\nDal momento in cui il quadrato dei Lanzichenecchi veniva a contatto con il nemico, il combattimento diventava una vera e propria mischia dove il coraggio personale, la forza e la brutalit\u00e0 erano le doti pi\u00f9 utili. Tutti gli ufficiali, incluso l'\"Oberst\" combattevano a piedi nel quadrato insieme ai fanti comuni e questo dava qualche possibilit\u00e0 di carriera anche ai soldati che non erano di nobili origini.\nLe battaglie pi\u00f9 famose a cui parteciparono i Lanzichenecchi sono quella di Marignano (Melegnano, 1515) e della Bicocca (1522), dove i rivali Svizzeri persero la fama di essere imbattibili a causa dell'uso efficace di 3.000 archibugi (fonte: Pietro Verri (), oltre a quella di Pavia (1525) e di Calliano (1487). L'impresa maggiormente famosa fu sicuramente il citato Sacco di Roma del 1527.\nNell'arte.\nVarie sono le raffigurazioni di Lanzichenecchi nell'arte. Si ricordano, ad esempio, i due lanzichenecchi affrescati sulla prima porta del Castello di Hochosterwitz in Carinzia e il soldato impugnante una spada presente nella \"Crocifissione del Duomo di Cremona\". I Lanzichenecchi sono presenti anche negli \"Arazzi della battaglia di Pavia\" conservati presso il Museo nazionale di Capodimonte a Napoli.\nA Firenze la Loggia della Signoria \u00e8 detta anche \"Loggia dei Lanzi\" poich\u00e9 qui stava un corpo di guardia composto da lanzichenecchi."}
{"id": "79356", "revid": "124672865", "url": "https://it.wikipedia.org/wiki?curid=79356", "title": "Callinico I", "text": "Biografia.\nDella sua vita fino a quando divent\u00f2 patriarca nulla si sa, neppure la data di nascita. Nel 693 divenne patriarca di Costantinopoli con l'approvazione dell'imperatore Giustiniano II il quale per\u00f2 esercitava un rigido comando sulla chiesa ortodossa e sullo stesso patriarca. Callinico cominci\u00f2 a nutrire segretamente un'inimicizia verso l'imperatore e sperava che venisse deposto.\nIl suo desiderio venne alfine esaudito: nel 695 Giustiniano II venne deposto in una rivolta e gli venne tagliato il naso. Callinico, incoronando l'usurpatore Leonzio pare che abbia detto \"questo \u00e8 il giorno che il signore Iddio mi ha fatto\". Quella frase gli sarebbe costata caro. Infatti nel 705 Giustiniano II, con l'aiuto del re bulgaro Tervel inizi\u00f2 una campagna militare per riconquistare il trono e arriv\u00f2 a assediare Costantinopoli. L'accordo proposto da Giustiniano fu rifiutato dai difensori e Callinico incitava alla resistenza.\nMa i difensori dimenticarono che Giustiniano II aveva fatto costruire il sistema fognario e sapeva come percorrerlo. Facendo passare appunto lui stesso e il suo esercito nelle fogne Giustiniano conquist\u00f2 Costantinopoli e il trono e incominci\u00f2 la sua vendetta. Dopo aver fatto calpestare e sgozzare Leonzio e Tiberio si vendic\u00f2 anche sulla Chiesa. Gli ecclesiastici che non l'avevano appoggiato furono uccisi e a Callinico furono cavati gli occhi e spedito a Roma. Mor\u00ec quasi subito, probabilmente in seguito alle ferite."}
{"id": "79360", "revid": "6923", "url": "https://it.wikipedia.org/wiki?curid=79360", "title": "Isola Pietro I", "text": "L'Isola Pietro I (in norvegese: \"Peter 1.s \u00f8y\") venne scoperta da Fabian von Bellingshausen ad ovest dell'Antartico il 21 gennaio 1821. Prende il nome dallo Zar russo Pietro I. Ola Olstad effettu\u00f2 il primo sbarco riuscito sull'isola il 2 febbraio 1929 e reclam\u00f2 l'isola per la Norvegia.\nL'isola occupa una superficie di 249\u00a0km\u00b2 e raggiunge un'altezza di 1.755 metri in cima al Picco Lars Christensen; si tratta, inoltre, di un vulcano estinto. Si trova a 68\u00b0 50' sud, 90\u00b0 35' ovest, approssimativamente a 450\u00a0km dalla costa dell'Antartico occidentale. \u00c8 circondata dal ghiaccio ad eccezione di un breve periodo alla fine dell'estate ed \u00e8 coperta da ghiacciai al 95%."}
{"id": "79361", "revid": "823581", "url": "https://it.wikipedia.org/wiki?curid=79361", "title": "Baldassarre Boncompagni Ludovisi", "text": ""}
{"id": "79365", "revid": "6199", "url": "https://it.wikipedia.org/wiki?curid=79365", "title": "Abitanti", "text": ""}
{"id": "79366", "revid": "1170", "url": "https://it.wikipedia.org/wiki?curid=79366", "title": "Proporzioni (numeri)", "text": ""}
{"id": "79367", "revid": "154326", "url": "https://it.wikipedia.org/wiki?curid=79367", "title": "Ferdinando III di Lorena", "text": ""}
{"id": "79368", "revid": "104458", "url": "https://it.wikipedia.org/wiki?curid=79368", "title": "Ferdinando III di Asburgo", "text": ""}
{"id": "79369", "revid": "78273", "url": "https://it.wikipedia.org/wiki?curid=79369", "title": "Ferdinando III di Asburgo Lorena", "text": ""}
{"id": "79370", "revid": "125430495", "url": "https://it.wikipedia.org/wiki?curid=79370", "title": "Hung Gar", "text": "Lo Hung Gar (\u6d2a\u5bb6\u62f3 o abbreviato \"hung kuen\", o \"Hung Ga\", o Hongjiaquan in Pinyin, pugno della famiglia Hung) \u00e8 uno stile di Kung Fu, classificato come Nanquan. \u00c8 uno dei Guangdong wu daming quan (cinque nomi importanti di pugilato del Guangdong)\nStoria dello stile.\nLa nascita dello stile Hung Gar, che letteralmente significa \"Stile della famiglia Hung\", va fatta risalire al 1700 d.C., all'epoca della distruzione di un monastero shaolin del sud, Fu Jian Potin. Da questo riuscirono a salvarsi sette monaci i quali, secondo la leggenda, cominciarono a diffondere l'arte marziale del Kung Fu. In particolare uno di loro, Zhi Shan, conosciuto anche con il nome di Ji Sin Sim See, rifugiatosi nella \"Fossa delle tigri\", un monastero Shaolinsi del sud, trasmette le sue tecniche al mercante Hung Hei-gung. \u00c8 con lui che si ha la nascita dello stile Hung Gar, decide infatti di codificare gli insegnamenti di Zhi Shan in quella che ricordiamo come la prima vera forma dello stile, la Gung Ji Fook Fu Kuen. Questa, sebbene sia la prima, viene usata tuttora dai maestri per testare il livello raggiunto dagli allievi, anche di quelli pi\u00f9 esperti. La storia dell'Hung Gar continua con Luk Ah-choy e Wong Kay-ying, che si dice facessero parte del gruppo delle 10 tigri (GuangDong Sup Fu). A questi segue Wong Fei-hung, un maestro di grande importanza non solo per aver combattuto nella Prima Guerra dell'Oppio, ma soprattutto per aver posto le basi della scuola. Suo contemporaneo \u00e8 Tid Kiu San (\"avambraccio di ferro\"), che viene ricordato per aver ideato la Tid Sin Kuen, la forma del filo di ferro, l'ultima dello stile. Con Lam Sai-wing per\u00f2 ci si discosta da questa corrente pi\u00f9 antica e viene introdotta una nuova forma, la Mui Fa Kuen (\"Forma del fiore di prugno\"). Questa viene insegnata agli allievi che si avvicinano per la prima volta all'Hung Gar, in modo da indirizzarli verso l'acquisizione delle posture principali. La successione dei maestri prosegue con Lam Jo, Chiu Kao, Wong Lee e Chan Hon-chung, ultimi granmaestri universalmente riconosciuti da tutti i praticanti di Hung Gar.\nGenealogia dei maestri.\nTamo.\nConosciuto soprattutto come Bodhidharma, era considerato da molti come un Bodhisathva, ovvero un essere illuminato che aveva rinunciato al nirvana per salvare l'umanit\u00e0. Giunse in Cina fra il 526 e il 527 d.C. e si trasfer\u00ec al tempio di Shaolin nella provincia di Henan, dove trascorse il resto della sua vita. Quando Ta Mo giunse al tempio, si accorse delle cattive condizioni fisiche dei monaci, dovute alla loro mancanza di esercizio fisico. Fu cos\u00ec turbato dalla gravit\u00e0 del problema che si ritir\u00f2 a meditare in una grotta per nove anni (secondo altre fonti vi rimase per sette). In questo periodo scrisse due libri, ma solo il primo, lo \"I Chin Ching\" (Libro sui movimenti dei tendini e dei muscoli), \u00e8 giunto fino a noi. \u00c8 ritenuto il patriarca dello Kung Fu di Shaolin e del Buddhismo Ch\u00e1n.\nJi Sim.\nIl bonzo Ji Sim (\u81f3\u5584\u7985\u5e08 in Pinyin Zhishan Chanshi) fu abate del monastero di Shaolin del Sud verso la fine del Settecento. Esperto nelle tecniche dure della tigre (fu jow), trasmise le sue conoscenze a Hung Hei-gung e Luk Ah-choy. Fu lui il creatore della forma Gung Ji Fook Fu Kuen.\nHung Hei-gung (1745-1825).\nIl vero nome era Jyu. Egli era un lontano discendente del principe Leung della famiglia Ming. \u00c8 il fondatore dello stile, acerrimo nemico dei Manchu, e grande combattente. Istru\u00ec un vasto numero di valorosi ribelli allo scopo di sovvertire il governo Ching.\nWong Tai.\nDiscepolo diretto di Luk Ah-choy ed esperto erborista istru\u00ec il figlio nell'arte del Kung Fu.\nWong Kay-ying.\nNacque all'inizio del XIX secolo. Sin da piccolo impar\u00f2 il Kung Fu dal padre e dal suo maestro Luk Ah-choy con i quali pratic\u00f2 per oltre dieci anni. Con queste conoscenze divenne istruttore della fanteria militare di Canton, inoltre, grazie ai soldi guadagnati nel corso di quegli anni, pot\u00e9 aprire un negozio di erboristeria dove insegnava anche il suo kung fu. Questo locale si chiamava Bao Chi Lam.\nWong Fei-hung (1847-1924).\nCombattente d'eccezione viene annoverato tra le dieci tigri di Canton ovvero tra i migliori maestri di tutta la Cina. Svilupp\u00f2 notevolmente lo stile tanto da essere soprannominato il \u201cpadre dell'odierno Hung Gar\u201d. Egli apprese dal maestro Tid Kiu-sam una forma per sviluppare l'energia interna (Qi/Hei) detta Tid Sin Kuen che introdusse nel sistema. Wong svilupp\u00f2 inoltre la forma Fu Hok Seung Ying Kuen introducendo i principi respiratori del filo di ferro e ampliando il repertorio originale tramandato dai tempi di Hung Hei-gung. Molto pi\u00f9 tardi cre\u00f2 la forma dei cinque animali (Ng Ying Kuen), simile alla Fu Hok ma con l'aggiunta delle tecniche del serpente e del leopardo. Si dedic\u00f2 per tutta la vita al kung fu e alla medicina cinese ed ebbe molti allievi tra cui Lam Sai-wing e Tang Fong.\nLam Sai-wing (1860-1943).\nMaestro di porta di questo secolo, durante la sua anzianit\u00e0 egli ebbe una profonda ispirazione che lo port\u00f2 a riesaminare tutto il repertorio dello stile apportandovi numerose modifiche ed eliminando tutto ci\u00f2 che era \u201cinadatto\u201d ai tempi moderni, questa \u00e8 stata probabilmente la causa che ha originato numerose differenze tecniche tra le varie scuole di Hung Gar. Lam ha reso il kung fu accessibile a tutti, aprendo le porte dell'insegnamento mentre, come sappiamo, per generazioni si era trasmesso solo all'interno dello stesso nucleo familiare. Per facilitarne la diffusione pubblic\u00f2 anche tre volumi sull'Hung Gar (1917), ci\u00f2 testimoniava la grande apertura mentale del maestro in accordo con i tempi e la societ\u00e0 in fase di cambiamento.\nChan Hon-chung (1909-1991).\nA 19 anni, si rec\u00f2 a Hong Kong, dove entr\u00f2 a far parte della Societ\u00e0 d'arti marziali di Lam Sai-wing diventando uno dei suoi allievi migliori. Nel 1936 si rec\u00f2 a Canton per affari, ai tempi delle aggressioni giapponesi la Cina si preparava per la guerra e a ChanHon Chun fu chiesto di allenare le nuove compagnie di spadaccini. Nel 1938 torn\u00f2 a Hong Kong dove istitu\u00ec l'Hong Chung Gimnasium e pratic\u00f2 tutta la vita il Dit Ta (la medicina cinese). Nel 1970 fond\u00f2 l'Hong Kong Chinese Martial Art Association tutt'oggi esistente e alla quale aderiscono molti maestri di grande fama. Nel 1973 fu premiato dalla regina Elisabetta II con una medaglia al merito per i suoi contributi sociali. Mor\u00ec nel 1991.\nArmi.\nQueste sono le armi principali adottate dallo stile Hung Gar. Secondo la tradizione cinese possono essere divise in armi Yin e Yang. Le prime sono considerate armi femminili, veloci, leggere e precise, come la spada dritta; le altre invece sono maschili, pi\u00f9 lente, forti e potenti, come l'alabarda. Pu\u00f2 essere fatta inoltre un'altra distinzione: armi proprie ed armi improprie. Le prime nascono con lo specifico intento di essere utilizzate quali armi; le seconde invece, in origine non lo erano, ma invece strumenti di lavoro, spesso di origine rurale (come il bastone a due teste o il forcone) o a volte provenienti da altri mestieri (come i coltelli a farfalla, strumenti da lavoro di macelleria). Questa tipologia di armi perci\u00f2 entr\u00f2 solo successivamente a far parte della tradizione marziale, quando lo stile cominci\u00f2 a diffondersi e ad essere praticato dalla popolazione."}
{"id": "79371", "revid": "4", "url": "https://it.wikipedia.org/wiki?curid=79371", "title": "Hung gar", "text": ""}
{"id": "79372", "revid": "4", "url": "https://it.wikipedia.org/wiki?curid=79372", "title": "Lu Acai", "text": ""}
{"id": "79373", "revid": "4", "url": "https://it.wikipedia.org/wiki?curid=79373", "title": "Hung Gar Kung Fu", "text": ""}
{"id": "79377", "revid": "1543377", "url": "https://it.wikipedia.org/wiki?curid=79377", "title": "Grande incendio di Roma", "text": "Il grande incendio di Roma scoppi\u00f2 nell'antica citt\u00e0 di Roma nel 64 d.C., al tempo dell'imperatore romano Nerone.\nStoria.\nL'incendio scoppi\u00f2 la notte tra il 18 e il 19 luglio del 64 (\"ante diem XV Kalendas Augustas, anno DCCCXVII a.U.c.\") nella zona del Circo Massimo e infuri\u00f2 per sei giorni (secondo Tacito e Svetonio), propagandosi in quasi tutta la citt\u00e0. Cizek sostiene che il primo incendio dur\u00f2 per sei giorni e poi continu\u00f2 per altri tre nel solo Campo Marzio. Il 27 luglio tutto era terminato.\nDelle quattordici regioni (quartieri) che componevano la citt\u00e0, tre (la III, Iside e Serapis, attuale colle Oppio, la XI, Circo Massimo, e la X, Palatino) furono totalmente distrutte, mentre in altre sette rimanevano solo pochi ruderi rovinati dal fuoco. Erano salve solo le \"regiones\": \"I Capena, V Esquiliae, VI Alta Semita e XIV Transtiberim\". I morti furono migliaia e circa duecentomila i senzatetto. Numerosi edifici pubblici e monumenti andarono distrutti, insieme a circa 4.000 \"insulae\" e 132 \"domus\".\nGli scavi condotti nelle aree maggiormente interessate dall'evento hanno spesso incontrato strati di cenere e materiali combusti, quali evidenti tracce dell'incendio. In particolare sono stati rinvenuti, in alcuni casi, frammenti di arredi metallici parzialmente fusi, a riprova della violenza delle fiamme e delle elevatissime temperature raggiunte.\nL'avvenimento.\nAl momento dell'incendio, Roma era una delle maggiori metropoli del mondo antico, sebbene non avesse ancora raggiunto il culmine del suo sviluppo.\nCome in gran parte delle citt\u00e0 dell'epoca, gli incendi avvenivano a Roma con una certa frequenza, a causa della tipologia costruttiva degli edifici antichi, che comprendevano numerose parti in legno (solai, sopraelevazioni, ballatoi e sporgenze) e utilizzavano in gran parte per l'illuminazione e la cucina (o per il riscaldamento) fiamme libere. Le vie erano strette e tortuose e lo stretto accostarsi delle \"insulae\" facilitava la propagazione delle fiamme.\nLo spegnimento degli incendi era assicurato a Roma da un corpo di sette coorti di \"vigiles\", che si occupavano tuttavia anche di ordine pubblico. Le coorti dei vigili erano dislocate, con caserme e posti di guardia (\"excubitoria\"), in ciascuna delle quattordici regioni augustee. Lo spegnimento degli incendi era tuttavia ostacolato dalla ristrettezza degli spazi di manovra e dalla difficolt\u00e0 di portare rapidamente l'acqua dove serviva.\nOltre al grande incendio neroniano, tra i maggiori incendi avvenuti a Roma si ricordano:\nTacito.\nLo storico romano Tacito, circa mezzo secolo dopo il disastro, cita l'avvenimento come il pi\u00f9 grave e violento incendio di Roma. Sin dall'inizio della sua ricostruzione, evidenzia come siano incerte le origini del disastro, e diversamente attribuite agli storici dell'epoca.\nEvoluzione dell'incendio e primi soccorsi.\nL'incendio, iniziato presso il Circo Massimo, sarebbe stato alimentato dal vento e dalle merci delle botteghe, estendendosi rapidamente all'intero edificio. Sarebbe quindi risalito sulle alture circostanti, diffondendosi con grande rapidit\u00e0 senza trovare impedimenti. I soccorsi sarebbero stati ostacolati dal gran numero di abitanti in fuga e dalle vie strette e tortuose.\nTacito menziona tuttavia anche dei personaggi che avrebbero impedito con minacce di spegnere le fiamme, o addirittura le avrebbero attizzate, dichiarando di star obbedendo agli ordini: lo storico ipotizza che si potesse trattare sia di saccheggiatori intenti alla propria opera, ovvero di ordini effettivamente emessi: \nNerone, che si trovava ad Anzio, sarebbe tornato in citt\u00e0 quando le fiamme ormai lambivano la \"Domus Transitoria\", la residenza che aveva costruito per congiungere i palazzi del Palatino agli \"Horti Maecenatis\", e non sarebbe riuscito a salvarla. Si sarebbe occupato di soccorrere i senzatetto, aprendo i monumenti del Campo Marzio - il Pantheon, le terme e i giardini di Agrippa, la \"Porticus Vipsania\" e i \"Saepta Iulia\" - allestendovi dei baraccamenti e facendo arrivare i viveri dai dintorni. Il prezzo del grano sarebbe stato inoltre abbassato a tre sesterzi il moggio.\nTali provvedimenti, emessi secondo Tacito per ottenere il favore popolare, non avrebbero tuttavia ottenuto lo scopo, a causa della diffusione di una voce secondo la quale l'imperatore si era messo a cantare della caduta di Troia, davanti all'infuriare dell'incendio visibile dal suo palazzo.\nIl secondo incendio e i danni.\nAl sesto giorno l'incendio si sarebbe arrestato alle pendici dell'Esquilino, dove erano stati abbattuti molti edifici per fare il vuoto davanti all'avanzata delle fiamme. Tuttavia scoppiarono altri incendi in luoghi aperti e le fiamme fecero questa volta meno vittime, ma distrussero un maggior numero di edifici pubblici. Questo secondo incendio sarebbe divampato a partire da alcuni giardini di propriet\u00e0 di Tigellino, prefetto del pretorio e amico dell'imperatore: questa origine avrebbe, secondo Tacito, fatto nascere altre voci, sul desiderio dell'imperatore di fondare una nuova citt\u00e0 e darle il suo nome: \nTacito passa quindi a descrivere i danni: dei quattordici quartieri di Roma solo quattro erano rimasti intatti, mentre tre erano stati completamente rasi al suolo e altri sette conservavano solo pochi ruderi degli edifici. Elenca quindi alcuni antichi templi (tra cui quello della Luna, fatto erigere da Servio Tullio; quello di Giove Statore dell'epoca di Romolo) e santuari andati perduti (come l'ara massima di Ercole invitto e un santuario di Vesta con i penati del popolo romano), oltre alla \"Regia\" di Numa Pompilio, e cita le opere di arte greca e i testi antichi scomparsi. Come scrive Dimitri Landeschi nel suo \"Nerone, il grande incendio di Roma e la congiura di Pisone\", \"il numero complessivo dei morti dovette essere di molte decine di migliaia, e certamente ancora pi\u00f9 elevato sar\u00e0 stato il numero dei feriti e degli invalidi; del resto la capitale di Nerone contava non meno di un milione di abitanti, forse due, e solo un terzo della citt\u00e0 sfugg\u00ec alle devastazioni dell'incendio. Il grande incendio di Roma trasform\u00f2 la citt\u00e0 in un agglomerato informe di rovine e di cadaveri disseminati qua e l\u00e0. Da quel momento Roma, per quanto rapidi fossero stati i lavori di ricostruzione non fu la stessa di prima, e non lo sarebbe stata per molti anni ancora.\"\nLa ricostruzione.\nLa ricostruzione della citt\u00e0 viene descritta a partire dalla \"Domus aurea\", la nuova residenza che l'imperatore si sarebbe fatto edificare approfittando del disastro. La riedificazione sarebbe avvenuta quindi nel resto della citt\u00e0 secondo ampie vie diritte e isolati di limitata altezza, con vasti cortili interni e portici davanti alle facciate, che Nerone avrebbe promesso di pagare a sue spese.\nTacito cita inoltre una serie di regole stabilite da Nerone: che gli edifici non potessero avere muri in comune e che alcune parti fossero costruite in pietra gabina o albana, considerate refrattarie al fuoco. I proprietari avrebbero inoltre dovuto curare che fosse sempre pronto il necessario per spegnere gli incendi. Per assicurare un maggiore diffusione dell'acqua portata dagli acquedotti, sarebbero inoltre stati repressi gli usi abusivi da parte dei privati.\nL'imperatore si sarebbe inoltre occupato di far sgombrare le macerie, facendole portare nelle paludi di Ostia nei viaggi di ritorno delle navi che risalivano il Tevere verso Roma con il grano. La riedificazione degli edifici sarebbe infine stata incentivata da premi in denaro, che potevano essere riscossi entro un anno, una volta completata la casa.\nTacito conclude citando l'approvazione per i provvedimenti, ma anche l'esistenza di voci di dissenso, secondo le quali le precedenti vie strette avrebbero offerto una maggiore protezione dalla calura del sole.\nL'accusa ai cristiani.\nSecondo lo storico Tacito inoltre nessuno di questi provvedimenti riusciva a sopire le voci sui sospetti della colpevolezza dell'imperatore nello scoppio dell'incendio: \nNerone per evitare di essere sospettato, avrebbe dunque accusato come colpevoli i seguaci del Cristianesimo, che Tacito descrive come \u00abuna setta invisa a tutti per le loro nefandezze\u00bb. Secondo lo storico, prima sarebbero stati arrestati quanti confessavano e quindi, su denuncia di questi, ne sarebbero stati condannati moltissimi, ma, ritiene Tacito, non tanto a causa del crimine dell'incendio, quanto per il loro \"odio del genere umano\":\nQuelli che andavano a morire erano esposti anche alle beffe. Alcuni erano coperti dalle pelli di animali e morivano dilaniati dai cani, altri erano crocifissi, altri ancora erano invece arsi vivi come se fossero torce per illuminare le tenebre, al calare del sole.\nDescrive quindi i supplizi a cui i cristiani sarebbero stati sottoposti per opera di Nerone, che nonostante la loro colpevolezza, secondo lo storico, causavano piet\u00e0, in quanto puniti non per il bene pubblico ma per la crudelt\u00e0 di uno solo:\nSvetonio.\nLo storico Svetonio nella sua opera sui primi imperatori (\"De vita Caesarum\", anche conosciuta con il titolo italiano di \"Vite dei dodici Cesari\"), nella vita dedicata a Nerone, ci offre un breve resoconto dell'incendio, fortemente ostile verso questo imperatore: lo accusa direttamente di aver incendiato la citt\u00e0, in quanto disgustato dalla bruttezza degli antichi edifici e dalle vie strette: \nSvetonio riporta quindi una serie di avvenimenti, in genere citati anche da Tacito, dandone tuttavia un'interpretazione fortemente ostile a Nerone:\nCassio Dione.\nNella monumentale \"Storia di Roma\" scritta da Cassio Dione agli inizi del III secolo, i libri che trattano del regno di Nerone ci sono giunti soltanto in una epitome (riassunto), compilata dal monaco bizantino Giovanni Xiphilinus nell'XI secolo. Anche in questo caso la responsabilit\u00e0 dell'incendio \u00e8 attribuita direttamente a Nerone.\nIl resoconto dell'incendio inizia riferendo come da lungo tempo Nerone accarezzasse l'idea di veder perire una citt\u00e0 tra le fiamme durante la sua vita, come Priamo di Troia. Viene descritto quindi il modo in cui i suoi uomini avrebbero appiccato incendi in diverse parti della citt\u00e0, fingendo risse tra ubriachi o generando numerosi disordini e rendendo impossibile capire quanto stava accadendo. Si ebbe pertanto una grande confusione, che accrebbe il numero delle vittime.\nL'incendio dur\u00f2 diversi giorni e secondo Dione, molte case sarebbero state distrutte da uomini che manifestavano la volont\u00e0 di salvarle e altre furono incendiate da quegli stessi che erano venuti ad offrire assistenza come i \"vigiles\"; gli stessi soldati avrebbero mirato pi\u00f9 a propagare l'incendio che a spegnerlo. Le fiamme venivano alimentate e diffuse anche dal vento.\nDione racconta che intanto l'imperatore sarebbe salito sul tetto del suo palazzo e avrebbe cantato accompagnandosi con la lira un brano sulla \"Presa di Troia\". Erano bruciati tutto il Palatino e due terzi della citt\u00e0. I sopravvissuti si lamentavano, maledicevano gli autori dell'incendio, riferendosi pi\u00f9 o meno nascostamente a Nerone, e giravano antiche profezie legate alla fine della citt\u00e0.\nInfine si citano le contribuzioni, volontarie o sollecitate, per la ricostruzione, da parte di comunit\u00e0 o di privati cittadini, che Nerone stesso raccolse. Secondo Dione Cassio i Romani stessi vennero privati della distribuzione gratuita di frumento.\nControverse interpretazioni della moderna storiografia.\nIl racconto delle fonti antiche deve essere interpretato tenendo conto del loro carattere ostile all'imperatore: gli autori citati appartengono infatti per la maggiore parte all'aristocrazia senatoria, contraria alla politica di Nerone, che favoriva invece i ceti popolari e produttivi.\nNella moderna storiografia si sono di conseguenza registrate varie tesi contrapposte, riguardanti una serie di argomenti legati all'incendio, con particolare riguardo alla sua origine ed al comportamento tenuto dall'imperatore.\nOrigine dolosa o accidentale.\nLe fonti antiche considerano quasi unanimemente l'incendio di origine dolosa, sottolineando alcune particolarit\u00e0 del suo andamento, come la velocit\u00e0 di propagazione, il fatto che si fosse espanso in tutte le direzioni, senza seguire la direzione dei venti, il fatto che bruciassero anche edifici in pietra. Ugualmente fu considerata una prova dell'origine dolosa il riaccendersi dell'incendio dopo che sembr\u00f2 si fosse esaurito una prima volta.\nIn realt\u00e0 le moderne conoscenze hanno appurato che incendi molto grandi, consumando l'ossigeno con il bruciare delle fiamme, tendono ad espandersi alla ricerca di altro ossigeno che permetta la combustione, creando una sorta di regime interno, indipendente dai venti presenti all'esterno. Gli edifici in pietra possono inoltre consumarsi completamente in seguito all'incendiarsi degli arredi e delle parti in legno, che prendono fuoco per i tizzoni provenienti dall'esterno. Infine l'attuale esperienza ha provato che spesso braci accese possono rimanere sotto la cenere, causando un imprevedibile ravvivarsi delle fiamme.\nResponsabilit\u00e0 di Nerone.\nLa colpa dell'incendio venne inoltre considerata quasi unanimemente di Nerone, la cui figura ci \u00e8 stata tramandata dagli storici suoi contemporanei come quella di un odioso tiranno, attribuendogli motivazioni quali il desiderio di trarre ispirazione per il suo canto dalla distruzione di una citt\u00e0, ovvero la necessit\u00e0 di trovare spazio per l'erezione della Domus Aurea, o ancora l'aspirazione a tramandare il suo nome per aver compiuto un radicale rinnovamento urbanistico della citt\u00e0.\nGli atti di Nerone furono quindi interpretati nella maniera pi\u00f9 negativa: l'abbattimento degli edifici sulle pendici dell'Esquilino che fu probabilmente determinato dalla necessit\u00e0 di arrestare l'incendio evitando che continuasse ad alimentarsi, sembra essere stato interpretato come desiderio di seminare ulteriori distruzioni, come in seguito il provvedimento di sgombrare le macerie e i cadaveri a proprie spese fu attribuito al suo desiderio di impadronirsi dei beni lasciati nelle case. I personaggi visti ad appiccare altri focolai di incendio e considerati la pi\u00f9 certa prova di colpevolezza dell'imperatore, come riconosce lo stesso Tacito, avrebbero potuto nascondere dietro l'affermazione di ubbidire ad ordini dall'alto la propria attivit\u00e0 di saccheggiatori. Altri sostenevano che l'imperatore avesse fatto appiccare l'incendio a fini unicamente speculativi, per distruggere una porzione cittadina limitata e quindi poter avere mano libera sulla ricostruzione, e che la situazione fosse sfuggita di mano per pura casualit\u00e0 causando il disastro.\nIn realt\u00e0 il racconto dello stesso Tacito riferisce al contrario di una serie di efficaci provvedimenti adottati dall'imperatore nella lotta contro il disastro e la tendenza attuale degli studi vede in molti campi una rivalutazione della figura di Nerone.\nResponsabilit\u00e0 dei cristiani.\nIn alternativa alla versione tradizionale, lo storico Gerhard Baudy, riprendendo una tesi elaborata in precedenza da Carlo Pascal e L\u00e9on Herrmann, ha esposto l'ipotesi secondo la quale furono effettivamente i cristiani ad appiccare volontariamente fuoco a Roma, allo scopo di dare seguito ad una profezia apocalittica egiziana, secondo cui il sorgere di Sirio, la stella del \"Canis Major\", avrebbe indicato la caduta della \"grande malvagia citt\u00e0\".\nAccusa e condanna dei cristiani.\nTacito, nell'ambito del lungo racconto dell'incendio precedentemente citato, attribuisce l'accusa rivolta ai cristiani di aver provocato l'incendio al desiderio di Nerone di stornare i sospetti dalla sua persona e la considera falsa, ma contemporaneamente fornisce di essi un'immagine fortemente negativa: \nDopo aver spiegato chi fosse il Cristo, da cui avevano preso il nome, descrive inoltre i supplizi a cui il tirannico imperatore (come viene nel racconto presentato) sottopose gli accusati.\nI Romani avevano inizialmente distinto con difficolt\u00e0 i cristiani dalle altre sette giudaiche e Svetonio riporta un provvedimento dell'imperatore Claudio che cacciava i giudei da Roma a causa dei tumulti nati sulla spinta di \"Chrestus\".\nLo stesso Svetonio conferma anche che Nerone aveva mandato i cristiani al supplizio e li definisce \"una nuova e malefica superstizione\", senza tuttavia collegare questo provvedimento all'incendio. \nLa questione riguarda il tema delle persecuzioni romane anticristiane e si inserisce nella complessa e molto dibattuta problematica storiografica della ricostruzione del cristianesimo delle origini e dei suoi rapporti con lo stato romano, che coinvolge la figura degli apostoli Pietro e Paolo, entrambi, secondo la tradizione, martirizzati proprio in questa occasione. In particolare, secondo alcune fonti, Pietro fu crocifisso, mentre Paolo decapitato, bench\u00e9 l'effettiva presenza di entrambi a Roma e il loro martirio siano dibattuti da alcuni storici.\nI cristiani, allontanati da Roma a seguito del provvedimento di Claudio insieme agli altri giudei, sembra tuttavia che avessero potuto farvi ritorno e crearvi una nuova e vasta comunit\u00e0, che professava liberamente la propria religione, tanto che Tacito racconta come i primi cristiani arrestati furono quelli che erano pubblicamente conosciuti come tali. Sia Tacito che Svetonio sembrano attestare un generale atteggiamento ostile nei loro confronti, che si ritrova anche in altre fonti di varie epoche e negli scritti dei padri della Chiesa.\nI cristiani furono probabilmente condannati a morte sulla base delle leggi romane, che punivano l'omicidio a seguito di incendio doloso (\"lex Cornelia de sicariis et veneficiis\" voluta da Silla), e le condanne dovettero essere eseguite a seconda del loro \"status\": i non cittadini romani vennero esposti alle belve, oppure legati a croci di legno e vestiti con tuniche spalmate abbondantemente di pece alla quale appiccare il fuoco (supplizio noto con il nome di \"tunica molesta\")."}
{"id": "79378", "revid": "4", "url": "https://it.wikipedia.org/wiki?curid=79378", "title": "Daneel Olivaw", "text": ""}
{"id": "79379", "revid": "1590006", "url": "https://it.wikipedia.org/wiki?curid=79379", "title": "Legge di Stevino", "text": "In idrostatica la legge di Stevino \u00e8 un'equazione lineare, formulata da Simone Stevino, che permette di calcolare la pressione esistente ad ogni profondit\u00e0 entro una colonna di fluido conoscendo la densit\u00e0 del liquido stesso. La legge \u00e8 una semplificazione dell'equazione di Eulero per la quantit\u00e0 di moto nel caso di fluido statico in almeno un sistema di riferimento con densit\u00e0 costante e uniforme e soggetto ad una forza uniforme in quel sistema di riferimento (quindi anche ad un'accelerazione uniforme essendo la densit\u00e0 costante).\nDescrizione.\nUn esempio \u00e8 la forza gravitazionale a cui sono soggette tutte le porzioni di liquido in una colonna d'acqua, la forza peso della porzione d'acqua sovrastante un certo livello ad una fissata altezza della colonna d'acqua spinge verso il basso ma il fondo del recipiente blocca con una forza di reazione altrettanto intensa la porzione sottostante al livello considerato, la quale quindi a quell'altezza esercita una forza uguale ma contraria (verso l'alto). Inoltre data la natura corpuscolare del fluido le particelle che lo compongono non riescono a rimanere tutte incolonnate in verticale una sopra l'altra in modo ordinato, per cui una particella ad una certa altezza risente parzialmente della forza peso dell'intera porzione sovrastante non solo per le particelle sopra ad essa verticalmente, ma anche sopra ad essa in direzioni oblique che contribuiscono a generare forze dirette praticamente in tutte le direzioni che puntano sotto al livello considerato, come nel caso di un secchio cilindrico pieno di biglie a cui si applica un foro a lato dal quale non \u00e8 da escludere possa sgusciare fuori qualche biglia, e invece la porzione sottostante trasmette le forze di reazione in tutte le direzioni che puntano sopra al livello considerato e che sono dovute alle pareti rigide del recipiente, sia quella di fondo che quelle laterali. \nLa particella perci\u00f2 \u00e8 soggetta lungo una qualsiasi direzione e qualsiasi verso a una di queste forze, risultanti tutte di uguale intensit\u00e0, tanto da rimanere ferma. La pressione \u00e8 generata perci\u00f2 in tutte le direzioni e aumenta in proporzione alla profondit\u00e0, ma le uniche conseguenze visibili di cui \u00e8 responsabile sono dovute all'interazione del liquido con sistemi a pressione diversa, come l'apparato cardiocircolatorio di un sommozzatore con una certa pressione sanguigna o come l'aria a pressione atmosferica nel caso venisse forato il recipiente lateralmente. La legge di Stevin venne enunciata su base sperimentale da Simon Stevin (1548-1620) nel caso dell'accelerazione di gravit\u00e0 nel suo trattato del 1586 \"De Beghinselen des Waterwichts\" dedicato all'idrostatica, e poi generalizzato dapprima da Eulero, e poi da Navier. \nDegli esempi scorretti e fuorvianti di applicazione della legge di Stevin possono essere quello di un fluido in un ambiente vuoto e privo di gravit\u00e0 e quello di una colonna di fluido in caduta. Nel primo caso il fluido potrebbe esibire una certa pressione, sempre presente ma generalmente trascurabile in confronto a quella tradizionale derivante da un'accelerazione uniforme, tipica dei gas e dovuta ai moti casuali delle particelle che lo compongono che comunque restano legate tra loro, ma sebbene il fluido possa apparire stazionario la pressione non varia con l'altezza.\nNel caso di una caduta libera del fluido invece, esattamente come accade a una persona all'interno di un ascensore in discesa che tende a sentirsi pi\u00f9 leggera fino a non pesare apparentemente nulla qualora l'ascensore fosse in caduta, le varie porzioni del fluido non interagiscono tra di loro e non si trasmettono le forze a cui sono soggette e che eventualmente subiscono. Infatti nessuna porzione ostacola il moto di un'altra, tutte si muovono ad una stessa velocit\u00e0 essendo tutte accelerate a causa della gravit\u00e0 e si nota che le ipotesi per la legge di Stevin non sono valide perch\u00e9 nel sistema in cui il fluido risulta stazionario non \u00e8 soggetto ad alcuna accelerazione e che piuttosto \u00e8 l'ambiente circostante che pare subirne una verso l'alto. Per quanto riguarda il secondo esempio c'\u00e8 da specificare che ci\u00f2 non esclude lo studio della pressione di un fluido in caduta, possibile ad esempio tramite l'equazione di Bernoulli, ma \u00e8 da sottolineare come l'esempio tipico di applicazione di tale equazione dell'acqua che fuoriesce dal rubinetto sia pi\u00f9 realistico e adatto rispetto a quello descritto in cui tutto il fluido cade contemporaneamente mantenendo la stessa velocit\u00e0 in tutte le sue porzioni come se si rimuovesse improvvisamente il fondo del recipiente. \nNel caso descritto infatti le porzioni di fluido mantengono tutte la stessa velocit\u00e0 per ogni istante ma naturalmente all'istante successivo tale velocit\u00e0 comune \u00e8 incrementata e quindi quando una porzione pi\u00f9 alta passer\u00e0 nella posizione precedente di una porzione pi\u00f9 bassa in quel punto la velocit\u00e0 del fluido \u00e8 variata e pertanto l'ipotesi di stazionariet\u00e0 necessaria per l'equazione di Bernoulli viene meno. Si pu\u00f2 ovviare a questo problema sfruttando banalmente il terzo principio di Newton per cui si pu\u00f2 vedere il fluido come un unico corpo soggetto alla pressione atmosferica a cui deve reagire assumendo una pressione identica sulle sue superfici esposte e conseguentemente all'interno. Il caso invece dell'acqua del rubinetto presenta diverse velocit\u00e0 costanti nel tempo ma diverse in posizioni differenti poich\u00e9 le porzioni pi\u00f9 in basso sono cadute per maggior tempo e sono state accelerate pi\u00f9 a lungo rispetto a quelle pi\u00f9 in alto appena uscite. Con queste condizioni l'equazione di Bernoulli \u00e8 utilizzabile mentre la legge di Stevin non lo \u00e8 tanto che dall'uso della prima si prova che la pressione \u00e8 inferiore in basso a causa della maggiore velocit\u00e0 del fluido cosa che si pu\u00f2 verificare sperimentalmente dato che la colonna di liquido in caduta riduce la propria sezione.\nUn'applicazione pratica della legge \u00e8 data dall'esperimento di Torricelli.\nFormulazione.\nLa legge di Stevino afferma che la pressione esercitata da una colonna di fluido con densit\u00e0 costante \"formula_1\" in un suo punto di profondit\u00e0 \"h\" (distanza dal pelo libero del fluido, ossia la superficie del liquido che \u00e8 a contatto con l'aria dell'ambiente esterno) si incrementa in modo direttamente proporzionale alla profondit\u00e0 \"\u0394z\" e al campo medio , che nel caso della Terra \u00e8 il valore medio del campo gravitazionale terrestre g\u22489,8 m/s\u00b2,\nL'equazione comporta anche che le superfici equipotenzali nel caso di fluido ideale sono anche superfici isobare. Se la superficie della colonna di liquido \u00e8 esposta alla pressione atmosferica formula_3 allora la legge di Stevino pu\u00f2 essere scritta anzich\u00e9 in termini di pressione relativa, in quella di pressione assoluta:\nIl prodotto densit\u00e0-campo medio \u00e8 pari alla forza esterna volumetrica \"\u03b3\" del fluido, pertanto la legge pu\u00f2 intendersi anche come legame fra l'incremento di pressione in un punto del fluido e il suo affondamento dalla superficie libera, dove \"\u03b3\" \u00e8 il coefficiente di proporzionalit\u00e0 (costante):\nSupposto il liquido omogeneo, la variazione di pressione idrostatica \u00e8 in ogni suo punto interno direttamente proporzionale alla variazione della distanza dalla superficie libera, alla densit\u00e0 del liquido e all'accelerazione di gravit\u00e0. In corrispondenza del pelo libero la pressione nel liquido \u00e8 pari alla pressione atmosferica.\nSe la densit\u00e0 \u00e8 costante si ha formula_6, \ndove \"z\" \u00e8 l\u2019\"altezza geodetica\" da un piano di riferimento, \"formula_7\" \u00e8 il \"peso specifico\" del liquido e \"z0\" \u00e8 la \"quota piezometrica\".\nSi deduce quindi che la differenza di pressione tra due punti di uno stesso liquido ad altezze diverse \u00e8 dato semplicemente dal prodotto del peso specifico per la loro distanza: \nformula_8.\nLa legge di Stevino \u00e8 alla base dei cosiddetti paradossi idrostatici, e spiega il comportamento dei comuni pozzi artesiani nei quali l'acqua affiora spontaneamente e sgorga in superficie, se la pressione alla testa della colonna \u00e8 maggiore di quella atmosferica.\nEsempio.\nL'altezza di una colonna d'acqua barometricamente equivalente all'intera atmosfera terrestre si calcola:\nBasta cio\u00e8 scendere sott'acqua ad una profondit\u00e0 di 10 metri per aumentare la pressione (2 atm), scendendo di altri 10,33 metri si arriva a 3 atmosfere e cos\u00ec via, ogni 10,33 metri la pressione aumenta di un'atmosfera; la legge di Stevino afferma quindi che la pressione aumenta linearmente con la profondit\u00e0, infatti fissando un sistema di riferimento al pelo libero, orientato in modo concorde all'accelerazione di gravit\u00e0 si ha la legge: P=PS*z; dove PS \u00e8 il peso specifico [N/m^3] (g*densit\u00e0) e z \u00e8 la distanza dal pelo libero. \nSi nota facilmente che l'equazione \u00e8 quella di una retta con intercetta nulla poich\u00e9 solitamente si lavora in pressione relativa, il concetto per\u00f2 \u00e8 assolutamente identico in pressione assoluta, si tratta solo di aggiungere 1 atm, l'utilit\u00e0 di lavorare in pressione relativa piuttosto che assoluta sta nel fatto se si devono calcolare delle spinte si ottiene gi\u00e0 la forza netta agente sulla superficie.\nDa notare che 10,33 metri sono molti per la misurazione della pressione, l'altezza della colonna di fluido si pu\u00f2 ridurre utilizzando fluidi con densit\u00e0 maggiore, ecco perch\u00e9 i primi manometri furono costruiti a mercurio (PS circa 133320 N/m^3 contro l'acqua PS= 9806 N/m^3). \u00e8 facilmente calcolabile che l'altezza della colonna di mercurio corrispondente ad un'atmosfera \u00e8 760 mm, decisamente minore rispetto a 10 m, la versatilit\u00e0 del mercurio ha fatto s\u00ec che venisse utilizzato per moltissime misure di pressione, tanto che nel sistema delle unit\u00e0 di misura si trova il torr, dal nome dello scienziato italiano Evangelista Torricelli, che corrisponde proprio a 760 millimetri di mercurio.\nLa legge di Weber-Fechner, secondo cui l'orecchio risente della pressione in modo logaritmico, insieme alla legge di Stevin spiega il crescere della frequenza nella compensazione con la vicinanza alla superficie da praticare nel nuoto subacqueo.\nDerivazione.\nLa seconda equazione di Eulero si esprime nella derivata lagrangiana:\ndove formula_11 rappresenta il campo medio agente sul fluido, p \u00e8 la pressione e \u03c1 la densit\u00e0. Nel caso di un fluido stazionario:\nformula_12\nl'equazione diventa semplicemente:\nQuesta equazione \u00e8 chiamata legge di Stevin generalizzata e stabilisce che nel caso statico il gradiente di pressione \u00e8 localmente proporzionale all'accelerazione di gravit\u00e0, in analogia col secondo principio della dinamica. Se le forze cui \u00e8 soggetto il fluido sono conservative allora la precedente equazione \u00e8 integrabile:\ne se aggiungiamo l'ultima ipotesi che l'accelerazione imposta e la densit\u00e0 siano uniformi (valide rispettivamente per il campo gravitazionale terrestre e per liquidi):\nche \u00e8 appunto la legge di Stevino.\nLa Legge di Stevino per fluidi incomprimibili \u00e8 derivata anche dalla condizione di equilibrio idrostatico di un fluido ideale."}
{"id": "79382", "revid": "77358", "url": "https://it.wikipedia.org/wiki?curid=79382", "title": "Stazione Centrale di Milano", "text": ""}
{"id": "79385", "revid": "21583", "url": "https://it.wikipedia.org/wiki?curid=79385", "title": "Kheti I", "text": "Biografia.\nL'estrema scarsezza di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro estremamente frammentario in questa parte, fornisce qualche dato a cui si affiancano scarsi riscontri archeologici. Nel Canone Reale alle dinastie IX e X sembrerebbero corrispondere 18 posizioni nelle colonne IV e V ma solo i nomi di cinque sovrani sono ancora leggibili.\nKheti, o meglio Kheti (I) tenendo presente che almeno sette sovrani del periodo in questione sono conosciuti con lo stesso nome, fu dapprima nomarca di Heracleopolis Magna ed in seguito, approfittando della debolezza dei sovrani menphiti (fine VIII dinastia) si attribu\u00ec i titoli della regalit\u00e0.\nQuesto sovrano \u00e8 documentato da un bacile di rame e dalla citazione di Eusebio di Cesarea:\"...Akhthoes, il primo di loro, pi\u00f9 terribile di quanti c'erano stati in precedenza, caus\u00f2 mali a tutti gli abitanti dell'Egitto, ma poi divent\u00f2 pazzo e fu ucciso da un coccodrillo.\"\nMalgrado il titolo regale \u00e8 quasi certo che Kheti (I) non ebbe alcun influenza sulle regioni del delta del Nilo (Basso Egitto) in quel periodo travagliate da ondate migratorie provenienti da est (Penisola del Sinai) e da incursioni dei nomadi libici provenienti da ovest.\nNel Canone Reale le prime due righe corrispondenti alla IX dinastia sono mancanti e quindi, accettando l'affermazione di Manetone e ponendo Kheti(I) all'inizio della sequenza (IV.18) \u00e8 possibile che vi sia stato un successore di cui non rimane alcuna traccia.\n\u00c8 probabile che il regno di Kheti (I) sia stato coevo a quello di altri sovrani delle dinastie VIII e IX.\nTitolatura.\nSul frammento di un bacile in rame, conservato presso il Museo del Louvre, \u00e8 riportata la seguente titolatura:\nS34-G5-U6-M17-M17-F34:N17:N17-M23:X1-L2:X1-HASH-G39-N5- &lt; -F32:X1-M17-M17- &gt; -G16-U6-M17-HASH -M23-L2:X1- &lt; -N5:F34-U6-M17-M17- &gt; -S34-X8 "}
{"id": "79387", "revid": "78273", "url": "https://it.wikipedia.org/wiki?curid=79387", "title": "Sessantatre", "text": ""}
{"id": "79388", "revid": "767487", "url": "https://it.wikipedia.org/wiki?curid=79388", "title": "Alseidi", "text": "Le alseidi sono, nella mitologia greca, ninfe dei boschi che si dice terrorizzassero i viandanti che attraversavano le selve.\nIl mito.\nApparivano sotto forma di giovani e bellissime ragazze alle quali nessun uomo poteva resistere. Vi erano, per\u00f2, alcune ninfe \"buone\", come viene raccontato dal mito di Eracle, le quali con filtri magici - composti prevalentemente dalle foglie di alcune piante utili per guarire ferite o traumi, anche psicologici - donavano protezione e passione ai forestieri. Le pi\u00f9 famose erano Callisto e la sorella pi\u00f9 piccola Anthea, legate sentimentalmente ad Artemide, dea della caccia."}
{"id": "79390", "revid": "1745361", "url": "https://it.wikipedia.org/wiki?curid=79390", "title": "Meliadi", "text": "Le Meliadi () o Meliai () sono una categoria di ninfe nella mitologia greca.\nDescrizione.\nIn genere sono considerate ninfe del frassino in quanto la stessa parola greca che indica il frassino \u0117 \"\u039c\u03b5\u03bb\u03af\u03b1\u03b9\" e sono state considerate Meliadi anche le due nutrici Ida e Adrastea (che porsero il cibo a Zeus), in quanto la parola \"\u039c\u03b5\u03bb\u03af\" e riconducibile sia alla manna del frassino che al miele delle api che sono parte degli alimenti che componevano il cibo ambrosialie. Callimaco inoltre, scrive che le Meliadi accudirono Zeus infante sul monte Ditte nell'isola di Creta dove lo nutrirono con miele e latte munto dalla capra Amaltea.\nMa Callimaco, Nonno di Panopoli ed Esiodo scrivono delle Meliadi semplicemente come ninfe degli alberi e senza dargli alcuna distinzione sulle pianta da cui discendono, ed \u00e8 anche probabile che alcuni mitografi abbiano utilizzato la parola \"\u039c\u03b5\u03bb\u03af\u03b1\" (Melia) e non quindi \"\u039c\u03b5\u03bb\u03af\u03b1\u03b9\" (Meliai) per scrivere miti o leggende sulle le gesta di una singola ninfa che potrebbe non appartenere al gruppo delle meliadi.\nPausania annota l'esistenza di una Melia oceanina (quindi figlia di Oceano e Teti) che da Apollo divenne madre di Tenereo e Ismeno. Callimaco ed Esiodo scrivono che la madre di Tenereo e Ismeno fosse un'altra ninfa (Melia) che per\u00f2 posizionano a Tebe e di cui specificano che sia una ninfa di terra anzich\u00e9 dei frassini.\nNella mitologia di Argo, Melia era invece la sposa del dio fluviale Inaco e madre di Foroneo ed Egialeo. Secondo una versione, amata da Zeus, gener\u00f2 Io\nGenealogia.\nSecondo Esiodo nacquero dal sangue di Urano caduto su Gea dopo la sua castrazione (hanno quindi la stessa origine di Erinni e Cureti) e si sbilancia sul fatto che siano connesse alla nascita dell'uomo in quanto nella mitologia si parla anche del fatto che gli uomini nacquero dai frassini al tempo dell'et\u00e0 del bronzo.\nSecondo Apollodoro, la ninfa Melia che fu madre di Folo avuto da Sileno \u00e8 una Meliade ninfa dei frassini.\nMitologia.\nErano le mogli degli uomini dell'et\u00e0 dell'argento e le madri di quelli dell'et\u00e0 del bronzo (che fu la terza generazione dell'umanit\u00e0) ed hanno allattato i loro figli con miele e linfa dei frassini e li hanno armati con lance fatte con il legno dei loro alberi (i frassini).\nMa gli uomini dell'et\u00e0 del bronzo furono una razza troppo guerriera e cos\u00ec Zeus la distrusse con le inondazioni del Grande Diluvio.\nSecondo alcuni autori e poich\u00e9 con il legno del frassino si costruivano lance, frecce e giavellotti le Meliadi erano divinit\u00e0 della battaglia sanguinosa. \nCallimaco le cita al fianco dei Cureti quando sul monte Ida difesero Zeus infante ed appena consegnatogli dalla ninfa arcade Neda.\nSecondo un'altra leggenda invece, proteggevano i bambini che venivano abbandonati sotto gli alberi."}
{"id": "79391", "revid": "1632387", "url": "https://it.wikipedia.org/wiki?curid=79391", "title": "Scala maggiore", "text": "La scala maggiore \u00e8 una successione di 8 note che hanno una distanza fra loro sempre fissa (il modo \u00e8 dato dalla sequenza di intervalli mostrata di seguito, per convenzione i gradi della scala sono indicati con numeri romani), ed \u00e8: tono, tono, semitono, tono, tono, tono, semitono:\n I II III IV V VI VII I (VIII)\n Tono Tono Semit. Tono Tono Tono Semit.\nA partire da una qualsiasi nota \u00e8 possibile costruire una scala maggiore scegliendo le rimanenti note tra i dodici semitoni contenuti in un'ottava in modo da rispettare la successione di intervalli suindicata. Per esempio, a partire dalla nota Do si ottiene la scala di Do maggiore:\nVista come successione di otto suoni (sette pi\u00f9 la prima nota un'ottava sopra), ogni scala eptafonica pu\u00f2 essere suddivisa in due gruppi di quattro suoni, detti tetracordi. Nel caso della scala di do maggiore i tetracordi (\"Do-Re-Mi-Fa\" e \"Sol-La-Si-Do\"), separati da un intervallo di un tono, sono individuati dalla sequenza di intervalli in ordine ascendente tono - tono - semitono come qui di seguito mostrato:\n Do Re Mi Fa Sol La Si Do\n tono tono semitono tono tono tono semitono\nSulla tastiera del pianoforte, la scala maggiore pi\u00f9 semplice da individuare \u00e8 quella di Do. \u00c8 l'unica scala maggiore che usa solo i tasti bianchi della tastiera, quindi non ha alterazioni (diesis o bemolli) in chiave.\nQuando si scrivono le scale maggiori e minori, ogni riga e spazio sul pentagramma deve essere riempito e nessuna nota pu\u00f2 avere pi\u00f9 di un'alterazione. Questo fa s\u00ec che l'armatura di chiave abbia solo diesis \"oppure\" solo bemolli; inoltre le normali scale maggiori non usano mai entrambe le alterazioni.\nLa scala maggiore equivale al modo ionico.\nCostruire le scale maggiori.\nAnalisi delle scale maggiori con diesis.\nScale e armature di chiave sono connesse. \u00c8 necessario costruire un'armatura di chiave, ossia una serie di diesis o bemolle, per sapere quali note ci sono in una certa scala maggiore. Un modo facile e istruttivo, ma noioso, per scrivere le alterazioni in chiave della scala voluta, \u00e8 quello di usare la sequenza tono/tono/semitono/ecc. spiegata in precedenza. Se scegliamo di scrivere la scala in Re maggiore, sappiamo che la scala comincia con un Re. La nota seguente sar\u00e0 un tono sopra: un Mi. La nota ancora dopo sar\u00e0 un tono sopra il Mi. Poich\u00e9 il Fa \u00e8 solo un semitono pi\u00f9 in alto del Mi (sulla tastiera del pianoforte non c'\u00e8 un \"tasto nero\" tra queste due note) \u00e8 necessario alzare il Fa e farlo diventare un \"Fa diesis\" per raggiungere la differenza di un tono tra le note. Si pu\u00f2 continuare fino a creare l'intera scala con i diesis (o bemolle, a seconda della scala) al posto giusto.\nUn modo pi\u00f9 semplice per costruire le scale si ottiene analizzando la serie completa delle scale maggiori. Partendo dalla scala di Do maggiore, non ci sono diesis o bemolle. Se si crea una scala maggiore sulla quinta di Do maggiore, Sol maggiore, si avr\u00e0 un Fa\u266f. Se si crea una scala maggiore sulla quinta di Sol maggiore, Re maggiore, si dovranno mettere in chiave due alterazioni: un Fa\u266f e un Do\u266f. Continuando la sequenza si ottiene:\n Do maggiore - 0 diesis\n Sol maggiore - 1 diesis - Fa\u266f\n Re maggiore - 2 diesis - Fa\u266f Do\u266f\n La maggiore - 3 diesis - Fa\u266f Do\u266f Sol\u266f\n Mi maggiore - 4 diesis - Fa\u266f Do\u266f Sol\u266f Re\u266f\n Si maggiore - 5 diesis - Fa\u266f Do\u266f Sol\u266f Re\u266f La\u266f\n Fa\u266f maggiore - 6 diesis - Fa\u266f Do\u266f Sol\u266f Re\u266f La\u266f Mi\u266f\n Do\u266f maggiore - 7 diesis - Fa\u266f Do\u266f Sol\u266f Re\u266f La\u266f Mi\u266f Si\u266f\nIn questa tabella si pu\u00f2 vedere come per ogni nuova scala, che inizia sulla quinta della precedente, sia necessario aggiungere un nuovo diesis. L'ordine dei diesis che devono essere aggiunti \u00e8 il seguente: Fa\u266f, Do\u266f, Sol\u266f, Re\u266f, La\u266f, Mi\u266f, Si\u266f.\nSe si osserva, l'ultima alterazione si aggiunge alla \"tonica\" (la prima nota) della scala costruita due quinte indietro (in questa tabella, due righe pi\u00f9 in alto). Una regola utile da usare per riconoscere le scale maggiori con i diesis \u00e8 che la tonica \u00e8 sempre un semitono sopra l'ultimo diesis.\nAnalisi delle scale maggiori con bemolle.\nUna tabella simile pu\u00f2 essere costruita per le scale maggiori che contengono bemolli. In questo caso ogni nuova scala comincia sulla quinta \"sotto\" la precedente, il che equivale a una quarta sopra:\n Do maggiore - 0 bemolli\n Fa maggiore - 1 bemolle - Si\u266d\n Si\u266d maggiore - 2 bemolli - Si\u266d Mi\u266d\n Mi\u266d maggiore - 3 bemolli - Si\u266d Mi\u266d La\u266d\n La\u266d maggiore - 4 bemolli - Si\u266d Mi\u266d La\u266d Re\u266d\n Re\u266d maggiore - 5 bemolli - Si\u266d Mi\u266d La\u266d Re\u266d Sol\u266d\n Sol\u266d maggiore - 6 bemolli - Si\u266d Mi\u266d La\u266d Re\u266d Sol\u266d Do\u266d\n Do\u266d maggiore - 7 bemolli - Si\u266d Mi\u266d La\u266d Re\u266d Sol\u266d Do\u266d Fa\u266d\nSi pu\u00f2 riconoscere una sequenza simile alla precedente: ogni nuova scala mantiene i bemolle della precedente e ne aggiunge uno dalla sequenza: Si\u266d, Mi\u266d, La\u266d, Re\u266d, Sol\u266d, Do\u266d, Fa\u266d. \u00c8 l'inverso della sequenza dei diesis data in precedenza.\nAnche in questo caso c'\u00e8 una relazione tra la tonica e gli accidenti: la tonica corrisponde al penultimo bemolle.\nIl circolo delle quinte.\nLe informazioni ricavate dall'analisi delle scale possono essere utilizzate per la costruzione del \"circolo delle quinte\":\n\u00c8 un modo utile per trovare le alterazioni di chiave delle scale maggiori. Partendo dal Do in alto e proseguendo in senso orario, ogni nota rappresenta una scala, una quinta sopra la nota precedente. Questo significa che ogni nuova scala (in senso orario) richiede un diesis in pi\u00f9 nell'armatura di chiave. Il numero di diesis da aggiungere dipende dalla distanza dal Do in alto, e si possono leggere a partire dal Fa. Per esempio per sapere quanti e quali diesis si devono usare in una scala di Mi maggiore, vediamo che Mi dista quattro note da Do; quindi ci servono quattro diesis. Questi diesis sono (partendo da Fa): Fa\u266f, Do\u266f, Sol\u266f, Re\u266f. Se in chiave si leggono 5 diesis, basta contare 5 dall'alto per arrivare a Si: \u00e8 la scala di Si maggiore.\nIn maniera simile si possono trovare le alterazioni con i bemolle. Ogni nota a partire dal Do in alto, ma proseguendo questa volta in senso antiorario, rappresenta una nuova scala, e la posizione della nota indica quanti bemolle ha. I bemolle si trovano in senso antiorario a partire da Si\u266d: Si\u266d \u00e8 a due note di distanza da Do, quindi ha due bemolle: Si\u266d e Mi\u266d.\nArmonizzazione della scala maggiore per triadi.\nLa scala maggiore consente di costruire determinate triadi a seconda del corrispondente grado della scala.\nPropriet\u00e0 armoniche.\nLa scala maggiore ha propriet\u00e0 armoniche uniche:"}
{"id": "79392", "revid": "768068", "url": "https://it.wikipedia.org/wiki?curid=79392", "title": "Naiadi", "text": "Le N\u00e0iadi (, da \u03bd\u03ac\u03b5\u03b9\u03bd, \"fluire\", e \u03bd\u1fb6\u03bc\u03b1, \"acqua corrente\") sono figure della mitologia greca.\nDescrizione.\nSono le ninfe che presiedono a tutte le acque dolci della terra e possedevano facolt\u00e0 guaritrici e profetiche; sono esseri di sesso femminile, perlopi\u00f9 immortali, mentre alcune sono mortali seppur dotate di una vita longeva. Si distinguono in:\nLa loro origine varia sia a seconda dei mitografi sia a seconda delle leggende. Omero, per esempio, si riferisce a loro chiamandole \"figlie di Zeus\", altrove sono legate alla stirpe di Oceano, pi\u00f9 comunemente sono semplicemente figlie del dio del fiume in cui abitano. Qualunque fosse la loro origine \u00e8 comunque certo che le Naiadi erano personaggi familiari all'immaginazione ellenistica. Infatti non solo ogni corso d'acqua aveva almeno una Naiade associata ma questi personaggi femminili venivano molto spesso anche usati per spiegare alcuni fenomeni, acquistando cos\u00ec una funzione molto importante nelle leggende locali.\nSi credeva che avessero poteri curativi: i malati bevevano l'acqua delle loro fonti o vi si immergevano, anche se pi\u00f9 raramente; quest'atto era, infatti, considerato sacrilego e si poteva rischiare di incorrere nella collera e nella vendetta delle dee, che si manifestavano sotto forma di malattie particolari. A Roma, lo stesso Nerone, dopo essersi immerso nella fonte della Marcia, fu colto da una paralisi e una febbre che lo abbandonarono alcuni giorni dopo.\nIl culto delle Naiadi, che erano considerate benefiche divinit\u00e0 della salute, ebbe maggior diffusione fra i contadini, i quali le onoravano con offerte di fiori, frutta e latte.\nSono distinte dalle divinit\u00e0 acquatiche, che rappresentavano gli stessi fiumi, e dagli antichissimi spiriti che abitavano le tranquille acque delle paludi, degli stagni e delle lagune o dei laghi, come per la pre-micenea Lerna nell'Argolide. Le Naiadi sono associate con le acque fresche, come le Oceanine per le acque salate e le Nereidi del Mediterraneo; ma poich\u00e9 i greci pensavano che le acque del mondo costituissero un unico sistema, che penetrava dal mare nei profondi spazi cavernosi della terra, c'\u00e8 stata talvolta qualche sovrapposizione. Aretusa, la ninfa di una sorgente, era capace di spostarsi attraverso correnti sotterranee dal Peloponneso per riaffiorare in Sicilia, nell'isola di Ortigia."}
{"id": "79394", "revid": "125662081", "url": "https://it.wikipedia.org/wiki?curid=79394", "title": "E.R. - Medici in prima linea", "text": "E.R. - Medici in prima linea (\"ER\") \u00e8 una serie televisiva statunitense di genere medical drama prodotta dal 1994 al 2009 e creata dallo scrittore Michael Crichton.\n\u00c8 ambientata nel pronto soccorso (\"ER\" infatti \u00e8 l'acronimo di \"Emergency Room\", in italiano \"pronto soccorso\") del policlinico universitario di Chicago, il County General Hospital, e racconta la tipica giornata lavorativa dei medici che vi lavorano e dei vari casi che nel corso della puntata si susseguono, analizzando le varie patologie. \u00c8 strutturata come una vera e propria descrizione realistica di una classica giornata vissuta al pronto soccorso dal personale, presentando diversi casi intrecciati l'uno all'altro, senza bisogno di ricorrere frequentemente ai cosiddetti \"plot twist\".\nLa serie, prodotta ininterrottamente per 15 stagioni, \u00e8 stata ispirata dai racconti \"Casi di emergenza\" (\"Five Patients\") di Michael Crichton; \u00e8 andata in onda dal 19 settembre 1994 al 2 aprile 2009 sul canale NBC per un totale di 331 episodi, dati che ne fanno una delle serie TV pi\u00f9 longeve di sempre e che per oltre due decenni l'hanno decretata la serie medica pi\u00f9 duratura della storia (superata poi nel 2019 da \"Grey's Anatomy\"). Produttori esecutivi sono stati lo stesso Crichton, John Wells e Steven Spielberg, tramite la Amblin Entertainment e la Warner Bros.\n\"E.R.\" ha avuto un notevole successo di pubblico ed \u00e8 stata acclamata dalla critica, in particolare per la sua accuratezza nel descrivere quadri clinici particolarmente articolati, la precisione della terminologia medica e per l'aver reso popolare un genere (quello appunto del dramma ospedaliero) fino ad allora inesplorato nel mondo della serialit\u00e0 televisiva, distaccandosi stilisticamente dalla maggior parte delle fiction americane del periodo, e influenzandone moltissime negli anni successivi, tra cui le pi\u00f9 note \"Dr. House - Medical Division\", \"Scrubs\", \"Grey's Anatomy\", \"Private Practice\", \"Nip/Tuck\", \"Chicago Med\", \"The Resident\", \"The Good Doctor\" e molte altre, e venendo spesso considerata una delle migliori serie mai realizzate.\nInoltre \u00e8 ricordata per essere stata il trampolino di lancio per attori quali George Clooney e Julianna Margulies: nella sua prima serie attir\u00f2 circa 19 milioni di spettatori, diventando il serial pi\u00f9 seguito dopo \"Seinfeld\", mentre dal 1995 al 1999 \u00e8 diventata per quattro anni lo show pi\u00f9 seguito in Nord America.\nAvendo ottenuto in totale 156 riconoscimenti, si colloca al terzo posto delle serie TV pi\u00f9 premiate della storia, subito dopo \"Il Trono di Spade\" e \"I Simpson\". Tra i tanti riconoscimenti ottenuti, ci sono ben 23 Emmy Awards su 124 nomination, un Peabody Award nel 1995, un Golden Globe, un People's Choice Award, 7 Satellite Awards e numerosi altri riconoscimenti. In Italia la sua programmazione \u00e8 iniziata l'11 gennaio 1996 su Rai 2, dove \u00e8 andata in onda in prima visione per tutte le quindici stagioni sino alla sua conclusione, il 19 giugno 2009 con la trasmissione dell'ultimo episodio.\nTrama.\nAmbientato al County General Hospital, policlinico universitario di Chicago, la serie verte sulle tipiche giornate di un manipolo di medici e infermieri del pronto soccorso, che ogni giorno devono fare i conti con le emergenze che puntualmente mettono a dura prova la loro abilit\u00e0 di salvare vite, e i vari casi clinici che si susseguono nel corso della giornata.\nEpisodi.\nLa serie \u00e8 andata in onda sul canale NBC dal 19 settembre 1994 al 2 aprile 2009, per un totale di 15 stagioni e 331 episodi.\n\"E.R.\", superando la soglia dei trecento episodi, si \u00e8 dimostrato uno dei serial pi\u00f9 longevi della storia della televisione.\nIl primo e l'ultimo episodio in assoluto della serie hanno la durata speciale di 90 minuti a testa essendo considerati per\u00f2 proprio episodi di durata extra e non episodi divisi in due parti.\nProduzione.\nConcezione e creazione.\nNel 1974 lo scrittore Michael Crichton, all'epoca da poco ritiratosi dalla facolt\u00e0 di medicina, scrisse una raccolta di racconti dal titolo \"Casi di emergenza\", basata sulla sua esperienza di apprendistato al Salk Institute for Biological Studies della California; il libro seguiva la storia di cinque pazienti durante la loro permanenza in ospedale e il contesto del loro trattamento medico. Dopo vani tentativi di trasporre la storia sul grande schermo susseguitisi negli anni, nel 1990 finalmente Crichton cominci\u00f2 a discutere del progetto insieme al regista Steven Spielberg. A proposito del concepimento della serie, Crichton disse:\nInizialmente infatti l'idea era quella di un adattamento cinematografico, diretto dallo stesso Spielberg. Tuttavia, durante le prime fasi di pre-produzione, Spielberg chiese a Crichton quale fosse l'altro progetto su cui stava lavorando. Crichton disse di stare lavorando su un romanzo che parlava di dinosauri e DNA, che poi sarebbe divenuto il celebre \"Jurassic Park\". Spielberg si dimostr\u00f2 molto pi\u00f9 interessato a questo secondo adattamento, abbandonando quindi il progetto di \"ER\", ma d'accordo con Crichton decise di utilizzare il libro come episodio pilota della durata di 2 ore di un'ipotetica serie televisiva, prodotta personalmente dal regista tramite la Amblin Entertainment. Fu proprio attraverso la societ\u00e0 di Spielberg che John Wells fu contattato nel 1993 per essere il produttore esecutivo dello show: in questo modo la serie divenne un co-produzione internazionale tra la Amblin e la Warner Bros.\nWarren Littlefield, capostruttura dell'intrattenimento della NBC all'epoca, fu molto impressionato dalla serie affermando: \u00abEravamo incuriositi, ma anche un po' spaventati nel dover rientrare di nuovo in quei territori ospedalieri dopo pochi anni dalla fine di \"A cuore aperto\"\u00bb. Tuttavia dopo la notizia che Spielberg sarebbe stato produttore, il network accett\u00f2 di trasmettere la serie e, dopo il successo della puntata pilota, ordino altri 6 episodi aggiuntivi della durata di 45 minuti. \u00ab\"ER\" esord\u00ec in contrapposizione con \"Monday Night Football\" trasmesso dalla ABC e a sorpresa riusc\u00ec a vincere la serata. Decidemmo cos\u00ec di spostarla nella serata del gioved\u00ec e la serie decoll\u00f2\u00bb comment\u00f2 Littlefield. Il successo della puntata pilota sorprese persino gli altri network, tutti convinti che \"Chicago Hope\", nuovo medical uscito contemporaneamente a \"ER\" e prodotto da David E. Kelley, avrebbe dovuto schiacciare la serie della NBC.\nSceneggiatura.\nLa sceneggiatura dell'episodio pilota si basava sulla raccolta \"Casi di emergenza\" scritta da Crichton alla fine degli anni sessanta e pubblicata poi nel 1974. Come preciser\u00e0 lo stesso scrittore anni dopo, la sceneggiatura usata rimase inalterata, nonostante fosse ormai vecchia di vent'anni. L'unico cambiamento apportato fu il genere della dottoressa Lewis, che Crichton aveva pensato come a un personaggio maschile ma che i produttori vollero femmina e l'etnia del dottor Benton che divenne afroamericano ci\u00f2 non comport\u00f2 tuttavia cambiamenti ai dialoghi. La sceneggiatura originale fu accorciata di 20 minuti, per far s\u00ec che l'episodio durasse le due ore previste dal palinsesto.\nIl produttore esecutivo Steven Spielberg ebbe un ruolo chiave nella trama del primo episodio, poich\u00e9 fu lui a insistere affinch\u00e9 il personaggio di Carol Hathaway (interpretato da Julianna Marguiles) che tenta il suicidio nei minuti finali dell'episodio, non morisse ma riuscisse a sopravvivere e in questo modo poter essere aggiunta al cast regolare della serie. In questo modo, involontariamente, si \u00e8 riusciti a salvaguardare una delle storyline pi\u00f9 attrattive dell'intera serie, ovvero la relazione tra l'infermiera Hathaway e il dottor Doug Ross.\nJoe Sachs, che fu il produttore e uno degli sceneggiatori della serie fin dall'inizio, considerava importantissimo l'impegno per mantenere l'accuratezza medica dello script, anche in relazione alla terminologia: \u00abTrasformeremmo le regole ma non le infrangeremmo mai. Un farmaco che impiegherebbe 10 minuti per funzionare potrebbe richiedere 30 secondi invece. Abbiamo ridotto il tempo. Un turno da 12 a 24 ore viene ridotto a 48 minuti. Ma abbiamo imparato che essere precisi era importante per pi\u00f9 ragioni e non per rendere un dramma medico quanto pi\u00f9 reale e responsabile\u00bb.\nDavid Zabel \u00e8 stato il capo sceneggiatore e produttore esecutivo della serie nelle ultime stagioni. Inizialmente si \u00e8 unito alla troupe per l'ottava stagione ed \u00e8 diventato un produttore esecutivo e showrunner dalla dodicesima stagione in poi. Zabel \u00e8 stato lo sceneggiatore pi\u00f9 frequente della serie, contribuendo allo script di 41 episodi. Ha anche fatto il suo esordio alla regia nella serie. Christopher Chulack \u00e8 stato il regista pi\u00f9 frequente della serie e ha lavorato come produttore in tutte le 15 stagioni. \u00c8 diventato un produttore esecutivo nella quarta stagione, ma occasionalmente ha ridotto il suo coinvolgimento negli anni successivi per concentrarsi su altri progetti.\nCast.\nIl cast originale comprendeva Anthony Edwards (Dr. Mark Greene), George Clooney (Dr. Doug Ross), Sherry Stringfield (Dr.ssa Susan Lewis), Noah Wyle (Dr. John Carter), ed Eriq La Salle (Dr. Peter Benton). Julianna Margulies comparve come guest star nell'episodio pilota nel ruolo dell'infermiera Carol Hathaway, che tenta il suicidio negli ultimi minuti dell'episodio. Successivamente fu confermata la sua presenza nel cast regolare della serie. L'attore Anthony Edwards, a proposito del personaggio, disse di voler affrontare una sfida nell'interpretare \u00abun uomo che fosse pi\u00f9 intelligente di lui\u00bb. Durante le prime tre stagioni, Edwards ha ottenuto un cachet totale di $ 35 milioni di dollari, diventando uno degli attori televisivi pi\u00f9 pagati del momento.\nLa produzione inoltre non contatt\u00f2 personalmente George Clooney per proporgli una parte; l'attore ricevette una bozza della sceneggiatura da un amico che lavorava per la Warner Bros. Leggendo il copione si mostr\u00f2 interessato al ruolo del pediatra Doug Ross dicendo: \u00abMi piacciono i difetti di questo ragazzo. Potrei farlo\u00bb. Il pediatra Neal Bear, che ha lavorato come consulente per la serie, \u00e8 stato ispirato dalle sue personali esperienze durante la specializzazione per molti dei casi affrontati dal dott. Ross. All'epoca Clooney era stato protagonista solo di una manciata di film per il cinema e aveva nel suo curriculum solo qualche sporadica apparizione televisiva in serie come \"La signora in giallo\". Tuttavia la NBC fu soddisfatta del suo provino e si convinse a scritturarlo.\nA Noah Wyle fu offerta subito la parte del giovane tirocinante John Carter, poich\u00e9 il produttore John Wells lo riteneva perfetto per il ruolo. Eriq La Salle venne assunto tardi per il ruolo, quando gi\u00e0 erano cominciate le riprese dell'episodio pilota, poich\u00e9 la NBC non riusciva a trovare l'interprete adatto al carattere rude e scorbutico del dott. Benton. Come ribad\u00ec lo stesso attore in un'intervista nel 1997: \u00abEro sorprendentemente calmo. Quando il casting attende cos\u00ec a lungo, in pratica stanno aspettando che qualcuno entri e si assuma il ruolo. Ero pronto e completamente concentrato. Sono entrato in ufficio con uno stetoscopio e dei verdi chirurgici che avevo lasciato da un precedente ruolo in \"The Human Factor\". Quando me ne sono andato, volevo che dicessero \"Quello \u00e8 il dottor Benton\"\u00bb.\nL'attrice Ming-Na appare nel tredicesimo episodio della prima stagione interpretando la studentessa Jing-Mei Chen, che non ritorna nella seconda stagione e che ritorner\u00e0 ufficialmente nel decimo episodio della sesta stagione nel cast regolare. Le prime aggiunte al cast arrivano con la seconda stagione: Gloria Reuben, che gi\u00e0 aveva ricoperto il ruolo della fisioterapista Jeanie Boulet nella prima stagione, viene promossa a personaggio regolare a partire dal sesto episodio della seconda stagione mentre all'inizio della stessa compare l'attrice Laura Innes, nel ruolo della dottoressa Kerry Weaver che sar\u00e0 promossa a regolare nella terza stagione.\nA proposito del casting della serie e del modo in cui gli attori si relazionavano ai personaggi, Crichton ammise:\nNella terza stagione Sherry Stringfield, interprete della dottoressa Susan Lewis, lascia la serie. Si tratta della prima uscita di scena dal cast della serie e tutto avviene nell'ottavo episodio. In seguito la Stringfield ritorna nel cast tra il 2001 e il 2005. Altra uscita di scena dalla serie \u00e8 quella di George Clooney nella quinta stagione, che da quel momento in poi sar\u00e0 impegnato con la sua carriera cinematografica. Clooney \u00e8 per\u00f2 inaspettatamente tornato in un cammeo. L'anno successivo anche Julianna Margulies (Carol) lascia il cast regolare. L'ottava stagione segna l'uscita dal cast di altri due membri storici: Eriq La Salle (Peter) nel decimo episodio e Anthony Edwards (Mark), il cui personaggio muore per un tumore al cervello al termine della stagione. Noah Wyle, che fino ad allora \u00e8 l'unico membro \"superstite\" del cast originario, decide di lasciare la serie alla fine dell'undicesima stagione, ritornando per\u00f2 in alcuni episodi della dodicesima e della quindicesima e ultima stagione. Negli anni che seguono queste uscite ci sono stati per\u00f2 anche molti nuovi attori tra cui Alex Kingston (Dr.ssa Elizabeth Corday), Paul McCrane (Dr. Robert Romano), Goran Vi\u0161nji\u0107 (Dr. Luka Kova\u010d), Maura Tierney (Infermiera (poi Dr.ssa) Abby Lockhart).\nIl cast finale della serie \u00e8 composto da Parminder Nagra (Dr.ssa Neela Rasgotra), John Stamos (Dr. Tony Gates), Linda Cardellini (infermiera Samantha Taggart), Scott Grimes (Dr. Archie Morris), David Lyons (Dr. Simon Brenner) e Angela Bassett (Dr.ssa Catherine Banfield).\nAl cast regolare si aggiungono una moltitudine di personaggi ricorrenti che hanno fatto parte anche solo per poco tempo del cast. Alla serie hanno anche partecipato numerose guest star e attori famosi tra cui Lucy Liu (seconda stagione), James Belushi (settima stagione), Ray Liotta (undicesima stagione) e Susan Sarandon (quindicesima stagione).\nRiprese.\nA causa della mancanza di fondi e di tempo per costruire un set, l'episodio pilota di \"ER\" fu girato in un ospedale a Los Angeles, il \"Linda Vista Community Hospital\", non pi\u00f9 in uso dal 1990. Un set modellato sul pronto soccorso del \"Chicago Cook County General Hospital\" fu in seguito costruito negli studios della Warner Bros. a Burbank, California, bench\u00e9 la serie facesse comunque ampio uso di sequenze girate a Chicago.\nLa maggior parte degli episodi ruotano intorno al personale medico del County General Hospital, e quindi quasi tutte le sequenze sono ambientate all'interno dell'ospedale soprattutto nella prima stagione, dove il pronto soccorso veniva raramente ripreso dall'esterno. Tuttavia non sono rare le sequenze ambientate al di fuori, che seguono le storie dei personaggi al di fuori dal lavoro. Uno degli esempi nei primi episodi seguiva un viaggio a Las Vegas del dott. Greene e del dott. Ross. Nell'ottava stagione gli episodi che seguivano gli ultimi giorni di vita del dott. Greene sono ambientati alle Hawaii. In tempi pi\u00f9 recenti la serie ha avuto degli episodi ambientati nella Repubblica Democratica del Congo e nel Darfur, nonch\u00e9 a Parigi.\n\"ER\" fu filmato in formato widescreen fin dall'inizio, anche se non fu trasmesso in quel formato prima della settima stagione, quando le trasmissioni della NBC furono adattate al formato HD. Nell'edizione in DVD sono presenti sia la versione 4:3 sia quella in 16:9. Fa eccezione il primo episodio della quarta stagione \"Diritto di immagine\" che fu girato nella sola versione in 4:3. L'episodio and\u00f2 in onda dal vivo, con le telecamere della NBC che fingevano di essere dei documentaristi all'interno dell'ospedale. Gli attori interpretarono nuovamente l'episodio tre ore dopo, in modo da consentire anche agli abitanti della West Coast di assistere all'episodio dal vivo.\nLe scene ambientate nella Repubblica Democratica del Congo (stagioni 9-10) sono state girate alle Hawaii.\nIl regista Quentin Tarantino ha diretto l'episodio della prima stagione intitolato \"Maternit\u00e0\". Il primo episodio della quarta stagione \u00e8 stato trasmesso in diretta dalla NBC, in tutti gli USA. La serie ha realizzato un cross-over: alcuni attori di \"Camelot - Squadra Emergenza\", tra cui Jason Wiles, hanno preso parte a un episodio di \"ER\" (8x19), mentre Sherry Stringfield ha preso parte al corrispondente episodio di \"Camelot - Squadra Emergenza\" (3x19).\nColonna sonora.\nNel 1996 \u00e8 stato pubblicato il CD \"\", contenente le musiche contenute nella serie e composte da James Newton Howard.\nRiconoscimenti.\n\"ER\" vinse il \"George Foster Peabody Award\" nel 1995. Inoltre, la serie ha guadagnato 123 nomination agli Emmy Award, diventando la serie pi\u00f9 nominata della storia, vincendone in tutto 22 (almeno uno ogni anno fino al 2005, e con l'esclusione del 2004). La serie inoltre ha vinto il People's Choice Award come \"Serie televisiva drammatica favorita\" ogni anno dal 1995 al 2002. Nel corso degli anni, la serie \u00e8 stata nominata e ha vinto anche altri numerosi riconoscimenti, fra cui Screen Actors Guild, Image Award, GLAAD Media e Golden Globe.\nLa seguente \u00e8 una lista parziale dei maggiori riconoscimenti ricevuti dallo show o dal suo cast nel corso degli anni:\nVideogioco.\nIl videogioco \"E.R. - Medici in prima linea\" \u00e8 stato pubblicato dalla Mindscape per piattaforma Windows XP e 2000."}
{"id": "79395", "revid": "125160319", "url": "https://it.wikipedia.org/wiki?curid=79395", "title": "Michele Sindona", "text": "Sindona \u00e8 stato un membro della loggia P2 (tessera n. 0501) e ha avuto chiare associazioni con Cosa nostra e con la famiglia Gambino negli Stati Uniti. Coinvolto nell'affare Calvi, e mandante dell'omicidio di Giorgio Ambrosoli.\nAvvelenato da un caff\u00e8 al cianuro di potassio mentre era detenuto nel supercarcere di Voghera, mor\u00ec all'ospedale della cittadina dell'Oltrep\u00f2 dopo due giorni di coma profondo, il 22 marzo 1986.\nLa sua morte rimase un mistero. Alla met\u00e0 degli anni settanta, aveva un patrimonio stimato in oltre mezzo miliardo di dollari dell'epoca.\nBiografia.\nPrimi anni.\nMichele Sindona nacque a Patti, in provincia di Messina, nel 1920, figlio di un fioraio napoletano, specializzato nella confezione di corone mortuarie, e di una casalinga siciliana. Sindona studi\u00f2 presso i gesuiti e, per potersi mantenere agli studi, lavor\u00f2 fin dall'et\u00e0 di 14 anni, dapprima come dattilografo, poi aiuto contabile, e infine come impiegato presso l'ufficio imposte di Messina. Nel 1942 si laure\u00f2 in Giurisprudenza all'Universit\u00e0 degli Studi di Messina, con una tesi su \"Il Principe\" di Niccol\u00f2 Machiavelli. A Messina, lavor\u00f2 per un paio di anni nello studio di un avvocato.\nAttivit\u00e0 finanziaria.\nAl termine della guerra si trasfer\u00ec a Milano nel 1946 aprendo uno studio di consulenza tributaria e divenne consulente legale di molte associazioni che a lui facevano capo; inoltre esercit\u00f2 come commercialista per societ\u00e0 quali la Societ\u00e0 generale immobiliare e la Snia Viscosa, divenendo negli anni Cinquanta uno tra i commercialisti pi\u00f9 ricercati. Si specializz\u00f2 in pianificazione fiscale, acquisendo conoscenze nell'esportazione dei capitali e nel funzionamento dei paradisi fiscali. A ci\u00f2 si aggiungono la sua intelligenza e la spregiudicatezza nelle operazioni di borsa rivelatesi a lui favorevoli, che gli permisero di accumulare una considerevole fortuna economica per la futura attivit\u00e0 di banchiere.\nNegli anni Sessanta, Sindona import\u00f2 a Piazza Affari gli strumenti di Wall Street: offerte pubbliche di acquisto (OPA), \"conglomerate\", \"private equity\". Divenne fiscalista e amico di Joe Adonis, legato a Lucky Luciano e alla famiglia Genovese, abitante a Milano in un attico di via Albricci dopo l'espulsione dagli Stati Uniti. Nel 1961 Sindona compr\u00f2 la sua prima banca, la Banca Privata Finanziaria, proseguendo poi con la sua \"holding\" lussemburghese Fasco a ulteriori acquisizioni. Nel 1967 l'Interpol statunitense segnal\u00f2 Sindona come implicato nel riciclaggio di denaro sporco proveniente dal traffico di stupefacenti, per via dei suoi legami con personaggi degli ambienti di Cosa nostra americana, tra cui Daniel Porco - membro del consiglio di amministrazione della Uranya, una delle tante aziende rivelatesi poi al centro di manovre finanziarie della Banca Privata a cavallo fra gli anni sessanta ed i settanta - Ernest Gengarella e Ralph Vio, che erano suoi soci in societ\u00e0 finanziarie e gli crearono numerose occasioni di investimento estero; le autorit\u00e0 italiane per\u00f2 risponderanno di non avere riscontri di attivit\u00e0 illecite di Sindona.\nSindona entra inoltre tra le conoscenze del cardinale Giovanni Battista Montini, arcivescovo di Milano e futuro papa Paolo VI. Nel 1969 inizi\u00f2 la sua associazione allo IOR, la banca vaticana entra nella Banca Privata Finanziaria di Michele Sindona; enormi somme vennero spostate dalla banca di Sindona verso banche svizzere. Sindona inizi\u00f2 a speculare su scala internazionale con le maggiori valute correnti, costituendo la societ\u00e0 \"Moneyrex SpA\" (Euromarket Money Brokers) insieme al broker milanese Carlo Bordoni, che diverr\u00e0 il suo braccio destro. Nel 1971 le sue fortune iniziarono a rovesciarsi, a seguito del fallimento dell'OPA sulla Societ\u00e0 Italiana per le Strade Ferrate Meridionali, ridenominata nel 1972 in Bastogi Finanziaria, come era gi\u00e0 in precedenza comunemente chiamata, cui si era opposto Enrico Cuccia, fondatore di Mediobanca.\nSecondo lo scrittore Nick Tosches questo fallimento mand\u00f2 in frantumi il \"Grande Disegno\" che si attribuisce a Sindona e ai suoi alleati politici ed economici italiani e statunitensi, con una supposta benevolenza della Santa Sede: la nascita di un fronte compatto di finanza bianca, legato alla DC andreottiana, di Flaminio Piccoli e in parte di Amintore Fanfani, ai quali la finanza laica tradizionale italiana era ostile, preferendo loro Mariano Rumor, Emilio Colombo e Ugo La Malfa. La cosiddetta Bastogi infatti controllava pacchetti azionari della Pesenti, della Pirelli, della Centrale e della SNIA. La Bastogi doveva essere fusa con la Centrale stessa, mentre Sindona tentava la scalata alla BNL e alla Italcementi, che a sua volta aveva il pacchetto azionario di maggioranza della stessa Bastogi, nonch\u00e9 il controllo della RAS e quote determinanti nel c.d.a. della Montedison di Eugenio Cefis. Se il piano fosse riuscito, Sindona avrebbe preso il posto di Cuccia, e la nuova Bastogi-Centrale quello di Mediobanca. Da questo momento in poi le vicende sindoniane sono anche conseguenza della faida politico-bancaria da lui innescata per conto terzi. Certamente questo progetto \u00e8 il punto pi\u00f9 elevato della sua strategia di finanziere.\nNel 1972 entr\u00f2 in possesso del pacchetto di controllo della Franklin National Bank di Long Island, nell'elenco delle prime venti banche statunitensi. Possiede inoltre partecipazioni in altre aziende, tra cui una banca d'investimenti in Italia in diretta concorrenza con Mediobanca. Le sue banche si associarono ad altri istituti di credito, come la Finabank di Ginevra e la Continental Illinois di Chicago.\nNel 1974, Sindona venne salutato come \"salvatore della lira\" da Giulio Andreotti, e nominato \"uomo dell'anno\" dall'ambasciatore americano in Italia, John Volpe. Ma nell'aprile dello stesso anno, un crollo del mercato azionario port\u00f2 al cosiddetto \"\"crack\" Sindona\" con il fallimento della Banca Privata Italiana. Anche i profitti della Franklin Bank crollarono del 98% rispetto all'anno precedente e Sindona accus\u00f2 un calo di 40 milioni di dollari, iniziando a perdere la maggior parte delle banche acquisite nei 17 anni precedenti. L'8 ottobre 1974 la Franklin National Bank venne dichiarata insolvente per frode e cattiva gestione, a causa delle speculazioni in valuta straniera e a una pessima politica di gestione dei prestiti.\nCorruzione e bancarotta fraudolenta.\nSindona pass\u00f2 dall'essere un mago della finanza internazionale a essere uno dei pi\u00f9 grandi e potenti criminali. Nel 1974 la Giustizia americana avvi\u00f2 un procedimento giudiziario a carico di Sindona, del suo braccio destro Carlo Bordoni e di altri suoi collaboratori per il fallimento della Franklin Bank e, nello stesso periodo, la magistratura milanese avanz\u00f2 formale richiesta di estradizione nei confronti di Sindona per la bancarotta della Banca Privata Italiana, ma gli Stati Uniti non vi diedero corso immediato e per vari anni l'immagine del latitante in libert\u00e0 (viveva in un appartamento all'Hotel Pierre sulla Quinta strada a New York) dimostr\u00f2 l'impotenza della giustizia italiana.\nGi\u00e0 nel 1971 la Banca d'Italia, per mano del Banco di Roma, aveva iniziato a investigare sulle attivit\u00e0 di Sindona: i motivi delle scelte dell'allora Governatore Guido Carli erano chiaramente tese a non provocare il panico nei correntisti. Nel tentativo di non fare fallire gli Istituti di credito gestiti da Sindona (Banca Unione e Banca Privata Finanziaria), il Banco di Roma accord\u00f2 un prestito a Sindona; il suo amministratore delegato, Mario Barone, fu cooptato come terzo amministratore della Banca Privata Italiana (nata dalla fusione delle due banche sindoniane), mentre il Direttore Centrale del Banco di Roma, Giovanbattista Fignon, ne divenne Vice Presidente e Amministratore Delegato. Fignon and\u00f2 a Milano a ricoprire la carica e cap\u00ec immediatamente la gravit\u00e0 della situazione. Stese numerose relazioni, cap\u00ec le operazioni gravose messe in piedi da Sindona e dai suoi collaboratori tanto che ne ordin\u00f2 l'immediata sospensione.\nDalle investigazioni degli ispettori della Banca d'Italia emersero contabilit\u00e0 in \"nero\" di rilevante importo, in aperta violazione delle leggi amministrative e contabili: si rilev\u00f2 che numerosi enti di diritto pubblico o con funzione pubblica quali l'INPDAI, I'INA, l'INPS, l'INAIL, la Finmeccanica, l'Italcasse di Giuseppe Arcaini, la GESCAL di Franco Briatico, l'Ente Minerario Siciliano di Graziano Verzotto e molti altri affidavano i loro depositi alle banche di Sindona; dai tassi d'interesse in \"nero\" applicati a tali depositi scaturivano tangenti e provvigioni per corrompere amministratori e uomini politici; il fallimento della Banca Privata Italiana indusse la Banca d'Italia, nel 1974, a nominare un commissario liquidatore. Per il compito il Governatore Carli scelse l'avvocato Giorgio Ambrosoli, che assunse la direzione della banca e si trov\u00f2 ad esaminare tutta la trama delle articolatissime operazioni che il finanziere siciliano aveva intessuto, cominciando dalla societ\u00e0 \"Fasco\", l'interfaccia fra le attivit\u00e0 palesi e quelle occulte del gruppo. Dall'analisi della documentazione acquisita dalla Banca d'Italia, Ambrosoli scopr\u00ec che il crack delle banche sindoniane era stato causato del meccanismo dei \"depositi fiduciari\" su cui si basavano le stesse: le banche trasferivano i loro fondi presso consociate estere (soprattutto la Finabank di Ginevra e la Amicor Bank di Zurigo) e poi li utilizzavano sottobanco per finanziare le altre societ\u00e0 del gruppo Sindona.\nDurante questa opera di controllo, Ambrosoli cominci\u00f2 a essere oggetto di pressioni e di tentativi di corruzione. Queste miravano sostanzialmente a ottenere l'approvazione di documenti comprovanti la buona fede di Sindona. Se si fosse raggiunto questo obiettivo, lo Stato Italiano, per mezzo della Banca d'Italia, avrebbe dovuto sanare gli ingenti scoperti dell'istituto di credito. Sindona, inoltre, avrebbe evitato ogni coinvolgimento penale e civile. Nonostante queste pressioni, Ambrosoli conferm\u00f2 la necessit\u00e0 di liquidare la banca e di riconoscere la responsabilit\u00e0 penale del banchiere.\nNel corso dell'indagine emerse, inoltre, la responsabilit\u00e0 di Sindona anche nei confronti della Franklin National Bank, le cui condizioni economiche erano ancora pi\u00f9 precarie, e l'indagine vide dunque coinvolta anche l'FBI. Nel 1978 Carlo Bordoni fu arrestato in Venezuela (dove trascorreva la latitanza) ed estradato negli Stati Uniti, dove accett\u00f2 di collaborare con la giustizia, diventando il principale \"teste\" d'accusa contro Sindona nel processo per il fallimento della Franklin Bank.\nSecondo la commissione d'inchiesta del Senato degli Stati Uniti sul \"crack\" della Franklin Bank, attraverso una serie numerosissima di libretti al portatore, nel 1974 Sindona trasfer\u00ec 2 miliardi di lire sulle casse della Democrazia Cristiana e parecchi milioni di lire transitarono attraverso la CIA, la Franklin Bank e il SID del generale Vito Miceli per finanziare la campagna elettorale di 21 politici italiani.\nLa loggia P2, la mafia e l'omicidio Ambrosoli.\nNell'intervista resa a Nick Tosches, Sindona afferm\u00f2 che Licio Gelli (Gran Maestro della loggia massonica P2) gli fu presentato dal generale Vito Miceli nel 1974. Nel 1977 Sindona incontr\u00f2 spesso Gelli per elaborare piani di salvataggio della Banca Privata Finanziaria; Gelli stesso interess\u00f2 l'onorevole Giulio Andreotti, il quale gli rifer\u00ec che \"la cosa andava positivamente\" ed incaric\u00f2 informalmente il senatore Gaetano Stammati (affiliato alla loggia P2) e l'onorevole Franco Evangelisti di studiare il progetto di salvataggio della Banca Privata Italiana, il quale venne per\u00f2 rifiutato da Mario Sarcinelli, vice direttore generale della Banca d'Italia. Inoltre Sindona chiese denaro al banchiere Roberto Calvi per rimettere in piedi le sue banche ma, fallito questo tentativo, inizi\u00f2 a ricattarlo attraverso le campagne di stampa del giornalista Luigi Cavallo, che mettevano in luce le attivit\u00e0 illegali del Banco Ambrosiano diretto da Calvi.\nIn questi anni Sindona incanalava nelle sue societ\u00e0 finanziarie gli investimenti del mafioso americano John Gambino; attraverso Sindona e Gambino, i \"boss\" Stefano Bontate, Salvatore Inzerillo e Rosario Spatola investivano il loro denaro sporco in societ\u00e0 finanziarie e immobiliari estere: lo afferm\u00f2 nel corso del processo Andreotti, nell'udienza del 4 novembre 1996, il collaboratore di giustizia Francesco Marino Mannoia, secondo cui tutte le transazioni finanziarie che riguardavano il riciclaggio avvenivano in Florida e nell'isola di Aruba. Nella lunga intervista concessa al giornalista Nick Tosches, Sindona neg\u00f2 il suo ruolo di riciclatore della mafia: \u00abCome sai le mie banche italiane erano istituti di prim'ordine con soci di prim'ordine. La Banca Privata Italiana era una banca dell'aristocrazia. La mafia invece si serve sempre di istituti e professionisti di second'ordine. (...) In Sicilia il Banco di Sicilia, a volte. A Milano una piccola banca in Piazza dei Mercanti [la Banca Rasini n.d.r.]\u00bb.\nNel 1979 Ambrosoli ricevette una serie di telefonate intimidatorie anonime nelle quali il suo interlocutore veniva indicato da Ambrosoli con il termine convenzionale di \"picciotto\" per via del suo accento siciliano; l'autore delle telefonate anonime era il massone Giacomo Vitale, cognato del \"boss\" mafioso Stefano Bontate. L'11 luglio 1979 Ambrosoli venne ucciso con quattro colpi di pistola dal malavitoso americano William Joseph Aric\u00f2, che aveva ricevuto l'incarico da Sindona stesso attraverso il suo complice Robert Venetucci (un trafficante di eroina legato a Cosa nostra americana), mentre, nei pedinamenti ad Ambrosoli per preparare l'omicidio, Aric\u00f2 era stato accompagnato da Giacomo Vitale, l'autore delle telefonate anonime; il delitto venne eseguito per rimuovere un ostacolo (ovvero Ambrosoli) alla realizzazione dei progetti di salvataggio delle banche, e per terrorizzare il presidente di Mediobanca Enrico Cuccia, oppositore del piano di salvataggio.\nRileva Nick Tosches che dal canto suo Sindona neg\u00f2 sempre di essere il mandante dell'omicidio, asserendo che esso, avvenuto al termine degli accertamenti, sarebbe stato per lui inutile e controproducente, mentre avrebbe tratto vantaggio da una disamina critica della deposizione di Ambrosoli e dei suoi accertamenti. Il banchiere addit\u00f2 nel suo collaboratore infedele Carlo Bordoni il vero mandante dell'omicidio, commesso per coprire le sue responsabilit\u00e0 nello storno di fondi sindoniani verso suoi conti personali dell'UBS e per ragioni personali di odio verso il suo vecchio superiore. L'avvocato di Sindona, Robert Costello, ottenne poi da George Gregory Korkola, detenuto del Green Haven Correctional Facility di Stormville a New York, una dichiarazione in cui attestava di aver saputo da Aric\u00f2 stesso di essere stato l'assassino di Ambrosoli, ma che Sindona non c'entrava nulla, anche se - a suo avviso - quell'omicidio gli aveva fatto piacere. Lo stesso Aric\u00f2 ammise la sua responsabilit\u00e0 e quella di Sindona dinanzi agli inquirenti americani il 16 luglio 1982 - con atti che furono poi utilizzati anche in Italia - ma poi fece sapere a Costello, tramite il proprio legale, di essere stato indotto a tali testimonianze. In un interrogatorio fattogli da Costello alla presenza del suo legale, Aric\u00f2 dichiar\u00f2 che Sindona non c'entrava nulla con il delitto Ambrosoli (giugno 1983). Tali testimonianze per\u00f2 non furono prese in considerazione dalla giustizia italiana.\nIl finto sequestro.\nNell'agosto 1979, mentre era indagato dalle autorit\u00e0 statunitensi, Sindona scomparve improvvisamente da New York e, servendosi di un passaporto falso, raggiunse Vienna accompagnato da Anthony Caruso, un piccolo funzionario della Barclays Bank, e Joseph Macaluso, un costruttore italoamericano; Sindona, dopo una sosta ad Atene, arriv\u00f2 a Brindisi e da l\u00ec in automobile arriv\u00f2 a Caltanissetta, venendo raggiunto in momenti diversi da Giacomo Vitale e da altri massoni, tra cui il suo medico di fiducia Joseph Miceli Crimi (affiliato alla loggia P2), che lo accompagnarono nel resto del viaggio. Il 17 agosto arriv\u00f2 a Palermo e successivamente incontr\u00f2 John Gambino, giunto da New York per seguire personalmente la vicenda: Sindona venne ospitato nella villa di Rosario Spatola a Torretta, in provincia di Palermo.\nLo scopo del viaggio di Sindona era quello di simulare un sequestro ad opera di un inesistente gruppo terroristico denominato \"Comitato Proletario Eversivo per una Vita Migliore\", ma in realt\u00e0 organizzato da John Gambino, Stefano Bontate e Salvatore Inzerillo, e doveva servire a fare arrivare velati avvisi ricattatori per portare a buon fine il salvataggio delle sue banche e quindi del denaro investito da Gambino e dagli altri mafiosi. Durante questo periodo Sindona mand\u00f2 Miceli Crimi almeno due volte ad Arezzo per convincere Licio Gelli a fare pressioni ai suoi precedenti alleati politici, tra cui l'onorevole Giulio Andreotti, e in cambio gli offr\u00ec la cosiddetta \"lista dei cinquecento\", l'elenco di notabili che avevano esportato capitali illegalmente. I tentativi di pressione, per\u00f2, fallirono. Seguirono alcuni tentativi d'intimidazione nei confronti di Enrico Cuccia, di cui si occup\u00f2 John Gambino: nell'ottobre 1979 Cuccia ricevette numerose telefonate minatorie e il suo portone venne incendiato da due bombe molotov. Infine, come tentativo estremo, nella villa di Torretta Sindona si fece addirittura sparare a una gamba, sotto anestesia, da Miceli Crimi, al fine di rendere pi\u00f9 veritiero il sequestro.\nInoltre Sindona aveva proposto a Stefano Bontate un piano separatista della Sicilia e l'affiliazione di alcuni mafiosi siciliani a una loggia massonica coperta, anche se la proposta non venne accolta positivamente da tutti i mafiosi. Il 16 ottobre 1979, dopo il fallimento dei vari tentativi di ricatto, Sindona \"ricomparve\" in una cabina telefonica di Manhattan, in condizioni fisiche conformi a quelle di un sequestrato, e si arrese alle autorit\u00e0.\nLe condanne.\nNel 1980, Sindona venne condannato negli Stati Uniti per 65 accuse, tra cui frode, spergiuro, false dichiarazioni bancarie e appropriazione indebita di fondi bancari; la sua difesa era assicurata da uno dei principali avvocati americani, Ivan Fisher. Il tribunale federale di Manhattan, oltre alla pena detentiva di 25 anni di carcere, mult\u00f2 Sindona per $.\nMentre si trovava nelle prigioni federali statunitensi, il governo italiano present\u00f2 agli U.S.A. domanda di estradizione perch\u00e9 Sindona potesse presenziare al processo per omicidio; stavolta la domanda fu accolta e il 25 settembre 1984 Sindona rientr\u00f2 in Italia e fu incarcerato a Voghera. Pochi giorni dopo \"Il Sole 24 Ore\" gli dedic\u00f2 una pagina intera chiedendosi: \"\u00c8 pensabile che Sindona, il quale vive nel terrore di ricevere prima o poi un 'caff\u00e8 alla Pisciotta', si metta ora a raccontare qualche particolare inedito solo per porre in difficolt\u00e0 qualcuno dei suoi pi\u00f9 vecchi e altolocati amici? Tipo Andreotti, ad esempio. O qualche altro big della politica o di Cosa nostra. C'\u00e8 da dubitarne\".\nIl 16 marzo 1985 Sindona venne condannato a 12 anni di prigione per frode; il risarcimento dei danni sarebbe stato stabilito in sede civile: Sindona fu condannato a pagare subito una provvisionale di due miliardi di lire ai liquidatori della Banca Privata Finanziaria e ai piccoli azionisti costituitisi parte civile.\nIl 18 marzo 1986 fu condannato all'ergastolo quale mandante dell'omicidio Ambrosoli.\nMorte.\nDue giorni dopo la condanna all'ergastolo, Michele Sindona bevve un caff\u00e8 al cianuro di potassio (probabilmente preparato da lui stesso) nel supercarcere di Voghera: mor\u00ec all'ospedale di Voghera dopo due giorni di coma profondo, il 22 marzo 1986.\nSindona era stato visitato in carcere da Carlo Rocchi che lo aveva rassicurato dell'aiuto degli americani per le sue vicende.\nLa sua morte \u00e8 stata archiviata come suicidio poich\u00e9 il cianuro di potassio ha un odore particolarmente penetrante e quindi ne risulta difficile l'assunzione involontaria; il comportamento e i movimenti di Sindona stesso lo confermavano, facendo pensare a un tentativo di auto-avvelenamento per essere estradato negli Stati Uniti, con i quali l'Italia aveva un accordo sulla custodia di Sindona legato alla sua sicurezza e incolumit\u00e0. Quindi un tentativo di avvelenamento lo avrebbe riportato al sicuro negli Stati Uniti.\nSindona fece di tutto per ottenere l'estradizione negli Stati Uniti e l'avvelenamento, secondo l'ipotesi pi\u00f9 accreditata, fu l'ennesimo tentativo. Quella mattina and\u00f2 a zuccherare il caff\u00e8 in bagno e quando ricomparve davanti agli agenti della polizia penitenziaria grid\u00f2: \u00abMi hanno avvelenato!\u00bb.\nResta comunque plausibile l'ipotesi che la persona, fino a oggi ignota, che gli forn\u00ec il veleno, lo avesse manipolato in modo che lo portasse alla morte e non, come previsto, a un semplice malore, magari in accordo con chi lo avrebbe voluto togliere di mezzo.\nHa lasciato la moglie Caterina, due figli e una figlia.\nIl giornalista e docente universitario Sergio Turone ipotizza che fosse stato Andreotti a far pervenire la bustina di zucchero contenente il cianuro fatale a Sindona, facendo credere a quest'ultimo che il caff\u00e8 avvelenato gli avrebbe causato solo un malore. Secondo Turone, il movente del presunto omicidio sarebbe stato il timore che Sindona rivelasse durante il processo d'appello segreti riguardanti i rapporti tra politici italiani, Cosa nostra, e la P2: \u00ab... fino alla sentenza del 18 marzo 1986 Sindona [aveva] sperato che il suo potente protettore [Andreotti] trovasse la via per salvarlo dall'ergastolo. Nel processo d'appello, non avendo pi\u00f9 nulla da perdere, avrebbe detto cose che finora aveva taciuto\u00bb.\nVa tuttavia sottolineato che tale ipotesi non \u00e8 stata suffragata da alcuna prova concreta che coinvolga in alcun modo Andreotti nella morte di Sindona. Ancora nel 2010, Giulio Andreotti riportava un giudizio positivo su Sindona: \u00abIo cercavo di vedere con obiettivit\u00e0. Non sono mai stato sindoniano, non ho mai creduto che fosse il diavolo in persona. Il fatto che si occupasse sul piano internazionale dimostrava una competenza economico finanziaria che gli dava in mano una carta che altri non avevano. Se non c'erano motivi di ostilit\u00e0, non si poteva che parlarne bene\u00bb.\nLa tomba di Michele Sindona e famiglia si trova nel Cimitero monumentale di Milano, la numero 430 del Circondante di Levante."}
{"id": "79396", "revid": "339392", "url": "https://it.wikipedia.org/wiki?curid=79396", "title": "Crime Scene Investigation", "text": ""}
{"id": "79398", "revid": "339392", "url": "https://it.wikipedia.org/wiki?curid=79398", "title": "ER (telefilm)", "text": ""}
{"id": "79399", "revid": "124434551", "url": "https://it.wikipedia.org/wiki?curid=79399", "title": "Saturazione di IPv4", "text": "Con l'aumento del numero di dispositivi connessi a Internet la capacit\u00e0 di indirizzamento della attuale versione (la numero 4) del protocollo IP (Internet Protocol) si sta rapidamente consumando; questo problema viene generalmente chiamato saturazione degli indirizzi IPv4.\nNei media, soprattutto quelli di lingua anglosassone, il problema \u00e8 anche indicato come IPcalypse (o come ARPAgeddon). Gli ultimi cinque blocchi /8 di indirizzi IPv4 sono stati assegnati dallo IANA il 3 febbraio 2011.\nUna delle possibili soluzioni gi\u00e0 in applicazione \u00e8 rappresentata dall'utilizzo di indirizzi IPv6, che consentono un numero di utenze distinte pari a 2128 (invece dei 232 degli IPv4); inoltre sono state elaborate soluzioni decentralizzate come l'utilizzo del NAT a livello di ISP.\nIl problema.\nUn indirizzo IPv4 utilizza 32 bit e pu\u00f2 quindi identificare un massimo di 232 indirizzi distinti. Per ragioni amministrative e tecniche (soprattutto collegate a esigenze di routing), gli indirizzi IPv4 sono raggruppati in blocchi di dimensione che si limita a essere una potenza del 2; questo ovviamente spreca un certo numero di indirizzi per ogni sottorete che abbia un numero diverso di postazioni. Inoltre una parte, seppur minoritaria, degli indirizzi IP non \u00e8 facilmente utilizzabile perch\u00e9 scelte tecniche li hanno riservati per usi come indirizzi privati di rete locale, loopback address, multicast e altri usi futuri; aggirare queste limitazioni richiederebbe un sostanziale re-engineering per aumentare lo spazio degli indirizzi disponibili. Infatti, alcune assegnazioni di indirizzi IPv4 fatte tanto tempo fa (negli anni '70 ad esempio), quando era disponibile solo l'indirizzamento a classi con 224 possibili indirizzi (chiamate originariamente \"classi A\" e \"/8\" nella attuale nomenclatura CIDR), port\u00f2 alcune istituzioni che erano coinvolte nello sviluppo di Internet ad avere una disponibilit\u00e0 di indirizzi sproporzionata. Il MIT, ad esempio, ha un intero blocco /8 assegnato (224 indirizzi, circa lo 0,39% di tutti gli indirizzi disponibili con il vecchio sistema.)\nStoria e contromisure.\nNei tardi anni ottanta erano gestite solo tre grandezze di blocchi (/8, /16 e /24); poich\u00e9 parecchie istituzioni erano troppo grandi per un intervallo /24, questo port\u00f2 a un rapido esaurimento dei blocchi /16 e ci fu il timore che lo spazio di indirizzi IPv4 sarebbe stato esaurito completamente entro il 2000. Ci\u00f2 ha portato a un numero di misure per razionare l'indirizzamento IPv4, tra cui:\nLa soluzione a lungo termine per risolvere il problema \u00e8 la transizione a IPv6, con i suoi indirizzi a 128 bit; questa transizione, bench\u00e9 necessaria, \u00e8 comunque un processo lungo e complesso e richieder\u00e0 molto tempo.\nNuove cause.\nLe nuove richieste per dispositivi \"always-on\" come ADSL e cable modem e la proliferazione di dispositivi mobile wireless come computer portatili, PDA e telefoni cellulari, stanno mettendo pressione a questo problema di esaurimento IP. Allo stesso momento popolose regioni dell'Asia come l'India e la Cina stanno rapidamente crescendo ed \u00e8 chiaro che presto ci saranno pi\u00f9 di 4 miliardi di dispositivi privati \"always-on\" connessi a Internet.\nAnni 2000 e 2010.\nL'unit\u00e0 di assegnamento di pi\u00f9 alto livello degli indirizzi IPv4 \u00e8 un blocco /8, quindi approssimativamente 16 milioni di indirizzi. Ad aprile 2004, 160 blocchi /8 erano gi\u00e0 stati assegnati su un massimo di 255.\nIl 3 febbraio 2011 la ICANN ha assegnato definitivamente gli ultimi blocchi di indirizzi IP."}
{"id": "79402", "revid": "287204", "url": "https://it.wikipedia.org/wiki?curid=79402", "title": "Scala modale", "text": ""}
{"id": "79406", "revid": "4175", "url": "https://it.wikipedia.org/wiki?curid=79406", "title": "Campionati mondiali di sci nordico 2007", "text": "I Campionati mondiali di sci nordico 2007 furono la quarantaseiesima edizione della manifestazione e si svolsero dal al a Sapporo, in Giappone.\nFurono assegnati diciotto titoli.\nRispetto all'edizione precedente furono introdotte alcune variazioni nel programma: nel salto con gli sci si torn\u00f2 a disputare una sola gara a squadre dal trampolino lungo (come gi\u00e0 a Val di Fiemme 2003) anzich\u00e9 una dal trampolino normale e una dal trampolino lungo; nello sci di fondo le due gare sprint individuali, maschile e femminile, furono disputate a tecnica classica anzich\u00e9 a tecnica libera, come gi\u00e0 era avvenuto in sede olimpica a .\nRisultati.\nUomini.\nCombinata nordica.\nSprint.\n23 febbraio&lt;br&gt;\nTrampolino: \u014ckurayama K120&lt;br&gt;\nFondo: 7,5\u00a0km\nIndividuale.\n3 marzo&lt;br&gt;\nTrampolino: Miyanomori K90&lt;br&gt;\nFondo: 15\u00a0km\nGara a squadre.\n25 febbraio&lt;br&gt;\nTrampolino: \u014ckurayama K120&lt;br&gt;\nFondo: 4x5 km\nSalto con gli sci.\nTrampolino normale.\n3 marzo&lt;br&gt;\nTrampolino: Miyanomori K90\nTrampolino lungo.\n24 febbraio&lt;br&gt;\nTrampolino: \u014ckurayama K120\nGara a squadre.\n25 febbraio&lt;br&gt;\nTrampolino: \u014ckurayama K120\nSci di fondo.\n15 km.\n28 febbraio&lt;br&gt;\nTecnica libera\n50 km.\n4 marzo&lt;br&gt;\nTecnica classica&lt;br&gt;\nPartenza in linea\nSprint.\n22 febbraio&lt;br&gt;\nTecnica classica\nInseguimento 30 km.\n24 febbraio&lt;br&gt;\n15\u00a0km a tecnica classica + 15\u00a0km a tecnica libera\nSprint a squadre.\n23 febbraio&lt;br&gt;\n6 frazioni a tecnica libera\nStaffetta 4x10 km.\n2 marzo&lt;br&gt;\n2 frazioni a tecnica classica + 2 frazioni a tecnica libera\nDonne.\nSci di fondo.\n10 km.\n27 febbraio&lt;br&gt;\nTecnica libera\n30 km.\n3 marzo&lt;br&gt;\nTecnica classica&lt;br&gt;\nPartenza in linea\nSprint.\n22 febbraio&lt;br&gt;\nTecnica classica\nInseguimento 15 km.\n25 febbraio&lt;br&gt;\n7,5\u00a0km a tecnica classica + 7,5\u00a0km a tecnica libera\nSprint a squadre.\n23 febbraio&lt;br&gt;\n6 frazioni a tecnica libera\nStaffetta 4x5 km.\n1\u00ba marzo&lt;br&gt;\n2 frazioni a tecnica classica + 2 frazioni a tecnica libera"}
{"id": "79407", "revid": "287204", "url": "https://it.wikipedia.org/wiki?curid=79407", "title": "Kheti VII", "text": "Biografia.\nCome per gli altri sovrani di questo periodo le informazioni che possediamo sono scarse e frammentarie.\nAnche se formalmente sovrano di tutto l'Egitto govern\u00f2, probabilmente, solo sul Basso Egitto.\nFu, con ogni probabilit\u00e0, l'autore dei \"Precetti di Merikara\", opera in cui, dopo aver analizzato le cause dell'anarchia politica del momento, illustra al suo successore, appunto il figlio Merikara, la strada per riportare restaurare l'ordine e ridare potere alla monarchia centrale.\nCon buona probabilit\u00e0 durante il regno di questo sovrano che Antef I (XI dinastia), principe di Tebe dette inizio alla secessione che port\u00f2 sul trono la XI dinastia."}
{"id": "79409", "revid": "287204", "url": "https://it.wikipedia.org/wiki?curid=79409", "title": "Campionati mondiali di sci nordico 2009", "text": "I Campionati mondiali di sci nordico 2009, quarantasettesima edizione della manifestazione, si svolsero dal 19 febbraio al 1\u00ba marzo a Liberec, in Repubblica Ceca. Vennero assegnati venti titoli.\nRispetto all'edizione precedente furono introdotte numerose variazioni nel programma.\nNella combinata nordica fu soppressa la gara sprint dal trampolino lungo e fu modificata la distanza della frazione di fondo dall'individuale Gundersen dal trampolino normale, portata da 15\u00a0km a 10\u00a0km; furono inoltre introdotte due nuova gare, entrambe individuali: la partenza in linea di 10\u00a0km con salto dal trampolino normale e la Gundersen di 10\u00a0km con salto dal trampolino lungo.\nNel salto con gli sci debutt\u00f2 una gara femminile: l'individuale dal trampolino normale.\nNello sci di fondo vari\u00f2 la ripartizie delle gare tra tecnica classica e tecnica libera: la 50\u00a0km e la gara sprint degli uomini e la 30\u00a0km e la gara sprint delle donne furono in tecnica libera anzich\u00e9 classica, mentre la 15\u00a0km e la sprint a squadre degli uomini e la 10\u00a0km e la sprint a squadre delle donne furono in classica anzich\u00e9 libera.\nRisultati.\nUomini.\nCombinata nordica.\nTrampolino normale.\n22 febbraio\nTrampolino: Je\u0161t\u011bd K90\nFondo: 10\u00a0km\nTrampolino lungo.\n28 febbraio\nTrampolino: Je\u0161t\u011bd K120\nFondo: 10\u00a0km\nPartenza in linea.\n19-20 febbraio\nTrampolino: Je\u0161t\u011bd K90\nFondo: 10\u00a0km\nGara a squadre.\n26 febbraio\nTrampolino: Je\u0161t\u011bd K120\nFondo: 4x5 km\nSalto con gli sci.\nTrampolino normale.\n21 febbraio\nTrampolino: Je\u0161t\u011bd K90\nTrampolino lungo.\n27 febbraio\nTrampolino: Je\u0161t\u011bd K120\nGara a squadre.\n28 febbraio\nTrampolino: Je\u0161t\u011bd K120\nSci di fondo.\n15 km.\n20 febbraio\nTecnica classica\n50 km.\n1\u00ba marzo\nTecnica libera\nPartenza in linea\nSprint.\n24 febbraio\nTecnica libera\nInseguimento 30 km.\n22 febbraio\n15\u00a0km a tecnica classica + 15\u00a0km a tecnica libera\nSprint a squadre.\n25 febbraio\n6 frazioni a tecnica classica\nStaffetta 4x10 km.\n27 febbraio\n2 frazioni a tecnica classica + 2 frazioni a tecnica libera\nDonne.\nSalto con gli sci.\nTrampolino normale.\n20 febbraio\nTrampolino: Je\u0161t\u011bd K90\nSci di fondo.\n10 km.\n19 febbraio\nTecnica classica\n30 km.\n28 febbraio\nTecnica libera\nPartenza in linea\nSprint.\n24 febbraio\nTecnica libera\nInseguimento 15 km.\n21 febbraio\n7,5\u00a0km a tecnica classica + 7,5\u00a0km a tecnica libera\nSprint a squadre.\n25 febbraio\n6 frazioni a tecnica classica\nStaffetta 4x5 km.\n26 febbraio\n2 frazioni a tecnica classica + 2 frazioni a tecnica libera"}
{"id": "79410", "revid": "104458", "url": "https://it.wikipedia.org/wiki?curid=79410", "title": "Campionati mondiali di sci alpino 2007", "text": "I Campionati mondiali di sci alpino 2007 si svolsero in Svezia, a \u00c5re, dal 3 al 18 febbraio. Il programma incluse gare di discesa libera, supergigante, slalom gigante, slalom speciale e supercombinata, tutte sia maschili sia femminili, e una gara a squadre mista.\nAssegnazione e impianti.\nLa localit\u00e0 svedese fu scelta quale sede della manifestazione dalla FIS . \u00c5re ospit\u00f2 per la seconda volta i Mondiali, dopo l'edizione del 1954. \nLe gare maschili e quella a squadre si disputarono sulla pista Olympia, quelle femminili sulla G\u00e4strappet.\nRisultati.\nUomini.\nDiscesa libera.\nData: 11 febbraio\nOre: 10.00 (UTC+1)\nPista: Olympia\nPartenza: 1\u00a0240\u00a0m\u00a0s.l.m.\nArrivo: 396\u00a0m\u00a0s.l.m.\nLunghezza: 2\u00a0922\u00a0m\nDislivello: 844\u00a0m\nPorte: 35\nTracciatore: Helmuth Schmalzl (FIS)\nSupergigante.\nData: 6 febbraio\nOre: 10.00 (UTC+1)\nPista: Olympia\nPartenza: 929\u00a0m\u00a0s.l.m.\nArrivo: 396\u00a0m\u00a0s.l.m.\nLunghezza: 1\u00a0820\u00a0m\nDislivello: 533\u00a0m\nPorte: 36\nTracciatore: Hans Flatscher (Svizzera)\nSlalom gigante.\nData: 14 febbraio\n1\u00aa manche:\nOre: 10.00 (UTC+1)\nPista: Olympia\nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nPorte: 50\nTracciatore: Alois Prenn (Svezia)\n2\u00aa manche:\nOre: 13.00 (UTC+1)\nPista: Olympia\nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nPorte: 49\nTracciatore: Mike Morin (Stati Uniti)\nSlalom speciale.\nData: 17 febbraio\n1\u00aa manche:\nOre: 10.00 (UTC+1)\nPista: Olympia\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nPorte: 71\nTracciatore: Mika Gustafsson (Svezia)\n2\u00aa manche:\nOre: 13.00 (UTC+1)\nPista: Olympia\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nPorte: 70\nTracciatore: Claudio Ravetto (Italia)\nSupercombinata.\nData: 8 febbraio\n1\u00aa manche:\nOre: 12.30 (UTC+1)\nPista: Olympia\nPartenza: 1\u00a0152\u00a0m\u00a0s.l.m.\nArrivo: 396\u00a0m\u00a0s.l.m.\nLunghezza: 2\u00a0880\u00a0m\nDislivello: 756\u00a0m\nPorte: 34\nTracciatore: Helmuth Schmalzl (FIS)\n2\u00aa manche:\nOre: 16.00 (UTC+1)\nPista: Olympia\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nPorte: \nTracciatore: Rainer Gstrein (Austria)\nDonne.\nDiscesa libera.\nData: 11 febbraio\nOre: 12.30 (UTC+1)\nPista: G\u00e4strappet\nPartenza: 1\u00a0055\u00a0m\u00a0s.l.m.\nArrivo: 396\u00a0m\u00a0s.l.m.\nLunghezza: 2\u00a0240\u00a0m\nDislivello: 659\u00a0m\nPorte: 35\nTracciatore: Jan Tischhauser (FIS)\nSupergigante.\nData: 6 febbraio\nOre: 12.30 (UTC+1)\nPista: G\u00e4strappet\nPartenza: 971\u00a0m\u00a0s.l.m.\nArrivo: 396\u00a0m\u00a0s.l.m.\nLunghezza: 1\u00a0829\u00a0m\nDislivello: 575\u00a0m\nPorte: 39\nTracciatore: J\u00fcrgen Graller (Austria)\nSlalom gigante.\nData: 13 febbraio\n1\u00aa manche:\nOre: 17.00 (UTC+1)\nPista: G\u00e4strappet\nPartenza: 796\u00a0m\u00a0s.l.m.\nArrivo: 400\u00a0m\u00a0s.l.m.\nDislivello: 416\u00a0m\nPorte: 46\nTracciatore: Anders P\u00e4rson (Svezia)\n2\u00aa manche:\nOre: 20.00 (UTC+1)\nPista: G\u00e4strappet\nPartenza: 796\u00a0m\u00a0s.l.m.\nArrivo: 400\u00a0m\u00a0s.l.m.\nDislivello: 416\u00a0m\nPorte: 54\nTracciatore: Michael Bont (Finlandia)\nSlalom speciale.\nData: 17 febbraio\n1\u00aa manche:\nOre: 10.00 (UTC+1)\nPista: G\u00e4strappet\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nPorte: 71\nTracciatore: Mika Gustafsson (Svezia)\n2\u00aa manche:\nOre: 13.00 (UTC+1)\nPista: G\u00e4strappet\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nPorte: 70\nTracciatore: Claudio Ravetto (Italia)\nSupercombinata.\nData: 9 febbraio\n1\u00aa manche:\nOre: 12.30 (UTC+1)\nPista: G\u00e4strappet\nPartenza: 971\u00a0m\u00a0s.l.m.\nArrivo: 396\u00a0m\u00a0s.l.m.\nLunghezza: 1\u00a0903\u00a0m\nDislivello: 575\u00a0m\nPorte: 28\nTracciatore: Jan Tischhauser (FIS)\n2\u00aa manche:\nOre: 16.00 (UTC+1)\nPista: G\u00e4strappet\nPartenza: 567\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 171\u00a0m\nPorte: \nTracciatore: Petr Z\u00e1hrobsk\u00fd (Rep. Ceca)\nGara a squadre.\nData: 18 febbraio\n1\u00aa manche:\nOre: 10.00 (UTC+1)\nPista: Olympia\nPartenza: 1\u00a0268\u00a0m\u00a0s.l.m.\nArrivo: 812\u00a0m\u00a0s.l.m.\nLunghezza: 1\u00a0308\u00a0m\nDislivello: 416\u00a0m\nPorte: 33\nTracciatore: Karl H. Plattner (Canada)\n2\u00aa manche:\nOre: 13.00 (UTC+1)\nPista: Olympia\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nPorte: \nTracciatore: Martin Eriksson (Svezia)"}
{"id": "79411", "revid": "117926628", "url": "https://it.wikipedia.org/wiki?curid=79411", "title": "Campionati mondiali di sci alpino 2009", "text": "I Campionati mondiali di sci alpino 2009 si sono svolti in Francia, a Val-d'Is\u00e8re, dal 3 al 15 febbraio. Il programma ha incluso gare di discesa libera, supergigante, slalom gigante, slalom speciale e supercombinata, tutte sia maschili sia femminili, mentre la gara a squadre mista \u00e8 stata annullata per avverse condizioni meteorologiche.\nAssegnazione e impianti.\nLa localit\u00e0 francese fu scelta quale sede della manifestazione dalla FIS . Val-d'Is\u00e8re ospit\u00f2 per la prima volta i Mondiali, anche se qui si erano gi\u00e0 disputate alcune gare di sci alpino ai XVI Giochi olimpici invernali di ed \u00e8 una delle tappe fisse della Coppa del Mondo.\nRisultati.\nUomini.\nDiscesa libera.\nData: 7 febbraio\nOre: 11.00 (UTC+1)\nPista: La face de Bellevarde\nPartenza: 2\u00a0807\u00a0m\u00a0s.l.m.\nArrivo: 1\u00a0848\u00a0m\u00a0s.l.m.\nLunghezza: 2\u00a0988\u00a0m\nDislivello: 959\u00a0m\nPendenza media: 32%\nPendenza massima: 70%\nPorte: 48\nTracciatore: Helmuth Schmalzl (FIS)\nSupergigante.\nData: 4 febbraio\nOre: 11.00 (UTC+1)\nPista: La face de Bellevarde\nPartenza: 2\u00a0498\u00a0m\u00a0s.l.m.\nArrivo: 1\u00a0848\u00a0m\u00a0s.l.m.\nLunghezza: 1\u00a0770\u00a0m\nDislivello: 650\u00a0m\nPendenza media: 36%\nPendenza massima: 56%\nPorte: 38\nTracciatore: Giovanni Luca Rulfi (Italia)\nSlalom gigante.\nData: 13 febbraio\n1\u00aa manche:\nOre: 10.00 (UTC+1)\nPista: La face de Bellevarde\nPartenza: 2\u00a0292\u00a0m\u00a0s.l.m.\nArrivo: 1\u00a0848\u00a0m\u00a0s.l.m.\nLunghezza: 1\u00a0181\u00a0m\nDislivello: 444\u00a0m\nPendenza media: 38%\nPendenza massima: 70%\nPorte: 53\nTracciatore: Sepp Brunner (Svizzera)\n2\u00aa manche:\nOre: 13.30 (UTC+1)\nPista: La face de Bellevarde\nPartenza: 2\u00a0292\u00a0m\u00a0s.l.m.\nArrivo: 1\u00a0848\u00a0m\u00a0s.l.m.\nLunghezza: 1\u00a0181\u00a0m\nDislivello: 444\u00a0m\nPendenza media: 38%\nPendenza massima: 70%\nPorte: 52\nTracciatore: Matteo Guadagnini (Italia)\nSlalom speciale.\nData: 15 febbraio\n1\u00aa manche:\nOre: 10.00 (UTC+1)\nPista: La face de Bellevarde\nPartenza: 2\u00a0062\u00a0m\u00a0s.l.m.\nArrivo: 1\u00a0842\u00a0m\u00a0s.l.m.\nLunghezza: 591\u00a0m\nDislivello: 220\u00a0m\nPendenza media: 37%\nPendenza massima: 70%\nPorte: 64\nTracciatore: Christian H\u00f6flehner (Austria)\n2\u00aa manche:\nOre: 13.30 (UTC+1)\nPista: La face de Bellevarde\nPartenza: 2\u00a0062\u00a0m\u00a0s.l.m.\nArrivo: 1\u00a0842\u00a0m\u00a0s.l.m.\nLunghezza: 591\u00a0m\nDislivello: 220\u00a0m\nPendenza media: 37%\nPendenza massima: 70%\nPorte: 64\nTracciatore: Jacques Th\u00e9olier (Francia)\nSupercombinata.\nData: 9 febbraio\n1\u00aa manche:\nOre: 10.00 (UTC+1)\nPista: La face de Bellevarde\nPartenza: 2\u00a0550\u00a0m\u00a0s.l.m.\nArrivo: 1\u00a0848\u00a0m\u00a0s.l.m.\nLunghezza: 2\u00a0549\u00a0m\nDislivello: 702\u00a0m\nPendenza media: 32%\nPendenza massima: 70%\nPorte: 30\nTracciatore: Helmuth Schmalzl (FIS)\n2\u00aa manche:\nOre: 17.00 (UTC+1)\nPista: La face de Bellevarde\nPartenza: 2\u00a0042\u00a0m\u00a0s.l.m.\nArrivo: 1\u00a0842\u00a0m\u00a0s.l.m.\nLunghezza: 550\u00a0m\nDislivello: 200\u00a0m\nPendenza media: 37%\nPendenza massima: 70%\nPorte: 57\nTracciatore: Greg Nedell (Stati Uniti)\nDonne.\nDiscesa libera.\nData: 9 febbraio\nOre: 13.00 (UTC+1)\nPista: Rh\u00f4ne-Alpes\nPartenza: 2\u00a0536\u00a0m\u00a0s.l.m.\nArrivo: 1\u00a0845\u00a0m\u00a0s.l.m.\nLunghezza: 2\u00a0227\u00a0m\nDislivello: 691\u00a0m\nPendenza media: 33%\nPendenza massima: 53%\nPorte: 37\nTracciatore: Jan Tischhauser (FIS)\nSupergigante.\nData: 3 febbraio\nOre: 13.00 (UTC+1)\nPista: Rh\u00f4ne-Alpes\nPartenza: 2\u00a0445\u00a0m\u00a0s.l.m.\nArrivo: 1\u00a0845\u00a0m\u00a0s.l.m.\nLunghezza: 1\u00a0926\u00a0m\nDislivello: 600\u00a0m\nPendenza media: 33%\nPendenza massima: 53%\nPorte: 38\nTracciatore: Ulf Emilsson (Svezia)\nSlalom gigante.\nData: 14 febbraio\n1\u00aa manche:\nOre: 10.00 (UTC+1)\nPista: La face de Bellevarde\nPartenza: 2\u00a0225\u00a0m\u00a0s.l.m.\nArrivo: 1\u00a0865\u00a0m\u00a0s.l.m.\nLunghezza: 1\u00a0181\u00a0m\nDislivello: 360\u00a0m\nPendenza media: 38%\nPendenza massima: 70%\nPorte: 42\nTracciatore: Trevor Wagner (Stati Uniti)\n2\u00aa manche:\nOre: 13.30 (UTC+1)\nPista: La face de Bellevarde\nPartenza: 2\u00a0225\u00a0m\u00a0s.l.m.\nArrivo: 1\u00a0865\u00a0m\u00a0s.l.m.\nLunghezza: 1\u00a0181\u00a0m\nDislivello: 360\u00a0m\nPendenza media: 38%\nPendenza massima: 70%\nPorte: 41\nTracciatore: Marko Jurjec (Slovenia)\nSlalom speciale.\nData: 14 febbraio\n1\u00aa manche:\nOre: 10.00 (UTC+1)\nPista: La face de Bellevarde\nPartenza: 2\u00a0032\u00a0m\u00a0s.l.m.\nArrivo: 1\u00a0842\u00a0m\u00a0s.l.m.\nLunghezza: 550\u00a0m\nDislivello: 190\u00a0m\nPendenza media: 37%\nPendenza massima: 70%\nPorte: 59\nTracciatore: Christian Schwaiger (Germania)\n2\u00aa manche:\nOre: 13.30 (UTC+1)\nPista: La face de Bellevarde\nPartenza: 2\u00a0032\u00a0m\u00a0s.l.m.\nArrivo: 1\u00a0842\u00a0m\u00a0s.l.m.\nLunghezza: 550\u00a0m\nDislivello: 190\u00a0m\nPendenza media: 37%\nPendenza massima: 70%\nPorte: 64\nTracciatore: Petr Z\u00e1hrobsk\u00fd (Rep. Ceca)\nSupercombinata.\nData: 6 febbraio\n1\u00aa manche:\nOre: 11.00 (UTC+1)\nPista: Rh\u00f4ne-Alpes\nPartenza: 2\u00a0536\u00a0m\u00a0s.l.m.\nArrivo: 1\u00a0845\u00a0m\u00a0s.l.m.\nLunghezza: 2\u00a0227\u00a0m\nDislivello: 691\u00a0m\nPendenza media: 33%\nPendenza massima: 53%\nPorte: 37\nTracciatore: Jan Tischhauser (FIS)\n2\u00aa manche:\nOre: 14.00 (UTC+1)\nPista: Rh\u00f4ne-Alpes\nPartenza: 2\u00a0035\u00a0m\u00a0s.l.m.\nArrivo: 1\u00a0840\u00a0m\u00a0s.l.m.\nLunghezza: 497\u00a0m\nDislivello: 195\u00a0m\nPendenza media: 37%\nPendenza massima: 53%\nPorte: 56\nTracciatore: Mike Necesanek (Canada)\nGara a squadre.\nLa gara, originariamente in programma l'11 febbraio, \u00e8 stata annullata per le avverse condizioni meteorologiche (forti nevicate e raffiche di vento."}
{"id": "79415", "revid": "93556", "url": "https://it.wikipedia.org/wiki?curid=79415", "title": "John Glenn", "text": "Biografia.\nNacque a Cambridge, Ohio, il 18 luglio 1921 figlio di John Herschel Glenn Sr. (1895\u20131966), che lavorava per un'azienda idraulica, e di Clara Teresa Sproat (1897\u20131971), di professione insegnante. Di famiglia molto religiosa, pass\u00f2 la sua giovent\u00f9 con un'educazione rivolta al rispetto e all'amore per la Patria, e conobbe le ristrettezze economiche legate alla crisi del 1929. Conobbe fin da bambino la sua compagna, che poi diverr\u00e0 sua moglie, Annie Castor, con la quale avr\u00e0 due figli, un maschio e una femmina.\nNel 1941, mentre frequenta la locale universit\u00e0, in seguito al bombardamento giapponese di Pearl Harbor si arruola come pilota nel Corpo dei Marines, nel quale partecipa alla campagna delle isole Marshall. Prende parte anche alla guerra di Corea, al termine della quale diventa pilota collaudatore, con diversi record di velocit\u00e0 (Progetto Bullett). Negli anni cinquanta partecipa a numerose trasmissioni televisive, divenendo molto popolare presso il pubblico statunitense.\nNel 1960 viene arruolato tra i \"Mercury Seven\", i primi sette astronauti della NASA destinati al Programma spaziale Mercury. Fu lanciato il 20 febbraio 1962 nella missione \"Mercury-Atlas 6\", diventando il primo statunitense a entrare in orbita attorno alla Terra, rimanendo 4 ore e 55 minuti nello spazio. Il tenente colonnello comp\u00ec tre orbite intorno alla Terra, eguagliando cos\u00ec Jurij Gagarin. Glenn accett\u00f2 di partire solo quando i calcoli per il volo, effettuati con elaboratori elettronici, furono verificati a mano dalla \"calcolatrice umana\" afro-americana Katherine Johnson. Il suo rientro fu costellato da numerosi problemi tecnici, tra cui un presunto problema allo scudo termico che mise a rischio la vita dell'astronauta. Seguendo la corrente politica dei Kennedy, nel 1964 lasci\u00f2 la NASA per candidarsi come Senatore per il Partito Democratico. Fu eletto rappresentante dello stato dell'Ohio nel 1974, 1980, 1986, e 1992. Annunci\u00f2 inoltre la candidatura alla presidenza degli Stati Uniti d'America nell'aprile 1983, ritirandosi nel marzo 1984.\nGlenn ritorn\u00f2 nello spazio con lo Space Shuttle, che venne lanciato il 29 ottobre 1998, a bordo della missione STS-95, dove partecip\u00f2 a studi sulla fisiologia dell'uomo in et\u00e0 avanzata e i suoi problemi nello spazio, stabilendo, all'et\u00e0 di 77 anni, un nuovo primato.\nMassone, membro della Loggia \"Concord Lodge\" N. 688 di New Concord, Ohio. Raggiunse il 32\u00ba grado nella Valle di Cincinnati, e l'anno successivo ricevette il 33\u00ba ed ultimo grado del Rito scozzese antico ed accettato, nel 1965, in occasione della Fiera internazionale di New York, nel padiglione della Gran Loggia di New York fu esposto il gagliardetto massonico, con squadra e compasso, portato da John Glenn nello spazio. Fece parte dell'De Molay International, un'organizzazione massonica di educatori per adolescenti.\nGlenn fu ordinato pastore della Chiesa Presbiteriana degli Stati Uniti. La sua fede precedette l'inizio della professione di astronauta, e si rafforz\u00f2 con i viaggi nello spazio. Al termine della sua seconda e ultima impresa, dichiar\u00f2 \"mi \u00e8 impossibile vedere una simile creazione senza credere in Dio\" e \"not believe in God is to me impossible\". Dichiar\u00f2 che a suo parere non vi \u00e8 contraddizione fra la sua fede in Dio e la teoria evoluzionistica, che riteneva \"un fatto\" e che dovesse essere insegnata nelle scuole: \"Non mi sembra di essere meno credente se colgo con favore il fatto che la scienza prenda atto che noi mutiamo con il tempo e con l'evoluzione, e questa \u00e8 una verit\u00e0 fattuale. Ci\u00f2 non significa affatto che sia meno meraviglioso e che non possa esistere un qualche potere pi\u00f9 grande di ciascuno di noi che sia stato e sia dietro tutto ci\u00f2 che sta accadendo\".\nJohn Glenn muore l'8 dicembre 2016 al James Cancer Hospital, in Ohio, all'et\u00e0 di 95 anni.\nCinema e Tv.\n\u00c8 stato interpretato da:"}
{"id": "79417", "revid": "417050", "url": "https://it.wikipedia.org/wiki?curid=79417", "title": "Marino Moretti", "text": "Inizi\u00f2 come poeta, cantando le cose semplici e umili di tutti i giorni, seguendo un'influenza pascoliana, usando toni dimessi e parole semplici; pass\u00f2 in seguito a scrivere novelle e romanzi, tra cui \"Puri di cuore\", dove il linguaggio diventa pi\u00f9 complesso e analitico, tornando ancora alla poesia negli ultimi anni.\nBiografia.\nAnni giovanili.\nNacque a Cesenatico in provincia di Forl\u00ec nel 1885, da Ettore Moretti, impiegato al Comune e imprenditore di trasporti marittimie da Filomena (che si cognomava Moretti anche da nubile), insegnante elementare, di origine marchigiana.\nFrequent\u00f2 la scuola elementare a Cesenatico nella classe della madre, esperienza indubbiamente importante per la formazione della sua personalit\u00e0.\nNel 1896 venne iscritto presso l'Istituto \"Sant'Apollinare\" di Ravenna diretto da religiosi, ma l'anno seguente lo abbandon\u00f2 per il profitto scadente. Si iscrisse quindi al liceo-ginnasio \"Vittorino da Feltre\" di Bologna che lasci\u00f2 nel 1900, senza aver conseguito la licenza ginnasiale.\nDeciso a lasciare per sempre gli studi, convinse i genitori ad iscriverlo, nel 1901, alla \u00abRegia Scuola di recitazione \"Tommaso Salvini\"\u00bb di Firenze diretta da Luigi Rasi. Viste le sue scarse doti in quel campo, il Rasi stesso gli consigli\u00f2 di lasciare quella carriera suggerendogli una via diversa e maggiormente affine agli interessi letterari che aveva gi\u00e0 in precedenza espresso. Rasi incaric\u00f2 quindi Moretti di fargli da collaboratore lavorando per portare a termine il suo \"Dizionario dei comici italiani\", incarico che egli port\u00f2 egregiamente a termine ottenendo cos\u00ec due vantaggi: quello di essere abbastanza autonomo economicamente e quello di poter svolgere un'attivit\u00e0 gratificante. Alla scuola del Rasi conobbe Aldo Palazzeschi con il quale strinse un'amicizia solida e duratura nel tempo.\nGli anni fiorentini.\nGli anni trascorsi a Firenze, centro culturale di prima importanza, sono rilevanti per la formazione centrale. Il clima fiorentino di questo periodo, con le nuove tendenze che danno via a riviste come \u00abHermes\u00bb, \u00abLacerba\u00bb, \u00abLa Voce\u00bb, \u00abLeonardo\u00bb, sar\u00e0 per Moretti, che ne rimane ai margini, ricco di stimoli. A Firenze il giovane Moretti frequenta il Gabinetto Vieusseux, dove era possibile accedere alle pi\u00f9 importanti riviste italiane ed europee, la Biblioteca Nazionale Centrale di Firenze.\nAl 1902 e 1903 appartengono le prime raccolte di novelle intitolate \"Le primavere\" e quelle di versi, \"Il poema di un'armonia\" e \"La sorgente della pace\".\nMa il vero debutto letterario avviene con la pubblicazione nel 1905 delle liriche di \"Fraternit\u00e0\", seguito dalle novelle intitolate \"Paese degli equivoci\". Nel 1908 viene data alle stampe la raccolta \"La serenata delle zanzare\" e nel giro di pochi anni vengono pubblicate le sue raccolte pi\u00f9 famose: \"Poesie scritte col lapis\" del 1910, \"Poesie di tutti i giorni\" del 1911, \"I poemetti di Marino\" del 1913 e \"Il giardino dei frutti\" del 1916. Con quest'opera Moretti sembra congedarsi come poeta dal pubblico, per darsi soprattutto alla memorialistica e alla narrativa. Riprender\u00e0 la sua attivit\u00e0 di poeta solamente mezzo secolo dopo.\nGli anni della guerra.\nEra intanto scoppiata la prima guerra mondiale e lo scrittore, pur non essendo stato ritenuto idoneo al servizio militare, volle partecipare; si arruol\u00f2 quindi come infermiere lavorando negli ospedali da campo.\nInviato a Roma, nel 1916 lavor\u00f2 presso un'agenzia di stampa della Croce Rossa con Federigo Tozzi con il quale rimase in contatto sino al 1920, anno della sua morte.\nSar\u00e0 durante gli anni della guerra che avverr\u00e0 l'esordio di Moretti come romanziere con \"Il sole del sabato\" pubblicato nel 1916 ma gi\u00e0 uscito nel 1913 su \u00abIl Giornale d'Italia\u00bb, al quale seguir\u00e0 nel 1918 \"Guenda\" che otterr\u00e0 buoni consensi.\nIl ritorno a Firenze.\nMoretti collabor\u00f2 attivamente a numerosi periodici e giornali a partire dal 1923 e soprattutto alla pagina letteraria del \u00abCorriere della Sera\u00bb su invito di Luigi Albertini, direttore del giornale.\nDichiaratosi contrario al fascismo, firm\u00f2 il \"Manifesto degli intellettuali antifascisti\" di Benedetto Croce, anche se non partecip\u00f2 attivamente alla vita politica rimanendo sempre appartato tra Firenze e la citt\u00e0 natale. A dicembre del 1926 fece parte con Aldo Palazzeschi della giuria del premio Alessandro Manzoni dell'Unione Editori Cattolici Italiani.\nDurante gli anni della dittatura la pubblicazione nel 1928 in volume del \"Trono dei poveri\", che era gi\u00e0 uscito a puntate tra il dicembre 1926 e il giugno 1927 su \u00abIl Secolo\u00bb, gli cre\u00f2 qualche inconveniente. Esso infatti venne accolto dalle contestazioni dei fascisti della Repubblica di San Marino a causa del contenuto che riportava elogi alla libert\u00e0 e all'indipendenza delle passate istituzioni.\nNel 1932 l'Accademia d'Italia assegn\u00f2 a Moretti il Premio Mussolini, premio subito ritratto e dato invece a Silvio Benco. Nel 1936, nonostante la firma del \"Manifesto\" di Croce, scrisse un elzeviro per il \u00abCorriere della Sera\u00bb in cui esaltava la guerra d'Etiopia.\nNel 1944, durante la RSI, lo stesso premio verr\u00e0 assegnato a Moretti, che lo rifiuter\u00e0 con fermezza.\nLo scrittore intanto aveva continuato negli anni precedenti la sua attivit\u00e0 scrivendo e pubblicando novelle, ricordi e romanzi. Risale al 1935 \"L'Andreana\", al 1937 \"Anna degli elefanti\" e al 1941 \"La vedova Fioravanti\", il romanzo che verr\u00e0 accolto come il suo capolavoro da critici letterari autorevoli come Emilio Cecchi e Pietro Pancrazi.\nIl secondo dopoguerra e la fine della carriera di romanziere.\nNel 1946, terminato il periodo bellico, Moretti inizi\u00f2 la revisione delle sue opere dando alla ristampa alcune di esse e pubblicando un altro romanzo importante, \"I coniugi Allori\", al quale seguir\u00e0 il romanzo di rievocazione \"Il fiocco verde\" nel 1948, il volume di ricordi \"I grilli di Pazzo Pazzi\" nel 1951 e un'ultima raccolta di novelle, intitolata \"194\", nel 1956.\nNel 1958 Moretti termina con \"La camera degli sposi\" la sua carriera di romanziere e nel 1960, con il \"Libro dei miei amici. Ritratti letterari\", ne far\u00e0 l'ultimo bilancio.\nErano intanto iniziati i riconoscimenti pubblici per l'autore. Nel 1948 otterr\u00e0, a pari merito con Francesco Flora, il Premio Fila, nel 1952 il Premio Feltrinelli dell'Accademia dei lincei, nel 1955, con \"Il libro dei sorprendenti vent'anni\" il premio Napoli e nel 1959, con \"Tutte le novelle\", il Premio Viareggio che sar\u00e0 causa di polemiche perch\u00e9 aveva superato \"Una vita violenta\" di Pier Paolo Pasolini. Moretti ricever\u00e0 nel 1969 nuovamente il Premio Viareggio, Speciale per l'insieme dell'opera letteraria.\nMoretti ha scritto e pubblicato nel 1967 una novella sulla rivista Pioniere Noi Donne dal titolo: \"A scuola\" n\u00b029/1967\nIl ritorno alla poesia.\nNel 1969, mentre l'editore Mondadori inizier\u00e0 l'edizione, nei \"Classici italiani contemporanei\", delle opere dello scrittore, egli, in modo inaspettato e con grande vitalit\u00e0, riprender\u00e0 a scrivere poesia. Usciranno nel 1969 la raccolta poetica \"L'ultima estate\", nel 1971 \"Tre anni e un giorno\", nel 1973 \"Le poverazze\" e nel 1974 \"Diario senza fine\".\nNel 1975, per il suo novantesimo compleanno, la Biblioteca di Cesenatico organizzer\u00e0 un importante convegno di studi e nel volume degli atti che uscir\u00e0 nel 1977 il nome di Moretti apparir\u00e0 accanto a quello dei pi\u00f9 noti e validi esponenti della critica letteraria.\nA Cesenatico lo scrittore si spegner\u00e0 il 6 luglio del 1979, pochi giorni prima di compiere 94 anni.\nProduzione letteraria.\nLe raccolte poetiche.\nA parte le primissime poesie edite su riviste fiorentine e la raccolta di novelle del 1902 intitolata \"Le primavere\", si ricordano due opere che per molto tempo sono state ignorate dalla critica e messe in luce da Piero Bigongiari: \"Il poema di un'armonia\" e \"La sorgente della pace\", entrambe pubblicate a Firenze dall'editore Ducci nel 1903 che, nell'intenzione dell'autore, dovevano far parte di una trilogia che doveva concludersi con \"L'autunno della vergine\".\nQueste raccolte risentono dell'atmosfera simbolista tipica del decadentismo europeo della \"fin de si\u00e8cle\" e si possono collocare tra il gusto liberty e l'esempio dannunziano.\nMa il vero esordio pubblico di Moretti come poeta avvenne con la raccolta \"Fraternit\u00e0\". L'opera fu edita a Torino dalla casa editrice Remo Sandron nel 1905 arricchita da una incisione di Adolfo De Carolis e risente dell'influsso del Pascoli; venne recensita da Aldo Palazzeschi, mentre a sua volta Moretti recensiva \"I cavalli bianchi\" dell'amico.\nNel 1908 fecero seguito i poemetti de \"La serenata delle zanzare\" pubblicata presso l'editore Streglio di Torino con incisioni del De Carolis che, pur risentendo dell'influsso di Myricae e dei Canti di Castelvecchio di Pascoli, assumono una connotazione diversa e originale. Seguiranno \"Poesie scritte col lapis\" e \"Poesie di tutti i giorni\", pubblicate nel (1910) e (1911) dall'editore Ricciardi, che segneranno la fase crepuscolare.\nNel 1916 uscir\u00e0 un'altra opera significativa, \"Il giardino dei frutti\" pubblicate da Ricciardi che comprendeva le poesie del periodo 1911-1914 e che, in parte, erano gi\u00e0 uscite, tra il 1912 e il 1913, sulla \"Riviera Ligure\".\nNel 1913 Moretti aveva pubblicato alcuni poemetti per l'infanzia su \"Il giornalino della domenica\" di Vamba, in seguito editi a Roma dalla Tipografia Ed. Nazionale con il titolo \"Poemetti di Marino\", che, pur mantenendo il medesimo tono di certi poemetti precedenti risultarono di minore importanza.L'antologia \"Poesie 1905-1914\", curata dal poeta per Treves, \u00e8 simile ad un congedo poetico. Dopo il 1914 l'attivit\u00e0 poetica di Moretti rimase per lungo tempo episodica e privata.\nI ricordi.\nTra la produzione letteraria di Moretti un forte significato assumono le pagine autobiografiche che si ritrovano in diversi contesti dei suoi romanzi, come in \"Anna degli elefanti\" o nella sezione del \"Trono dei poveri\" dove rivive l'esperienza vissuta in prima persona negli ospedali da campo nel periodo della guerra.\nMoretti scrisse inoltre numerose memorie autobiografiche e impressioni di viaggio (\"Mia madre\", \"Il tempo felice\", \"Via Laura\", \"Fantasie olandesi\", \"Scrivere non \u00e8 necessario\", \"Pane in desco\", \"L'odore del pane\", \"I grilli di Pazzo Pazzi\", \"Il libro dei miei amici\", \"Ritratti letterari\"), che nel 1962 entrarono a far parte del volume unico intitolato \"Tutti i ricordi\" a cura dell'editore Mondadori.\nLe novelle.\nRicca e varia fu anche la produzione di novelle tra le quali si ricordano \"Il paese degli equivoci\" (1907), \"I lestofanti\" (1909), \"Ah!Ah!Aha!\" (1909), \"I pesci fuor d'acqua\" (1914), \"La bandiera alla finestra\" (1917), \"Conoscere il mondo\" (1919), \"Personaggi secondari\" (1920), \"Una settimana in Paradiso e altre novelle\" (1920), \"Cinque novelle\" (1920), \"La vera grandezza\" (1925), \"Le capinere\" (1926), \"Allegretto quasi allegro\" (1927), \"Sorprese del buon Dio\" (1931), \"Novelle per Urbino\" (1937), \"Uomini soli\" (1954). Esse vennero pubblicate dapprima su riviste e giornali e poi raccolte in volume, sistemate e revisionate, dalla SEI nel 1942 e infine dalla Mondadori nel 1959 con una selezione definitiva che comprendeva cento testi divisi in quattro parti: \"Personaggi secondari\", \"Da vita a vita\", \"Presente del presente\", \"Racconti brevi\".\nI romanzi.\nRomanzi della mia terra.\nDopo la prima guerra mondiale Moretti si dedic\u00f2 soprattutto alla narrativa e nel 1961 vengono ristampati, nei \"Romanzi della mia terra\", \"La voce di Dio\" del 1920, \"Puri di cuore\" del 1923, \"L'Andreana\" del 1935, \"La vedova Fioravanti\" del 1940.\nRomanzi dal primo all'ultimo.\nNel 1965 esce la raccolta dei \"Romanzi dal primo all'ultimo\" che comprende \"Il sole del sabato\", primo romanzo di Moretti pubblicato nel 1916, \"Il segno della croce\" del 1926, \"Il trono dei poveri\" del 1928, \"Il fiocco verde\" del 1948, il \"Doctor Mellifluus\" del 1954 e \"La camera degli sposi\" del 1958.\nRomanzi dell'amorino.\nNel 1968, quando lo scrittore era ormai ritornato alla poesia, saranno ristampati in una raccolta dal titolo \"Romanzi dell'amorino\", \"Guenda\" del 1918, che piacque al Papini delle \"Stroncature\", \"N\u00e9 bella n\u00e9 brutta\" del 1921, i \"Due fanciulli\" del 1922 (ristampato nel 1950 da Mondadori con il titolo \"Il pudore\", \"Anna degli elefanti\" del 1937, \"I coniugi Allori\" del 1946 legati tra loro, oltre a situazioni contingenti, dal fiore dell'amorino chiamato anche reseda.\nIdilli in prosa.\nGli altri romanzi, \"L'isola dell'amore\" del 1920, \"Il romanzo della mamma\" del 1924, \"La casa del Santo Sangue\" del 1929, furono ristampati da Moretti, con il titolo di \"Idilli in prosa\", nel 1966 nell'appendice dell'edizione di \"Tutte le poesie\".\nLe ultime poesie.\nNella tarda et\u00e0 Moretti ritorn\u00f2 con impeto alla poesia, dapprima con \"Diario senza le date\", edito nel 1965, ed in seguito con \"L'ultima estate\" (1969), \"Tre anni e un giorno\" (1971), \"Le poverazze. Diario a due voci\" (1973) ed infine la riedizione, con aggiunta di nuovo materiale, del \"Diario senza date\" (1974).\nNel 1966 intanto aveva dato inizio alla nuova e ultima stagione poetica pubblicando \"Tutte le poesie\" che comprendeva una scelta e revisione delle precedenti raccolte oltre una sezione di testi inediti che daranno inizio al suo nuovo modo di fare poesia, quello di un esercizio di scrittura basato sull'uso dell'epigramma che, per la libert\u00e0 delle forme e dello stile, raggiunge uno dei suoi pi\u00f9 alti risultati.\nL'interesse per la sua opera.\nAl convegno di Cesenatico del 1975 per il novantesimo compleanno dello scrittore si assistette ad un aumento d'interesse per la sua opera. Gli \"Atti del Convegno\", con interventi di Gianfranco Contini, Geno Pampaloni e Luciano Anceschi, vennero pubblicati nel 1977 a Milano da Il Saggiatore.\nPoetica.\nLa poesia.\nMoretti \u00e8 tipicamente associato al crepuscolarismo. Il termine compare infatti per la prima volta proprio in una recensione a \"Poesie scritte con il lapis\".\nLa poesia di Moretti nonostante un'attivit\u00e0 lunghissima, che ha sfiorato i settanta anni, non ha subito grandi modificazioni.Tipico rappresentante di un modo di vedere la vita nelle sue semplici cose senza tempo, ripiegandosi su s\u00e9 stesso e lasciandosi andare, Moretti, forse pi\u00f9 dei suoi compagni crepuscolari, sente lo sfaldarsi del personaggio e la debolezza dell'uomo nei confronti del tempo, che procede inesorabile, cui non cessa di ribellarsi.La sua \u00e8 una poesia che nasce dal contrasto fra le cose e i sentimenti, fra il mondo esterno e il mondo interno.\nNella poesia intitolata \"A Cesena\" tutti i temi crepuscolari sono presenti, soprattutto la posizione nei confronti del tempo, delle cose che ti circondano e del passato che non si riconosce: \nMoretti va inoltre ricordato, oltre che per le poesie del periodo giovanile, per quelle della maturit\u00e0 e della vecchiaia nelle quali, come dice Carlo Bo, il poeta si \u00e8 sciolto maggiormente \u00abannullando quelli che erano gli schemi iniziali riconducibili alla lezione crepuscolare e impostando la sua nuova lettura dentro il registro dell'ironia e di una filosofia dolorosa e quasi crudele\u00bb.\nLa narrazione.\nMarino Moretti concepisce il romanzo o la novella come lo svolgimento di un tema semplice senza necessit\u00e0 di alcuna architettura al quale sia sufficiente l'alternarsi dei chiaroscuri per darne il giusto risalto.\nAd un certo punto della sua carriera, dopo \"La vedova Fioravanti\" (1941), lo scrittore giunge ad una maggiore complessit\u00e0 di temi narrativi e ad una maggiore scioltezza formale.\nLo stile diventa pi\u00f9 analitico e complesso e le emozioni, pi\u00f9 sommesse, comprendono pause riflessive venate da un'intonazione ironica. Lo scrittore inizia a servirsi del materiale dei ricordi e lo intreccia a motivi fantastici, combinando e contaminando le forme narrative con quelle del saggio o della divagazione lirica.\nTemi e motivi.\nIl tema della provincia, a diversi livelli di approfondimento, \u00e8 tipico dell'opera morettiana. Ci si trova di fronte ad un \"provincialismo\" delle prime opere che si rif\u00e0 ad un'atmosfera crepuscolare dove viene messo in evidenza un mondo dai contorni un po' ristretti, sonnolento e a volte e anche uggioso. Tutto questo appare legato al gusto italiano del momento, con riferimento a Fausto Maria Martini che pubblica nel 1910 le \"Poesie provinciali\" e anche a coloro, come Rodenbach o Mateterlink che possono considerarsi affini al crepuscolarismo.\nIn un secondo momento, come nei \"romanzi della mia terra\", l'analisi diventa pi\u00f9 dettagliata nel descrivere soprattutto gli interni, dove certi elementi, che rappresentano il centro della vita domestica, assumono un ruolo simbolico, come il focolare (l\"'ar\u00f2la\") nel romanzo \"Puri di cuore\": \"Grande la cucina quanto piccolo e modesto il tinello. Un gran cucinone con un'ar\u00f2la non pi\u00f9 alta delle seggiole, una rastrelliera rustica in tre file da cui gocciolavano i piatti e la terraglia rustica sul lavandino, una tavola quadrata nel mezzo, un canterano dalla patina nera con gli sportelli che ricordavano le porte delle chiese barocche e l'alzata a bocca di forno che si restringeva gradatamente in alto e reggeva piatti colorati e stoviglie.\"\nUn maggiore ampliamento del tema avviene con l'interesse per quanto accade nel paese, l'accurata descrizione degli ambienti e soprattutto con la \"tipizzazione\" dei diversi personaggi che mette in evidenza la loro mentalit\u00e0 tanto legata alle abitudini di vita di quella terra e di quella cultura. E, come scrive Giuseppe Zaccaria, \"In questo senso la narrativa morettiana affonda precise radici in una tradizione ottocentesca, quella del regionalismo e del verismo, anche se da questa tradizione tende, soprattutto nelle ultime opere, ad affrancarsi.\"\nLa lingua e lo stile.\nIl linguaggio della poesia e quello della prosa scorre parallelo nell'opera di Moretti con la conseguenza della scelta di una lingua molto vicina al parlato che si limita alla semplicit\u00e0 di una comunicazione piccolo-borghese fino a giungere alla cantilena infantile e alla cadenza ripetitiva con l'utilizzo di parole della quotidianit\u00e0.\nLo stile \u00e8 pertanto da ricercare nei moduli crepuscolari ma anche in un usus scribendi molto personale con il ripetersi di termini e stilemi maggiormente elevati.Tra gli elementi distintivi dello stile morettiano persistono le \"parole-cose\" che servono a determinare in modo preciso gli oggetti oltre l'uso costante di diminutivi, di sostantivi e aggettivi che vogliono indicare il grigiore, la noia, la malinconia.Si aggiungono inoltre tutti quei termini tipici dell'infanzia legati al mondo della scuola, dell'amore materno e dell'uso domestico che ricordano l'ascendenza pascoliana.\nLa struttura e l'ideologia.\nPer quanto riguarda le situazioni espresse nei suoi romanzi, Moretti sceglie quelle pi\u00f9 immediate e facilmente comprensibili dal comune lettore, sia che rappresenti il mondo popolare dei contadini o quello di ambienti borghesi, riprendendo gli schemi ottocenteschi che vanno dal bozzetto di carattere realistico alla ben delineata tipologia dei personaggi.\nL'ideologia dell'autore \u00e8 gi\u00e0 espressa nelle sue poesie dove si sofferma sulla crisi dei valori dell'uomo e sulla mancanza delle motivazioni umane per poter affrontare con serenit\u00e0 la vita.\nOstinato e solitario, mite e tetragono, Moretti \u00e8, in definitiva, incapace di mercanteggiare i soccorsi mondani delle ideologie e delle retoriche contemporanee."}
{"id": "79420", "revid": "125675925", "url": "https://it.wikipedia.org/wiki?curid=79420", "title": "Elektra", "text": "Elektra, il cui nome per intero \u00e8 Elektra Natchios, \u00e8 un personaggio dei fumetti creato da Frank Miller (testi e disegni) pubblicato dalla Marvel Comics. La sua prima apparizione avviene in \"Daredevil\" (vol. 1) n. 168 (gennaio 1981).\nAntieroina forgiata dalla tragedia della morte del padre, Elektra \u00e8 una kunoichi (assassino ninja di sesso femminile) mercenaria di discendenze greche la cui arma iconica sono una coppia di sai. Storico interesse sentimentale di Devil, la relazione tra i due \u00e8 resa complicata dalla natura violenta e dallo stile di vita ai limiti della legalit\u00e0 della donna, fortemente disapprovato dal vigilante cieco. Unanimemente considerata tra i personaggi pi\u00f9 popolari, innovativi e originali partoriti dalla penna di Frank Miller, terminata la gestione di quest'ultimo sulla testata, la Marvel ha continuato a servirsene contro il suo parere e nonostante gli avessero promesso il contrario.\nNel 2011 si \u00e8 classificata 22\u00aa nella lista delle \"100 donne pi\u00f9 sexy dei fumetti\" stilata da Comics Buyer's Guide ed ha contribuito a dare origine al fenomeno delle \"Bad Girls\" nei fumetti, soprattutto statunitensi.\nStoria editoriale.\nElektra, il cui aspetto \u00e8 stato modellato su quello della modella e culturista Lisa Lyon, esordisce sul numero 168 di \"Daredevil\" (gennaio 1981). Inizialmente avrebbe dovuto apparire unicamente nel suddetto numero, ma il successo riscosso la porta in seguito a divenire un'avversaria e occasionalmente alleata del protagonista finch\u00e9 viene uccisa per mano di Bullseye nel numero 181 (aprile 1982). Sebbene poco dopo venga resuscitata, la storia in cui questo avviene si conclude con una nota che assicura Devil che non l'avrebbe mai pi\u00f9 incontrata. Anni dopo, Miller riprende in mano il personaggio per la miniserie \"\" (agosto 1986-marzo 1987), illustrata da Bill Sienkiewicz, e il romanzo a fumetti \"Elektra Lives Again\" (marzo 1990) di cui \u00e8 sia sceneggiatore che disegnatore.\nDopo essere rimasta assente da ogni pubblicazione ufficiale dell'editor per circa un decennio, Elektra ricompare nel ciclo di storie tra i numeri 324 e 327 di \"Daredevil\" (gennaio-aprile 1994) e successivamente in \"Wolverine\" (vol. 2) n. 100-106 (aprile-ottobre 1996). In merito a questa decisione lo sceneggiatore D. G. Chichester ha spiegato che lui e l'editore Ralph Macchio avevano: \u00absbandierato l'idea [di far ritornare Elektra] in maniera casuale pi\u00f9 volte, nessuno di noi voleva farlo come un espediente. Nelle rare occasioni in cui pensavo di avere un angolo legittimo per usarla, Ralph era d'accordo con l'idea. Ma, quando ci siamo consultati per quello che sarebbe diventato \"Caduta dal Paradiso\", Ralph di punto in bianco ha detto: \"Che ne dici di far ritornare Elektra?\"\u2014ed \u00e8 stato davvero il pezzo mancante che ha messo assieme tutti i pezzi di storia sciolti nella mia testa, ed \u00e8 diventato il nesso per legare tutto insieme cos\u00ec bene. Nella mia mente, \u00e8 sempre il suo stato a lei che si riferiva il titolo\u00bb. Ci\u00f2 ha fatto infuriare Frank Miller, che ha dichiarato come la Marvel gli avesse in precedenza promesso di non riutilizzare mai pi\u00f9 il personaggio in nessuna nuova pubblicazione.\nIn seguito \u00e8 divenuta una guest star ricorrente in varie testate dell'Universo Marvel ed \u00e8 stata protagonista di due miniserie omonime, una di 19 numeri (luglio 1997-giugno 1998) e l'altra di 35 (settembre 2001-giugno 2004). Nel 2012 diventa un personaggio regolare della serie dei Thunderbolts di Daniel Way e Steve Dillon.\nLa prima apparizione del personaggio in Italia e stata tradotta due volte, la prima ad opera di Labor Comics su \"Marvel\" n. 2 (luglio 1986) e in seguito con una ristampa su \"Fantastici Quattro\" n. 1 (ottobre 1988), edito da Star Comics dopodich\u00e9 i diritti della sua pubblicazione, come di tutti i personaggi Marvel, sono passati a Panini Comics.\nBiografia del personaggio.\nOrigini.\nNata in Grecia su un'imprecisata isola del Mar Egeo dal politico Hugo Kostas Natchios e da sua moglie Christina, Elektra \u00e8 stata data alla luce prematuramente in seguito all'omicidio della madre per mano di un insorto durante la guerra civile greca, sebbene un'altra versione della storia identifichi il colpevole come un assassino prezzolato al soldo di un rivale politico dei Natchios. Crescendo Elektra matura un profondo affetto per il padre, tuttavia per tutta l'infanzia viene perseguitata da strane e oscure visioni nonch\u00e9 dal vago ricordo di uno stupro da parte del genitore all'et\u00e0 di cinque anni. Queste reminiscenze la portano all'autolesionismo e a frequentare varie sedute di psicoterapia ma non \u00e8 mai emerso se fossero reali o fittizie. A nove anni un gruppo di criminali la rapisce per chiedere un riscatto al padre, ma il fratello maggiore Orestez, esperto artista marziale allontanatosi dalla famiglia in giovane et\u00e0, la rintraccia, uccide i rapitori la riporta al padre e, prima di andarsene nuovamente, lo persuade che la sorella debba imparare una qualche forma d'autodifesa. Da allora Elektra viene seguita da un sensei giapponese rivelandosi un prodigio delle arti marziali.\nTempo dopo Hugo Natchios diviene l'ambasciatore greco negli Stati Uniti e Elektra, raggiunti i diciannove anni, viene ammessa alla Columbia University di New York dove conosce il giovane studente di legge non vedente Matt Murdock, con cui nasce un amore passionale e travolgente. Tuttavia un anno dopo suo padre viene assassinato da dei terroristi a causa della sua importante posizione, evento che priva Elektra di tutta la sua speranza e fiducia nell'umanit\u00e0 portandola a lasciare la Columbia e trasferitasi prima in Giappone e in seguito sull'Himalaya, nella speranza di sfuggire ai propri demoni personali e unirsi al benevolo ordine ninja dei Casti, ma dopo un anno Stick, il loro leader, la caccia in quanto la ritiene ancora impura. Il desiderio di vendetta e le visioni che la tormentano fin da bambina la spingono a seguire il lato oscuro della sua personalit\u00e0 facendo ritorno in Giappone ed unendosi alla Mano, setta di ninja con poteri occulti che la addestra per diventare una spietata assassina.\nIn seguito, voltate le spalle anche alla Mano, Elektra diviene una sicaria a pagamento.\nAssassina.\nIn qualit\u00e0 di mercenaria Elektra viene assunta da alcuni criminali di New York per assassinare un boss rivale e, nel corso di questo incarico, incontra nuovamente Matt, nel frattempo divenuto Devil, che le impedisce di compiere la sua missione e in questa occasione Elektra ne scopre la doppia identit\u00e0. Successivamente i due combattono assieme contro la Mano, ma rimangono comunque nemici in quanto Kingpin, il re del crimine di New York, la assume come sua assassina di punta assegnandole prima l'incarico di intimidire Ben Urich e poi quello di uccidere Foggy Nelson. Nel momento in cui questi la riconosce come ex-fidanzata di Matt, ella non trova pi\u00f9 la forza di compiere il suo dovere e lo lascia andare, motivo per cui Bullseye, per dimostrare a Kingpin di essere un degno sostituto della donna, la affronta in combattimento e la ferisce mortalmente trafiggendola con uno dei suoi stessi sai. Prima di morire Elektra riesce a trascinarsi fino alla porta di casa di Matt esalando l'ultimo respiro tra le braccia dell'uomo amato.\nIn seguito il suo cadavere viene trafugato dalla Mano per resuscitarla con uno dei suoi rituali mistici e farne una macchina di morte, Devil tuttavia riesce a impedire il rito purificando l'anima di Elektra con l'amore nutrito nei suoi confronti e una parte della forza vitale del membro dei Casti Stone, che si volatilizza nel nulla poco dopo assieme al corpo della ragazza.\nRitorno.\nAnni dopo Elektra, resuscitata dal rito di Stone, divenuta pura grazie all'intervento di Devil che l'ha scissa dalla sua parte malvagia e confluita in un'entit\u00e0 chiamata \"Erynys\", torna a New York per aiutare nuovamente Devil a affrontare la Mano confrontandosi fisicamente con Erynys, uccidendola e facendola tornare una parte di s\u00e9 per poter essere di nuovo una persona completa. Poco tempo dopo aiuta Wolverine, regredito in forma bestiale, a recuperare la propria umanit\u00e0 facendo successivamente coppia fissa con lui per un po'.\nNick Fury la assolda in seguito per una missione anti-HYDRA in Iraq su commissione dello Strategic Hazard Intervention Espionage and Logistics Directorate (S.H.I.E.L.D.) e, nonostante i molti diverbi con l'uomo nel corso di tale collaborazione, Elektra decide infine di divenire un'agente dell'agenzia spionistica, sebbene solo sotto il pagamento giornaliero di una spropositata cifra di denaro. Quando l'HYDRA e la Mano si alleano per uccidere vari supereroi resuscitandoli tramite un processo mistico che li renda assassini ai loro ordini, riuscendo, come prima mossa a fare il lavaggio del cervello a Wolverine, Elektra viene messa a capo della task force incaricata di catturarlo e decondizionarlo sebbene, nel processo, venga nuovamente uccisa dalla Mano e resuscitata a sua volta divenendo un loro strumento.\nNel momento in cui Wolverine riassume il controllo di s\u00e9 e, in cerca di vendetta, assale il covo della Mano, Elektra rivela di non essere mai stata davvero sotto il controllo della setta ninja e, sfruttando l'effetto sorpresa, ne elimina un elevato numero di adepti dopodich\u00e9 aiuta Wolverine a attaccare e distruggere il maggior numero di basi dell'HYDRA e a sconfiggere il loro nuovo leader mutante, Gorgon, che viene infine ucciso da Wolverine. Successivamente Elektra sparisce nel nulla e rifonda la Mano mettendosene al comando.\nSecret Invasion.\nQualche tempo dopo la fine della guerra civile dei superumani, Elektra ricompare e, assieme alla Mano, assale un carcere giapponese venendo combattuta dai Nuovi Vendicatori e uccisa da Echo. Repentinamente il suo cadavere si trasforma, rivelando le sembianze di una Skrull e dando inizio al clima di reciproco sospetto all'interno della comunit\u00e0 supereroistica pianificato dagli alieni mutaforma per la loro invasione segreta. Il corpo della finta Elektra viene consegnato a Tony Stark dalla Donna Ragno.\nLa vera Elektra viene in seguito rinvenuta all'interno di un'astronave aliena assieme agli eroi sostituiti e immediatamente presa in custodia dallo S.H.I.E.L.D. per i suoi crimini nonostante, in realt\u00e0, dalla sua seconda resurrezione per mano della Mano, le azioni della ninja greca vadano attribuite a Pagon, la Skrull che l'ha impersonata.\nDark Reign.\nImprigionata al quartier generale dello S.H.I.E.L.D., quando il controllo dell'agenzia passa da Tony Stark a Norman Osborn, che la ribattezza H.A.M.M.E.R., Elektra viene studiata e tenuta sotto monitoraggio costante, poich\u00e9 unica supereroina rapita su cui gli Skrull hanno condotto esperimenti e torture. Sebbene indebolita e non ancora del tutto ripresasi dalla prigionia aliena, nel momento in cui il cacciatore di taglie Paladin assale la sua cella per incassare gli 82 milioni di dollari sulla sua testa, Elektra riesce a fuggire e a raggiungere gli uffici della Nelson &amp; Murdock per raziarne le forniture di primo soccorso venendo poi fatta ricoverare da Foggy presso la clinica dell'Infermiera di notte, dove viene assalita da altri tre sicari uno dei quali \u00e8 Bullseye, ora membro degli Oscuri Vendicatori agli ordini di Osborn con l'identit\u00e0 fittiza di Occhio di Falco, che la ninja greca riesce a sconfiggere dopo un cruento scontro trovandosi tuttavia gravemente ferita e venendo salvata da morte certa solo grazie all'aiuto di Wolverine che, per sdebitarsi con lei dell'aiuto fornitogli contro l'HYDRA, le rivela la localit\u00e0 dove trovare le persone che hanno messo la taglia su di lei: un gruppo di ex-agenti S.H.I.E.L.D. ribelli sopravvissuti a un massacro da essa compiuto quando era a capo della Mano. Nonostante inizialmente essa cerchi di convincerli sia stata l'impostora Skrull, successivamente, rimuovendo un blocco mentale messosi autonomamente, recupera il ricordo e capisce di essere colpevole, ragion per cui si libera degli ex-agenti uccidendoli.\nPoco tempo dopo affronta l'Hulk Rosso, X-Force, Deadpool, Punisher e la She-Hulk Rossa.\nShadowland.\nPur avendo giurato di non interferire mai pi\u00f9 nella vita di Matt, dopo averlo visto in televisione mentre, nei panni di Devil, uccide Bullseye, Elektra decide di aiutarlo prima che la Mano riesca a corromperlo del tutto. Per fare ci\u00f2 si unisce nuovamente alla setta di ninja assassini divenendo il braccio destro di Devil assieme a Typhoid Mary e, dopo aver impedito la resurrezione di Bullseye, aiuta i supereroi ad affrontare Devil entrando nella sua mente e dandogli la forza di liberarsi dalla possessione della \"Bestia\", il demone venerato dalla Mano.\nElektra trascorre in seguito un lungo periodo di militanza tra i Thunderbolts di Hulk Rosso.\nPoteri e abilit\u00e0.\nConsiderata una delle donne pi\u00f9 pericolose del Pianeta, Elektra \u00e8 una tale esperta di combattimento corpo a corpo da mettere in severa difficolt\u00e0 Devil, Pugno d'acciaio e ad andare alla pari con Vedova Nera, un super-soldato. Addestrata come una vera e propria arma vivente, Elektra padroneggia fin da bambina arti marziali quali il karate, il judo, l'aikid\u014d, e vari tipi di kung fu in cui \u00e8 proficiente; pur essendo capace di servirsi anche di armi da fuoco, in genere imbraccia armi bianche di fattura orientale come katana, pugnali, san jie gun e shuriken; le sue armi iconiche sono tuttavia una coppia di sai. \u00c8 un'atleta di livello olimpico dotata di un'elevata resistenza a dolore e temperature, \u00e8 infatti in grado di muoversi tanto rapidamente da risultare impercettibile allo sguardo. Inoltre, i suoi riflessi, al limite dell'umano, le consentono di schivare i proiettili, da una sufficiente distanza, calcolandone la traiettoria (come visto nella mini-serie della saga Dark Reign a lei dedicato). \u00c8 stata addestrata anche come acrobata, fin dall'infanzia, e ci\u00f2 le permette di possedere un'agilit\u00e0 molto superiore alla media.\nElektra \u00e8 dotata inoltre di poteri psichici latenti che, per quanto lievi, le consentono di comunicare con la mente, insinuarsi nella mente altrui controllando parzialmente le azioni della propria vittima e instaurare legami psichici sia con persone comuni che dotate di abilit\u00e0 analoghe, come i Casti, e perfino con entit\u00e0 demoniache.\nAltre versioni.\nCrossover Marvel/DC Comics.\nElektra compare in numerosi crossover tra Marvel e DC Comics:\nHouse of M.\nNell'universo alternativo di \"House of M\", Elektra \u00e8 una sicaria assoldata da John Proudstar per assassinare Luke Cage.\nMangaverse.\nNel \"Marvel Mangaverse\", Elektra \u00e8 una diabolica serva della Mano che, anche dopo essersi riunita al suo primo amore, Devil, lo uccide senza piet\u00e0 rifiutandosi di rinnegare il suo compito. Successivamente dimostra rimorso per il gesto compiuto e ringrazia Carol Danvers nel momento in cui questa la uccide.\nMarvel Zombi.\nNella serie \"Marvel Zombi\", Elektra \u00e8 una dei non morti che assalgono e divorano Magneto, Mister Fantastic e gli umani che stavano tentando di proteggere.\nMAX.\nElektra \u00e8 stata trasposta da Jason Aaron nella serie Marvel MAX \"PunisherMAX\". In questa versione \u00e8 giapponese e affiliata alla Mano che ne offre i servigi a Kingpin per proteggersi da Punisher. Sebbene sembri divenire l'amante del re del crimine, Elektra fa in realt\u00e0 il doppio gioco per Vanessa, l'ex-moglie di Kingpin, con cui intreccia una relazione omosessuale. In un successivo scontro con Punisher viene ripetutamente ferita da diversi colpi d'arma da fuoco e rimane invalida, motivo per cui la Mano, giudicandola ormai inutile, manda un suo agente a ucciderla.\nMC2.\nNel futuro alternativo di \"MC2\" Elektra ha sposato Wolverine e i due hanno una figlia, Rina Logan (Wild Thing). In questo futuro Elektra, enormemente arricchitasi, si \u00e8 ritirata dall'attivit\u00e0 mercenaria e svolge occasionalmente degli incarichi come istruttrice privata di arti marziali.\nMutant X.\nNell'universo \"Mutant X\", Elektra Stavros \u00e8 la babysitter-guardia del corpo di Scotty Summers, figlio di Alex Summers e Madelyne Pryor, ed ha il compito di difenderlo dagli attacchi della madre folle e dei suoi alleati. Con il tempo, Elektra inizia una relazione con Havok e, nonostante sembri morire alla fine della serie, Scotty afferma tranquillo che \"ritorner\u00e0\".\nUltimate.\nNell'universo Ultimate, Elektra \u00e8 una ragazzina dolce, innocente e affettuosa che studia alla Columbia University, frequenta un corso di arti marziali ed \u00e8 una grande appassionata di film di Bruce Lee. Figlia di una coppia di immigrati greci, sua madre \u00e8 morta di cancro al seno quando lei aveva sei anni, mentre il padre tenta in tutti i modi di far soldi gestendo una scalcinata lavanderia a gettoni.\nNon \u00e8 chiaro quali traumi abbia vissuto durante o dopo l'ultimo periodo dei suoi anni universitari, in cui tra l'altro ha avuto una relazione col giovane Matt Murdock, tuttavia una volta divenuta adulta Elektra appare completamente cambiata: cinica, spietata, violenta e senza scrupoli, lavora come assassina per conto di Kingpin che le commissiona l'omicidio della Gatta Nera. Durante l'incarico si scontra con Moon Knight e riporta una profonda ferita alla testa, finendo in coma\nWhat If?\nIn uno scenario autoconclusivo della serie fuori continuity \"What If?\" che ipotizza cosa sarebbe successo se Elektra fosse sopravvissuta alla ferita infertale da Bullseye, lei e Matt fuggono da New York e si rifugiano su un'isola deserta lontano dalla civilt\u00e0 per iniziare una nuova vita insieme."}
{"id": "79422", "revid": "599013", "url": "https://it.wikipedia.org/wiki?curid=79422", "title": "Campionati europei di atletica leggera indoor 2005", "text": "I XXVIII campionati europei di atletica leggera indoor si sono svolti a Madrid, in Spagna, presso il Palacio de Deportes, dal 4 al 6 marzo 2005. \nNazioni partecipanti.\nTra parentesi, il numero di atleti partecipanti per nazione."}
{"id": "79426", "revid": "729019", "url": "https://it.wikipedia.org/wiki?curid=79426", "title": "Tremore", "text": "Il tremore \u00e8 uno dei pi\u00f9 comuni disturbi del movimento, che pu\u00f2 presentarsi nei soggetti sani sotto forma di tremore fisiologico esagerato. Il tremore \u00e8 definito come un movimento ritmico e oscillatorio di un segmento corporeo, con una frequenza relativamente costante e un'ampiezza variabile. Esso \u00e8 causato dall'attivazione alternata o sincrona di gruppi muscolari antagonisti.\nTipologie.\nLa classificazione pi\u00f9 recente \u00e8 quella di Deuschl (1998) che distingue:"}
{"id": "79427", "revid": "30610", "url": "https://it.wikipedia.org/wiki?curid=79427", "title": "Sorbona", "text": "La Sorbona (in francese Sorbonne) \u00e8 uno storico edificio di Parigi, in Francia, la cui fama \u00e8 legata alle universit\u00e0 di cui \u00e8 stata ed \u00e8 ancora sede. Si trova sulla riva sinistra della Senna, nel quartiere latino, compresa tra \"rue des \u00c9coles\", \"rue Saint Jacques\", \"rue Cujas\" e l'omonima \"Place de la Sorbonne\".\nOrigini del nome.\nIl nome designava in origine il Collegio della Sorbona, fondato dal cattolico Robert de Sorbon, cappellano e confessore di re san Luigi, nel 1253, ma il termine Sorbona viene utilizzato anche per indicare, pi\u00f9 generalmente, l'antica universit\u00e0 di Parigi medievale (esistita dal XIII secolo fino al 1793), le diverse facolt\u00e0 che vi avevano sede nel XIX secolo, e la nuova Universit\u00e0 di Parigi (esistita dal 1896 al 1970).\nQuando nel 1971 l'Universit\u00e0 di Parigi \u00e8 stata divisa in tredici distinte universit\u00e0, tre di esse presero l'appellativo Sorbona nel loro nome e mantennero locali all'interno dello storico edificio:\nIn seguito, nel 2018, quest'ultima si \u00e8 fusa con l'Universit\u00e0 Pierre e Marie Curie per formare la nuova Sorbonne Universit\u00e9.\nStoria.\nIl Collegio della Sorbona venne fondato nel 1257 dal teologo Robert de Sorbon, cappellano e confessore di Luigi IX, all'interno dell'Universit\u00e0 di Parigi. Nel collegio si insegnava principalmente la teologia agli studenti pi\u00f9 poveri.\nNel 1469, per iniziativa di Luigi XI, all'interno della Sorbona venne creata la prima stamperia di Francia, gestita dal rettore Jean Heynlin e dal bibliotecario Guillaume Fichet.\nIl cardinale Richelieu, che studi\u00f2 alla Sorbona nel 1606-1607, divenne rettore dell'Universit\u00e0 nel 1622. Fece restaurare l'edificio e fece costruire la cappella, opera di Jacques Lemercier, nella quale egli poi trov\u00f2 sepoltura. Dedicata originariamente a sant'Orsola, fu privata della sua funzione originaria durante la Rivoluzione francese, quando venne consacrata a tempio della dea Ragione. Successivamente Napoleone la trasform\u00f2 in \"atelier\" per artisti. Attualmente \u00e8 utilizzata per ricevimenti o esposizioni.\nNel 1806 Napoleone riorganizz\u00f2 il sistema d'insegnamento francese, istituendo un'Universit\u00e0 di Francia, di cui cinque facolt\u00e0 avevano sede a Parigi (Scienze, Lettere, Teologia cattolica, Diritto, Medicina). La Sorbona divenne la sede della facolt\u00e0 di Scienze, della facolt\u00e0 di Lettere e della facolt\u00e0 di Teologia cattolica.\nCaduto l'impero napoleonico, il primo ministro di Luigi XVIII, Armand Emmanuel du Plessis, duca di Richelieu, per onorare la memoria del Cardinale e per dare prestigio alla Sorbona, fece costruire un grande anfiteatro da 1200 posti. Professori celebri, come Fran\u00e7ois Guizot o Victor Cousin, vi tennero lezioni. L'insegnamento della teologia cattolica fu soppresso nel 1885 per legge.\nDurante la terza repubblica, per volont\u00e0 di Jules Ferry, fu intrapresa la ricostruzione degli edifici del XVII secolo. I lavori furono diretti dall'architetto Henri-Paul N\u00e9not. I vecchi edifici furono demoliti tra il 1884 e il 1894, mentre la costruzione di quelli nuovi cominci\u00f2 nel 1885. Una prima parte fu inaugurata nel 1889, centenario della Rivoluzione, dal presidente Marie Fran\u00e7ois Sadi Carnot, mentre la totalit\u00e0 dei lavori fu completata nel 1901.\n\u00c8 nel 1894 che il barone Pierre de Coubertin fonda, alla Sorbona, il CIO, che segna la nascita delle moderne olimpiadi.\nNel 1895 fu ricostituita l'Universit\u00e0 di Parigi, che raggruppava le cinque facolt\u00e0 dell'epoca napoleonica, e la Sorbona ne divenne la sede.\nL'occupazione della Sorbona.\nNel maggio del 1968, la Sorbona fu il cuore delle manifestazioni studentesche, cominciate con l'occupazione della facolt\u00e0 di Nanterre nel marzo dello stesso anno, che sfoceranno in un'ampia contestazione nazionale e in un prolungato sciopero generale dei lavoratori (eventi noti con il nome di maggio francese).\nI primi scontri del maggio '68 nacquero in seguito all'intervento della polizia nel cortile della Sorbona, il 3 maggio: davanti al rischio di scontri tra il gruppo neofascista Occidente, che si muoveva verso la Sorbona, e gli studenti di estrema sinistra radunati nel cortile dell'universit\u00e0, la polizia ordin\u00f2 un'evacuazione, a cui seguirono scontri con gli studenti e decine di arresti.\n\u00c8 il primo dei molti confronti, tra studenti e forze dell'ordine, che si susseguirono nelle strade del quartiere latino per tutto il mese di maggio, quando la protesta si allarg\u00f2 e coinvolse strati sempre pi\u00f9 ampi della popolazione. A partire dal 13 maggio, incominci\u00f2 lo sciopero generale e l'universit\u00e0 fu occupata.\nSoltanto nel giugno 1968, dopo che il presidente Charles de Gaulle aveva sciolto l'Assemblea Nazionale e indette nuove elezioni (da cui il suo partito usc\u00ec poi vincente), la protesta rientr\u00f2.\nNel 2006, centinaia di manifestanti che protestavano contro la legge nota come \"pari opportunit\u00e0\" (\"\u00e9galit\u00e9 des chances\", in lingua francese) e contro il \"Contratto di prima assunzione\" (CPE), occuparono la Sorbona per tre notti, dall'8 all'11 marzo, prima di essere evacuati dalle forze dell'ordine. Il quartiere \u00e8 rimasto di difficile accesso per settimane e la Sorbona ha riaperto le porte solo il 24 aprile dello stesso anno, per paura che nuove occupazioni potessero verificarsi di nuovo, sebbene i corsi abbiano potuto riprendere il loro svolgimento molto lentamente. I danni provocati da questa protesta ammontano a circa 800.000 euro, cifra che ha costretto l'universit\u00e0 ad affittare i locali per la produzione di film o telefilm, al fine di trovare il denaro necessario per pagare i lavori di ristrutturazione.\nArchitettura.\nAll'inizio del XVII secolo, il collegio della Sorbona si presentava come un insieme di edifici diversi, collocati lungo la \"rue de la Sorbonne\", tra il chiostro di San Bernardo a nord e il collegio di Calvi a sud; vi era anche una cappella del XIV secolo, che dava su \"rue de la Sorbonne\".\n\u00c8 nel 1626 che il cardinale Richelieu ordin\u00f2 la ristrutturazione dell'insieme, e nel 1630 il progetto iniziale fu ampliato e migliorato; la cappella originale, che in un primo momento doveva solo essere modernizzata, fu invece demolita e sostituita da un edificio di vaste dimensioni, progettato dall'architetto Jacques Lemercier: diventer\u00e0 il mausoleo del Cardinale dopo la sua morte. Il grosso dei lavori, cominciati nel 1635, era gi\u00e0 compiuto alla morte del Cardinale nel 1642 e i lavori furono completamente ultimati dalla duchessa d'Arguillon, erede di Richelieu. Tale cappella appartiene ai capolavori dell'architettura parigina. Al suo interno vi \u00e8 un organo di Dallery, inoperante ormai da pi\u00f9 di 150 anni, che non pu\u00f2 pi\u00f9 essere utilizzato bench\u00e9 conservato in buono stato.\nGli edifici che si vedono oggigiorno sono quelli costruiti alla fine del XIX secolo."}
{"id": "79428", "revid": "287204", "url": "https://it.wikipedia.org/wiki?curid=79428", "title": "Gaggia", "text": ""}
{"id": "79430", "revid": "81103", "url": "https://it.wikipedia.org/wiki?curid=79430", "title": "Wunderkammer", "text": "Una wunderkammer, in italiano letteralmente camera delle meraviglie o gabinetto delle meraviglie anche indicata come camera delle curiosit\u00e0 o gabinetto delle curiosit\u00e0, chiamata pure kunstkammer, in italiano letteralmente camera dell'arte, \u00e8 un'espressione appartenente alla lingua tedesca, usata per indicare particolari ambienti in cui, dal XVI secolo al XVIII secolo, i collezionisti erano soliti conservare raccolte di oggetti straordinari per le loro caratteristiche intrinseche ed estrinseche. Con questo termine oltre ai luoghi adibiti alla custodia di dette collezioni si indicano spesso per metonimia proprio quelle collezioni.\nStoria.\nQuello delle \"Wunderkammer\" fu un fenomeno tipico del Cinquecento, che per\u00f2 affonda le sue radici nel Medioevo. Esso poi si svilupp\u00f2 per tutto il Seicento, alimentandosi delle grandiosit\u00e0 barocche, e si protrasse fino al Settecento, favorito dal tipico amore per le curiosit\u00e0 scientifiche proprio dell'Illuminismo. Per un certo verso, la \"Wunderkammer\" si pu\u00f2 considerare come il primo stadio dello sviluppo del concetto di museo, sebbene non abbia di quest'ultimo le caratteristiche della sistemazione e del metodo.\n\u00c8 anche vero per\u00f2 che per realizzare i primi musei non di rado si part\u00ec dal contenuto di \"Wunderkammer\", ereditate da privati e messe poi a disposizione del pubblico. Gli oggetti che destavano meraviglia nei secoli sopraccitati erano infatti strettamente legati all'idea di possesso da parte dei privati, cosa che stimol\u00f2 la crescita e la diffusione del collezionismo, fenomeno gi\u00e0 conosciuto nell'antichit\u00e0. Scopo del collezionista era quello di riuscire a impossessarsi, talvolta pagando cifre molto cospicue, di oggetti straordinari provenienti dal mondo della natura o creati dalle mani dell'uomo.\n\"Mirabilia: naturalia e artificialia\".\nQuelli che la natura stessa forniva erano detti, con termine latino, \"naturalia\" e potevano avere in s\u00e9 qualcosa di eccezionale relativamente alla forma o alle dimensioni, come, ad esempio, una coppia di gemelli con una parte del corpo in comune, animali con due teste, pesci o uccelli rari o sconosciuti, ortaggi o frutti di dimensioni superiori alla media. Diversi ma ugualmente ambiti erano gli oggetti creati dalle mani dell'uomo, detti \"artificialia\", particolari per la loro originalit\u00e0 e unicit\u00e0, fatti con tecniche complicate o segrete e provenienti da ogni parte del mondo. Tutti questi reperti erano \"mirabilia\", ovvero cose che suscitavano la meraviglia.\nEssi venivano disposti a caso in una stanza, destinata a raccoglierli, le cui pareti erano rivestite di scansie di legno dove trovavano posto barattoli di vetro contenenti parti del corpo umano immerse in un liquido che avrebbe dovuto favorirne la conservazione, feti, animali deformi, rocce o pietre rare, zanne di elefante, rami di corallo, piante rare essiccate. Agli scaffali si alternavano armadi e stipetti. Questi ultimi ospitavano un'infinit\u00e0 di cassetti di ogni misura, in cui erano raccolti gli oggetti pi\u00f9 piccoli o pi\u00f9 preziosi, come perle deformi, pietre preziose rare, semi di frutti esotici. Piccole vetrine contenevano gioielli oppure oggetti preziosi unici nel loro genere, ottenuti con l'uso di perle deformi o rami di corallo di colore o forma assai rara. Al tetto della camera, alle parti libere delle pareti nonch\u00e9 ai lati degli scaffali, venivano appesi animali essiccati, come, ad esempio, piccoli coccodrilli, lucertole, oppure ossa e denti di pesci, uccelli e mammiferi, o ancora grandi conchiglie. Straordinariamente desiderabili apparivano i \"naturalia\" e gli \"artificialia\" provenienti da paesi lontani, di l\u00e0 dai mari.\nMa non erano solo questi gli oggetti degni di far bella mostra di s\u00e9 in una \"Wunderkammer\": ve ne erano altri, come libri e stampe rare, raccolte di foglie essiccate, quadri, cammei, filigrane, collane di perle e coralli, vasi, reperti archeologici, monete antiche, tutti articoli che incrementavano un commercio che era rivolto a soddisfare le esigenze del collezionismo e che non di rado traeva sostentamento dalle falsificazioni. Poich\u00e9 per\u00f2 tutti questi oggetti avevano un prezzo ingente, possedere una \"Wunderkammer\" degna di essere mostrata agli amici e a illustri visitatori non era un fatto molto comune: generalmente averne una era appannaggio di re e nobili, di emeriti scienziati e di uomini dotti e ricchi, di conventi e monasteri. Questi ultimi erano stati sin dal loro primo apparire, non solo luoghi destinati ad accogliere i religiosi, ma anche fari di civilt\u00e0 e custodi della cultura.\nNelle abbazie frequentemente vi erano biblioteche che ospitavano libri rari e \"Wunderkammer\" dove si potevano trovare di preferenza oggetti che erano argomenti di studio per gli scienziati, o manoscritti di opere ormai introvabili altrove e persino qualche papiro egiziano. I monasteri, poi, ricevevano donazioni, eredit\u00e0, \"ex voto\" offerti in cambio delle grazie ottenute. L'accumularsi di \"naturalia\" e \"artificialia\" nelle \"Wunderkammer\" diede luogo, in un certo momento, verso la fine del XVIII secolo, alla costituzione di veri e propri musei, allorch\u00e9 i monaci delle abbazie o i possessori privati di camere delle meraviglie decisero di ordinare e catalogare la quantit\u00e0 incredibile del materiale raccolto e di consentirne, sia pure con molta iniziale cautela, la fruizione al pubblico.\nCelebri Wunderkammer.\n\"Wunderkammer\" famose furono quelle di Rodolfo II d'Asburgo (1552-1612), dei Gonzaga di Mantova a Palazzo Ducale, di Federico Augusto il Forte, principe elettore e re di Polonia (1670-1733), di cui esiste ancora la \"Gr\u00fcnes Gew\u00f6lbe\" (\"Volta verde\") a Dresda, di Anna Maria Luisa de' Medici (1667-1743), la \"Camera dell'arte e delle curiosit\u00e0\" di Ferdinando II d'Asburgo. Fra le abbazie, la \"Wunderkammer\" del Monastero di San Martino delle Scale vicino a Palermo, che, nei primi decenni del XVIII secolo, si trasform\u00f2 in museo per poi venire smembrato nella seconda met\u00e0 del XIX secolo.\nIl Museo di storia naturale dell'Universit\u00e0 di Pisa ospita la ricostruzione completa di una \"Wunderkammer\", quella che alla fine del XVI secolo ha costituito il nucleo originario del museo: nella ricostruzione sono presenti numerosi reperti storici risalenti al Cinquecento. Un esempio particolare di \"Wunderkammer\" \u00e8 inoltre la cosiddetta \"Camera delle meraviglie di Palermo\"."}
{"id": "79432", "revid": "124812093", "url": "https://it.wikipedia.org/wiki?curid=79432", "title": "Parkinsonismi", "text": "Oltre alla malattia di Parkinson esistono molti quadri clinici che appartengono alla famiglia delle malattie extrapiramidali e che per la loro somiglianza con la suddetta malattia sono detti appunto parkinsonismi.\nIl parkinsonismo \u00e8 una sindrome clinica, che deriva il nome dall'essere appunto la presentazione principale del Parkinson, ed \u00e8 caratterizzata da tremore (a riposo, e raramente d'azione, se non in comorbilit\u00e0 con tremore essenziale), acatisia (spinta a muoversi, il sintomo extrapiramidale pi\u00f9 comune), bradicinesia (movimenti lenti), rigidit\u00e0, ipotensione ortostatica, bradipsichismo, acinesia o sindrome ipocinetica, discinesia, disordini dell'equilibrio e a volte altri sintomi presenti nel Parkinson, come camptocormia (postura flessa in avanti), camminata con tratto di Gowers o festinatio, ossia piccoli passi accelerati, insonnia o ipersonnia, ipertonia, astenia, mancanza o diminuzione di mimica facciale (amimia, ipoamimia), passo strascicato, disartria e afasia motoria (difficolt\u00e0 o impossibilit\u00e0 a parlare), oppure bradilalia (parlata lenta), ecc.\nAnche se i parkinsonismi condividono alcuni sintomi presenti nella malattia di Parkinson (da cui mutuano il nome), differiscono dal morbo di Parkinson per via che quest'ultima \u00e8 una malattia neurodegenerativa progressiva. Il parkinsonismo non \u00e8 quasi mai progressivo, anche se a volte pu\u00f2 essere legato a patologie di questo tipo come causa primaria. Le cause di parkinsonismo sono numerose e la diagnosi pu\u00f2 essere complessa. . La condizione neurodegenerativa della malattia di Parkinson (PD) \u00e8 la causa pi\u00f9 comune di parkinsonismo, tuttavia una vasta gamma di altre eziologie pu\u00f2 portare ad una serie simile di sintomi: tossine, alcune malattie metaboliche e altre condizioni neurologiche diverse dal Parkinson.\nCirca il 7% delle persone con parkinsonismo hanno sviluppato i loro sintomi dopo il trattamento con particolari farmaci come effetto collaterale: antipsicotici (con accentuazione paradossa di alcuni sintomi psichiatrici) prevalentemente neurolettici tipici (a volte anche antipsicotici atipici in politerapia) soprattutto le fenotiazine (ad esempio perfenazina e clorpromazina), tiotixene (come flupentixolo e zuclopentixolo) e butirrofenoni (aloperidolo o Haldol), piperazine (come ad esempio ziprasidone), e raramente antidepressivi. L'incidenza di parkinsonismo \u00e8 indotto da farmaci con l'aumentare dell'et\u00e0. Il parkinsonismo da farmaci pu\u00f2 non peggiorare, ossia pu\u00f2 non progredire come nel morbo di Parkinson.\nTipologie di parkinsonismi.\nGenetici.\nMonogenici familiari.\nRare forme di malattia di Parkinson sono causate da mutazioni di geni singoli e sono quindi detti \"parkinsonismi monogenici\", con trasmissione mendeliana.\nLa prima forma identificata \u00e8 legata alla mutazione autosomica dominante del gene della cosiddetta \"alfa-sinucleina\" (cr 4q), l'esordio \u00e8 precoce e decorso pi\u00f9 aggressivo.\nAltra forma monogenica \u00e8 quella legata alle molte possibili mutazioni del gene della \"parkina\", sul cromosoma 6q. Questa forma ha esordio precoce, ottima risposta alla L-dopa, decorso lento e alcune caratteristiche cliniche particolari (spesso esordisce con distonia, migliora dopo il sonno, i riflessi sono vivaci).\nMutazioni sporadiche del gene parkina possono essere alla base di forme isolate con esordio prima dei trenta anni.\nMalattia di Charcot-Marie-Tooth.\nUna variante molto rara della malattia di Charcot-Marie-Tooth (CMT), una neuropatia periferica ereditaria, presenta oltre ai danni periferici, anche blefaroptosi per coinvolgimento dei nervi cranici e oculomotori, e danno all'encefalo (solitamente assente nella CMT) con parkinsonismo e deterioramento cognitivo lieve.\nParkinsonismo vascolare.\nMolto pi\u00f9 importante per la maggiore incidenza \u00e8 il parkinsonismo vascolare cosiddetto perch\u00e9 basato su lesioni ischemiche a livello dei gangli della base. Per molti anni l'esistenza di questa forma \u00e8 stata oggetto di controversie ma oggi indagini di RM hanno confermato la genesi \"vascolare\" per un certo numero di casi.\nIl quadro clinico \u00e8 dominato da alterazioni della marcia e dell'equilibrio, con marcata prevalenza dei disturbi agli arti inferiori, (lower body parkinsonism). Possono associarsi manifestazioni \"pseudobulbari\", segni piramidali e note di deterioramento cognitivo. In genere si tratta di soggetti con molteplici fattori di rischio cardiovascolare e lesioni della sostanza bianca periventricolare analoghe alla encefalopatia di Binswanger.\nDemenze primarie associate a sindrome parkinsoniana.\nLa demenza da corpi di Lewy, una forma di demenza simile alla malattia di Alzheimer, e strettamente correlata alla demenza da sindrome parkinsoniana, talvolta alla stessa malattia di Parkinson.\nAnche nella malattia di Alzheimer pu\u00f2 a volte verificarsi il parkinsonismo.\nLa degenerazione cortico-basale (una forma di demenza frontotemporale, detta anche demenza pre-senile o demenza non-Alzheimer) si caratterizza sul piano clinico per la presenza di una sindrome parkinsoniana acinetico-ipertonica ad esordio monolaterale asimmetrico, che si manifesta tardivamente come vero parkinsonismo, insensibile alla L-DOPA, e per altre manifestazioni.\nIl parkinsonismo \u00e8 possibile nella fase avanzata di altre demenze frontotemporali (es. malattia di Pick), ma anche nell'atrofia multisistemica, nella malattia di Creutzfeldt-Jakob, nella malattia di Huntington (variante Westphal) e nella paralisi sopranucleare progressiva.\nIn questi casi si parla spesso di parkinsonismi atipici.\nParkinsonismi da farmaci.\nRilevante \u00e8 poi il grande capitolo dei parkinsonismi da farmaci (o sindrome extrapiramidale iatrogena) che sono stati descritti prima in pazienti psichiatrici trattati con derivati fenotiazionici come la clorpromazina o soggetti in terapia con reserpina per depressione.\nTutti i neurolettici (fenotiazine, benzamidi, butirrofenoni, tioxanteni), utilizzati per le psicosi come schizofrenia e disturbo bipolare grave, possono causare sintomi extrapiramidali perch\u00e9 hanno azione antagonista sulla dopamina, occupando i recettori postsinaptici D2.\nAnche alcuni farmaci molto comunemente usati per altre patologie o sintomi possono causare sintomi extrapiramidali (l'antiemetico metoclopramide, flunarizina, cinnarizina, tietilperazina).\n\u00c8 la suscettibilit\u00e0 individuale a determinare se la stessa dose di farmaco causa o meno sintomi in diversi soggetti, l'insorgenza \u00e8 assai variabile (da settimane ad anni dall'inizio della terapia; pi\u00f9 frequente l'esordio precoce in caso di politerapia con anticonvulsivi) e nella maggior parte dei casi regredisce sospendendo o riducendo i farmaci, durando da poche settimane a 1-2 mesi. Nel caso di irreversibilit\u00e0, si pu\u00f2 utilizzare la levodopa, avendo cautela che non scateni sintomi psicotici o maniacali nei pazienti psichiatrici. L'analisi clinica tra i due tipi di pazienti (parkinsonismo con SPECT positiva e quelli con SPECT negativa) non ha evidenziato grandi differenze; la distinzione tra parkinsonismo iatrogeno puro e parkinsonismo degenerativo (malattia di Parkinson vera e propria) latente e attivato dai farmaci, non \u00e8 esaustiva sulla base dei soli segni clinici.\nIl quadro \u00e8 analogo alla forma idiopatica ma l'esordio \u00e8 subacuto, perlopi\u00f9 con sintomi bilaterali, molto frequenti le discinesie bucco-linguali, meno il tremore parkinsoniano classico (a riposo), pi\u00f9 frequenti di esso sono la bradicinesia, l'acinesia con contemporanea acatisia (il paziente ha difficolt\u00e0 a muoversi, tuttavia ne sente il bisogno irrefrenabile, spesso si alza e si siede lentamente ma continuamente), l'ipertono, l'instabilit\u00e0 posturale e la disartria.\nParkinsonismi da agenti tossici.\nImportanti, soprattutto dal punto di vista sperimentale, sono i parkinsonismi indotti\nda agenti chimici con azione selettiva di danno sui gangli della base, quali il MPTP (1-metil 4-fenil 1,2,3,6-tetraidro-piridina), insetticidi \ncome il rotenone, diserbanti quali il paraquat, metalli come il manganese e il piombo ed infine la 6-idrossi-dopamina.\nParkinsonismo post-encefalitico.\nUna forma particolarmente grave di parkinsonismo \u00e8 quella che si sviluppa come sequela dell'encefalite letargica, un'infezione virale ad agente sconosciuto che tra il 1916 ed il 1927 colp\u00ec nel mondo quasi cinque milioni di persone. I sintomi parkinsoniani possono apparire a distanza di tempo variabile dall'episodio acuto, da pochi mesi a molti anni, e risultano pi\u00f9 profondi di quelli della forma idiopatica, anche se l'evoluzione sembra essere generalmente pi\u00f9 lenta. Dall'ultima grande epidemia, preceduta probabilmente da altre, tra cui la cosiddetta \"nona\", non sembra essersi pi\u00f9 sviluppati focolai ampi di diffusione, anche se periodicamente vengono segnalati casi singoli.\nParkinsonismi da idrocefalo.\nL'idrocefalo normoteso presenta secondo la triade di Adams Hakin: disturbi cognitivi - disturbi sfinterici - disturbi della marcia, quest'ultima caratterizzata: da bradi-acinesia, andatura a piccoli passi, postura eretta instabile con tendenza alla retropulsione.\nParkinsonismo post-traumatico (dei pugili).\nQuadro demenziale associato a sintomatologia extrapiramidale, legato all'accumulo di traumi a livello dell'encefalo. A volte \u00e8 difficile distinguerlo dalla malattia di Parkinson vera, se non per la demenza pi\u00f9 rapida.\nParkinsonismo da cause incerte (tremore essenziale).\nCirca il 20 % delle persone affette da tremore essenziale benigno (cerebellare) pu\u00f2 sviluppare un moderato parkinsonismo extrapiramidale. La maggioranza dei pazienti con tremore essenziale ha leggeri disturbi della camminata.\nTrattamento.\nConsiste nel rimuovere la causa se possibile, altrimenti si possono usare i farmaci utilizzati per la sintomatologia della malattia di Parkinson, con attenzione agli effetti collaterali paradossi come acatisia e discinesia tardiva."}
{"id": "79435", "revid": "112318807", "url": "https://it.wikipedia.org/wiki?curid=79435", "title": "Jazz modale", "text": "Il jazz modale (modal jazz) \u00e8 uno degli stili del jazz nato nella seconda met\u00e0 del Novecento, la cui pietra fondante \u00e8 datata anni cinquanta e consiste nel libro di teoria musicale \"Lydian Chromatic Concept of Tonal Organization (The art and science of tonal gravity)\" di George Russell. Dal punto di vista discografico, quasi tutti i critici identificano \"Kind of Blue\" di Miles Davis (1959) come il primo album modale della storia del jazz, anche se alcuni lavori precedenti ne preannunciavano la diffusione, come ad esempio \"Somethin' Else\" di Julian Cannonball Adderley (1958) e \"Milestones\" di Miles Davis (1958). \nAl di fuori dei primi esperimenti di George Russell, \u00e8 possibile identificare come uno dei primi brano jazz modale \"Aeolian Drinking Song\", inciso sull'album del 1956 \"The touch of Tony Scott\" del clarinettista Tony Scott, in formazione di quartetto con al piano un giovane Bill Evans, che avrebbe poi partecipato alla registrazione del celeberrimo disco \"Kind of Blue\" di Miles Davis.\nIl brano \"Glass Enclosure\" del pianista Bud Powell \u00e8 uno dei primissimi brani ad utilizzare un accordo lidio, quindi con l'aggiunta dell'#11, nella storia del jazz.\nAltri album notevoli furono in seguito \"My Favorite Things\" del 1960 e \"Impressions\" del 1963 di John Coltrane e \"Maiden Voyage\" di Herbie Hancock del 1965.\nPrincipi.\nIl jazz modale sostanzialmente svincola la progressione degli accordi dalla tonalit\u00e0 del brano (cio\u00e8 non richiede che gli accordi siano necessariamente rispondenti alle regole dell'armonia tonale, ossia costruiti per armonizzazione dei vari \"gradi\" della tonalit\u00e0). Inoltre associa ad ogni accordo differenti scale \"modali\", ciascuna con una sua tonica, dalle molteplici e differenti sfumature, sempre in maniera indipendente e svincolata dalla tonalit\u00e0.\nNell'analizzare questo genere musicale si pu\u00f2 infatti parlare di \"applicazione successiva di differenti scale modali\" (non necessariamente diatoniche, ma ad esempio anche pentatoniche) invece che di successione di accordi: \nnella composizione di frasi e periodi musicali si usano frammenti di scale modali fra loro in relazione, mentre il passaggio da un periodo ad un altro (caratterizzato da altro accordo o scala modale) avviene mediante particolari soluzioni melodiche, senza che i suoni siano mai in evidente relazione con una tonalit\u00e0.\nSi ragiona quindi prevalentemente in maniera \"scalare\" (ossia pensando \"per scale\") e le stesse armonizzazioni e costruzioni di accordi possono muovere su tutta l'estensione di una data scala, potendo impiegare potenzialmente qualsiasi nota. Viene cos\u00ec a perdersi la simbiosi tra armonia e melodia che aveva contraddistinto tutta la produzione jazzistica fino all'avvento del jazz modale.\nNasce come reazione al Bebop e all'Hard bop, che avevano incrementato le strutture jazzistiche con progressioni armoniche di tipo tonale caratterizzate da numerosi accordi diversi e numerose sostituzioni armoniche, spesso accompagnate da un ritmo ossessivo, opponendo ad essi la ricerca di una situazione musicale pi\u00f9 distesa sia sul tempo che sull'armonia.\nIl metodo sortisce i suoi primi effetti alla fine degli anni cinquanta e si sviluppa anche nella met\u00e0 degli anni sessanta con l'intento di portare innovazione nel linguaggio jazzistico e soprattutto per distaccarsi dall'aggressivit\u00e0 dell'Hard bop.\nInoltre questo nuovo stile sfruttava scale sostitutive, accordi (svincolati dalla tonalit\u00e0) costruiti per intervalli di quarta o quinta (anzich\u00e9 per terze, come nella musica tonale tradizionale) e pi\u00f9 libert\u00e0 nel fraseggio.\nAspetti tecnici.\nPrimi autori utilizzatori del Novecento furono Miles Davis, e Bill Evans corresponsabile, perch\u00e9 detentore della parte armonica e perch\u00e9 precedentemente aveva lavorato alla corte del pianista George Russell, inventore di questo metodo.\nLe scale non derivano pi\u00f9 da alcun sistema, sono indipendenti, ma collegabili tra loro.\nIn seguito troviamo Wayne Shorter come principale compositore ed esecutore di brani modali complessi.\nAlcune regole:\nI metodi usati sono i vecchi sistemi di collegamento tra le scale:\nI metodi moderni (Persichetti, Miller) propongono un riutilizzo delle classiche scale modali, proponendole all'interno di un sistema moderno.\nLe scale sono ordinate in base alle sfumature di colore tra loro, dalla pi\u00f9 chiara alla pi\u00f9 scura. Vengono perci\u00f2 disposte secondo la seguente sequenza:"}
{"id": "79439", "revid": "1226", "url": "https://it.wikipedia.org/wiki?curid=79439", "title": "Camere delle meraviglie", "text": ""}
{"id": "79443", "revid": "1113146", "url": "https://it.wikipedia.org/wiki?curid=79443", "title": "Antropologia fisica", "text": "L'antropologia fisica (o biologica, o evoluzionistica) \u00e8 una disciplina scientifica che si occupa dei meccanismi dell'evoluzione biologica, dell'ereditariet\u00e0 genetica, dell'adattamento fisico degli esseri umani e dei resti fossili di tale evoluzione; lo scopo \u00e8 dunque lo studio dell'uomo, la sua storia naturale con i relativi aspetti biologici e naturalistici. Spesso \u00e8 strettamente correlata con l'archeologia tramite l'antropologia tafonomica, la scienza che studia l'insieme dei processi che interessano un corpo dal momento della morte al suo ritrovamento.\nL'antropologia fisica si \u00e8 sviluppata nel XIX secolo conseguentemente allo sviluppo della teoria dell'evoluzione di Charles Darwin e della teoria genetica di Gregor Mendel. Recentemente la direzione presa da questi studi sembra comportare uno spostamento in direzione di un'antropologia \"biologica\".\nAlcune branche di questa disciplina, come l'antropologia criminale, la fisiognomica e la frenologia, che miravano a rilevare alcune caratteristiche comportamentali e psicologiche di un individuo in base alle sue misure craniometriche come l'indice cefalico (rapporto tra larghezza e lunghezza del cranio), sono attualmente considerate pseudoscienze. Uno dei pi\u00f9 noti esponenti di queste pseudoscienze \u00e8 l'italiano Cesare Lombroso.\nTra i fondatori della moderna antropologia fisica sono da ricordare Paul Broca e Franz Boas. In Italia i capiscuola vanno considerati Paolo Mantegazza, Raffaello Parenti e Giuseppe Sergi, quest'ultimo fondatore della Societ\u00e0 Romana di Antropologia (ora Istituto Italiano di Antropologia).\nRami disciplinari.\nLo studio dell'evoluzione umana coinvolge altre specializzazioni, quali:"}
{"id": "79446", "revid": "2077707", "url": "https://it.wikipedia.org/wiki?curid=79446", "title": "Primatologia", "text": "La primatologia \u00e8 la scienza che studia i primati. \nSi collega a diverse discipline, quali la biologia, l'antropologia, la psicologia.L'antropologia fisica in particolare potrebbe essere considerata una branca della primatologia riguardante le specie umane e in particolare l'\"Homo sapiens\": con questa e con la paleontologia umana si intreccia strettamente per quanto riguarda lo studio degli ominidi.\nLa moderna primatologia \u00e8 una scienza estremamente diversificata, che va dallo studio anatomico dei comuni antenati, allo studio sul campo della vita dei primati nel loro ambiente naturale, agli esperimenti di psicologia animale. Produce importanti risultati suscettibili di far luce sui comportamenti umani fondamentali e sugli antichi predecessori di questi comportamenti negli antenati della specie."}
{"id": "79447", "revid": "729019", "url": "https://it.wikipedia.org/wiki?curid=79447", "title": "Isole Shetland Meridionali", "text": "Le Isole Shetland Meridionali sono un arcipelago dell'Oceano antartico, situato a circa 120\u00a0km dalla Penisola Antartica, in una regione compresa tra 61\u00b0 00' e 63\u00b0 37' Sud, e tra 53\u00b0 83' e 62\u00b0 83' Ovest.\nDescrizione.\nLe Shetland Meridionali consistono in 11 isole principali e diverse isole minori, per un totale di 3.687\u00a0km\u00b2 di superficie. Tra l'80 e il 90% del territorio \u00e8 coperto da ghiacciai. Il punto pi\u00f9 elevato \u00e8 il Monte Irving sull'Isola Clarence alto 1.950 metri s.l.m.\nSecondo la versione ufficiale le isole vennero \"scoperte\" dall'esploratore britannico William Smith il 19 febbraio 1819 e reclamate in nome di Re Giorgio III del Regno Unito. Lo sbarco sulle isole venne effettuato sulla pi\u00f9 grande delle Shetland Meridionali, l'Isola di re Giorgio sempre da William Smith, il 16 ottobre dello stesso anno.\nLe isole vengono tuttavia reclamate anche da Argentina e Cile. Sembra che nel 1818, precedentemente dunque allo sbarco dello Smith, Juan Pedro de Aguirre, avesse chiesto permessi al governo argentino, che dava concessioni di caccia e pesca nel territorio antartico, e operasse con la nave \"Esp\u00edritu Santo\" facendo base sull'isola Decepci\u00f3n, il cui nome resta tuttora in una piccola isola dell'arcipelago.\nLa caccia alle foche e alle balene si \u00e8 svolta sulle isole nel XIX e all'inizio del XX secolo, ma le isole sono state abitate solo dal momento dell'installazione di una stazione scientifica di ricerca nel 1944. Una minima parte di turismo specializzato vi si svolge durante l'estate.\nDa nord a sud, le isole delle Shetland Meridionali che possiedono un nome sono:\nLe Isole Aitcho, un gruppo di piccole isole nell'entrata nord dello Stretto Inglese (fra le isole Robert e Greenwich), appartengono alle Shetland Meridionali."}
{"id": "79449", "revid": "287204", "url": "https://it.wikipedia.org/wiki?curid=79449", "title": "Etnologia", "text": "Letnologia (dal greco \"ethnos\": popolo) \u00e8 una branca dell'antropologia che si occupa di studiare e confrontare le popolazioni attualmente esistenti nel mondo.\nRispetto all'antropologia culturale l'etnologia ha tradizionalmente fatto un maggior utilizzo della comparazione tra le diverse culture. Entrambe le discipline sono comprese nelle scienze demo-etno-antropologiche.\nRimane contrapposta invece l'etnografia, lo studio di singoli gruppi attraverso il contatto diretto con la cultura, rispetto alla quale l'etnologia \u00e8 sempre stata un complemento \"teorico\".\nObiettivi.\nTra i suoi obiettivi vi \u00e8 la ricostruzione della storia dell'uomo e la formulazione culturale di invarianti universali, come ad esempio del tab\u00f9 dell'incesto del cambiamento culturale, e la formulazione di generalizzazioni riguardo alla \"natura umana\", un concetto ampiamente criticato sin dal XIX secolo da vari filosofi.\nL'etnologia compie ricerche sistematiche e tenta di stabilire relazioni comparative tra le caratteristiche dei diversi popoli umani sotto diversi aspetti, quali:\nStoria.\nAdam Franti\u0161ek Koll\u00e1r coni\u00f2 il termine \"ethnologia\" nel 1783 e la defin\u00ec come:\nLa scoperta dell'America ebbe un ruolo importante nell'interesse occidentale verso l'Altro, spesso qualificato come \"selvaggio\", visto secondo i casi o come un barbaro o come un \"nobile selvaggio\". La civilizzazione era opposta in maniera dualistica alla barbarie, una opposizione classica costitutiva del comune tratto dei popoli di essere etnocentrici.\nNei secoli XVIII e XIX cominciarono ad affluire in Europa molte notizie sulle parti lontane del mondo. Prima di allora l\u2019etnologia era una materia che veniva studiata nei musei e nelle biblioteche e le teorie venivano elaborate sulla base dei resoconti dei viaggiatori. Solo nel 1883 nacque la moderna etnologia per merito di Franz Boas che pu\u00f2 essere considerato l\u2019effettivo fondatore. L\u2019intenzione di Boas era di studiare la vita locale in modo completo, inclusi gli aspetti linguistici e fisiologici.\nUn passo importante nello sviluppo dell\u2019etnologia fu la Spedizione antropologica allo Stretto di Torres dell'Universit\u00e0 di Cambridge. Un gruppo di esperti, sotto la direzione del professore Haddon, intraprese un\u2019indagine riguardo alle capacit\u00e0 fisiche, culturali e mentali degli abitanti dell\u2019isola. La raccolta sistematica di informazioni da essi prodotta port\u00f2 alla rettifica di molte notizie. Un merito importante va a Richard Thurnwald, il quale, occupandosi di diritto ed economia, fu probabilmente il primo a inserire l\u2019elemento sociologico nel campo delle ricerche etnologiche. \nAgli inizi del XX secolo fu ormai chiaro che gli etnologi dovevano raccogliere le loro informazioni sul posto. Uno dei pi\u00f9 importanti studiosi fu Bronis\u0142aw Malinowski il quale nel 1914 part\u00ec per le Isole Trobriand, nella Melanesia, dove rimase per quattro anni. Le sue informazioni costituirono il pi\u00f9 completo tentativo di studio dall\u2019interno di una cultura straniera. \nIl progresso dell'etnologia, per esempio con Claude L\u00e9vi-Strauss e la sua antropologia strutturale, condusse alla revisione delle concezioni del progresso lineare, o alla critica della pseudo opposizione tra \"societ\u00e0 con una storia\" e \"societ\u00e0 prive di storia\", giudicate dipendenti da una visione della storia come una realizzazione di un processo (progresso) progressivo e cumulativo.\nL\u00e9vi-Strauss citava gli scritti di Montaigne sull'antropofagia come un primo esempio di \"etnologia\". L\u00e9vi-Strauss tent\u00f2, attraverso il metodo strutturale, di scoprire gli invarianti universali nella societ\u00e0 umana, tra i quali pu\u00f2 essere annoverata la proibizione dell'incesto (anche se tale concetto \u00e8 stato criticato dalla filosofia degli ultimi due secoli).\nEsistono tre note teorie sulla societ\u00e0: il diffusionismo, l'evoluzionismo e la teoria evoluzionista e la teoria sociologica. Per quanto riguarda il diffusionismo, il pi\u00f9 autorevole di questi etnologi fu Fritz Graebner. Egli impose ai seguaci dei criteri metodologici che consistevano nel vietare la diffusione di teorie non dimostrabili. I seguaci del diffusionismo si interessarono anche del passato. La teoria evoluzionista fu, invece, avanzata sotto l\u2019influsso del successo della teoria biologica dell\u2019evoluzione. Gli etnologi evoluzionisti pensavano che le societ\u00e0 complesse derivassero da quelle semplici e che il comportamento delle societ\u00e0 di dimensioni ridotte contemporanee era simile a tutte le societ\u00e0 primordiali. La teoria evoluzionista non pu\u00f2 essere dimostrata n\u00e9 confutata in quanto non si pu\u00f2 tornare indietro nel tempo, perci\u00f2, le sue teorie specifiche non sono obiettivamente dimostrabili. Il terzo indirizzo sorse per opera dei sociologi francesi del XIX secolo e del loro caposcuola Durkheim, il quale collegava il metodo sociologico all\u2019etnologia. Loro pensavano che ogni societ\u00e0 andasse studiata come unit\u00e0 a s\u00e9 stante, le cui parti assumevano un senso se studiate insieme alle altre. \nIn contrapposizione all'evoluzionismo e diffusionismo nacque il funzionalismo di Malinowski, il quale riteneva fondamentale l'osservazione diretta e la ricerca sul campo. quest'ultima ha assunto sempre maggiore importanza nel corso del tempo: gli etnologi restano almeno un anno nella zona da studiare: lavorano senza interpreti, servendosi della lingua locale, fanno un censimento della popolazione, tracciano le cartine geografiche della zona e calcolano la produzione agricola. Ognuna di queste esperienze apporta un suo contributo alle teorie correnti sulla societ\u00e0 umana.\nGli etnologi possono studiare una popolazione dall\u2019interno e dall\u2019esterno. Per quanto concerne il primo modo, \u00e8 fondamentale liberarsi di tutti i pregiudizi affinch\u00e9 si possa vivere pacificamente con la gente che si studia e imparare il loro linguaggio. L\u2019obiettivo dell\u2019etnologo consiste nell'osservare, analizzare e interpretare una determinata cultura, confrontandola con le informazioni riguardo alle altre culture umane."}
{"id": "79450", "revid": "125760671", "url": "https://it.wikipedia.org/wiki?curid=79450", "title": "Etnografia", "text": "Letnografia (dal greco: \"ethnos\" \"(\u03ad\u03b8\u03bd\u03bf\u03c2)\" - \"popolo\", e \"grapho\" \"(\u03b3\u03c1\u03ac\u03c6\u03c9)\" - \"scrivo\"; letteralmente \"descrizione del popolo\") \u00e8 il metodo con cui operano le ricerche sul campo delle scienze etnoantropologiche. Il termine compare la prima volta nel 1767 in un libro dello storico tedesco Johann Friedrich Sch\u00f6pperlin (1732-1772).\nSecondo la classificazione di Marcel Griaule, l'etnografia registra informazioni su diversi popoli, mentre l'etnologia costruisce, da queste descrizioni, sistemi coerenti.\nFare etnografia significa recarsi tra coloro che si vuole studiare per un certo periodo di tempo, ed utilizzare alcune tecniche di ricerca (come l'osservazione o l'intervista) allo scopo di collezionare un insieme di dati che una volta interpretati, rendano possibile la comprensione della cultura in esame. Riti, rituali, cerimonie, norme, valori, credenze, comportamenti, artefatti, sono i principali fenomeni di interesse dell'etnografo, attraverso i quali la cultura si rende intelligibile.\nSebbene il tedesco Gerhard Friedrich M\u00fcller sia considerato il padre dell'etnografia per la sua descrizione e categorizzazione di abbigliamento, religioni e rituali dei gruppi etnici siberiani compiuta dal 1733 al 1743, si ritiene che l'etnografia nasca come metodo dell'antropologia culturale sul finire del XIX secolo, quando le grandi potenze imperialiste, coinvolte nella colonizzazione diretta di gran parte dei paesi non occidentali, sviluppano specifici interessi conoscitivi in relazione alle strutture sociali e ai sistemi culturali delle popolazioni da esse controllate. I primi lavori etnografici si caratterizzano per un forte stile \"realista\", stile che sar\u00e0 tipico dello struttural-funzionalismo, concezione che proprio a partire da queste prime esperienze sar\u00e0 teorizzato negli studi antropologici seguenti i primi decenni del Novecento. Esempi di descrizioni etnografiche del periodo \"classico\" sono quelle di Bronis\u0142aw Malinowski (\"Gli argonauti del Pacifico occidentale\", 1922) e di E. E. Evans-Pritchard (\"\"Stregoneria, oracoli e magia tra gli Azande\", 1937; \"I Nuer. Un'anarchia ordinata\"\", 1940).\nIl significato del termine evolve parimenti a quello di cultura: verso gli anni sessanta e settanta del Novecento, autori come Clifford Geertz, in linea con l'epistemologia costruttivista di Peter L. Berger e Thomas Luckmann, contribuiscono a delineare il carattere riflessivo dell'etnografia postmoderna, considerata non pi\u00f9 un metodo volto a scoprire realt\u00e0 oggettive, bens\u00ec come il prodotto di una conoscenza situata. Le raccolte etnografiche hanno una lunga storia, hanno inizio con le wunderkammer e si sviluppano poi con le campagne di raccolta, dirette da antropologi; e, infine, sono confluite nella costruzione di importanti musei etnografici.\nApprofondimenti.\nEtnografia e ricerca antropologica.\nIl lavoro etnografico e le complesse modalit\u00e0 di relazione che l'antropologo stabilisce con i suoi interlocutori (individui o istituzioni) sono ci\u00f2 che meglio identifica e distingue la disciplina antropologica. La professionalit\u00e0 dell'antropologo si manifesta essenzialmente sul terreno, nei luoghi ove il ricercatore si confronta con l'alterit\u00e0 spaesante di altre culture. \nLa storia dell'antropologia evidenzia quanto la componente etnografica sia strettamente integrata ed armonizzata nella disciplina e, conseguentemente, nel profilo professionale dell'antropologo.\nLe stesse tecniche di raccolta dei dati, originariamente individuate come nucleo facilmente circoscrivibile dell'approccio etnografico \u2013 sistemi di regole pratiche raggruppate e codificate in \"Instructions sommaires pour les collecteurs d'objects ethnographiques\", e, ancor prima, nelle famose \"Notes and Queris\" di Frazer hanno potuto svilupparsi con pieno significato e in modo pi\u00f9 produttivo solo quando hanno trovato una collocazione nel sapere antropologico, ereditando, da una parte, conoscenze, metodi, capacit\u00e0 e fondamenti epistemologici, dall'altra contribuendo alla loro costruzione.\nClifford Geertz \u00e8 stato tra i primi a proporre una nuova concezione dell'etnografia, concepita essa stessa come momento teorico-interpretativo. La comparazione, tradizionale principio metodologico dell'antropologia \"classica\", in Geertz si sviluppa a partire dalla costruzione di concetti integrati nel livello etnografico, nozioni aperte frutto di un processo dialettico tra concetti vicini e lontani dall'esperienza del nativo.\nIl metodo etnografico: osservazione partecipante e paradigma indiziario.\nIl paradigma epistemologico dominante nelle pratiche della ricerca etnografica, almeno fino ai primi anni '50, ancora oggi largamente utilizzato da molti antropologi, \u00e8 il cosiddetto metodo dell'osservazione partecipante.\nRispetto alle versioni pi\u00f9 aggiornate delle Notes and Queris la novit\u00e0 di questa metodologia, il cui ideatore unanimemente riconosciuto \u00e8 l'antropologo di origine polacca Bronis\u0142aw Malinowski, non si fonda tanto su un inedito insieme di regole metodologiche prescrittive, ma piuttosto su un nuovo stile di lavoro sul campo: \u201cvivere proprio in mezzo agli indigeni\u201d.\nSecondo Malinowski, l'antropologo deve \"osservare partecipando\". Il che vuol dire entrare in rapporto empatico con i nativi, prendere parte alla vita delle popolazioni che si osservano, allo scopo di cogliere il loro punto di vista, la loro visione del loro stesso mondo.\nOsservare partecipando significa altres\u00ec penetrare e cogliere dall'interno la vita delle popolazioni e delle culture.\nPer questo l'antropologo dovr\u00e0 tenere un punto di vista distaccato e nel contempo farsi il pi\u00f9 possibile indigeno e impegnarsi nell'esplorazione, e nella conservazione e diffusione della memoria culturale umana, delle pratiche e delle astuzie culturali della vita quotidiana come di quelle dei professionisti della cultura: intellettuali, uomini religiosi, politici.\nL'antropologo studiando la cultura, osservandola dall'interno, si trova, nello svolgimento della propria attivit\u00e0, in una realt\u00e0 socio-culturale individuabile come sistema aperto, ove l'incontro etnografico avviene nel medesimo contesto significativo che rappresenta l'oggetto della sua ricerca. Questa scena \u00e8 caratterizzata da una sorta di circolarit\u00e0 ermeneutica prodotta dall'interazione dialogica tra osservatore-osservato, tra antropologo e informatore-nativo.\nIn questa situazione diventa fondamentale il procedimento etnografico utilizzato e i modi in cui la conoscenza acquisita viene poi tradotta e trasferita alla comunit\u00e0 scientifica e a un generico pubblico.\nIl modo in cui l'antropologo si relaziona con l'alterit\u00e0, lo studio del genere umano e della sua stessa cultura, porta a interrogarsi sulla nostra identit\u00e0 e su quella dell'altro e conduce necessariamente, oggi pi\u00f9 che mai, a un'analisi e a una profonda riflessione sulla societ\u00e0 contemporanea.\nInfatti pensare antropologicamente e fare ricerca sul campo significa anche considerare ogni aspetto della vita sociale della cultura studiata, secondo una prospettiva olistica, facendo emergere i vari significati che un dato fenomeno pu\u00f2 assumere se osservato da diversi punti di vista.\nMa soprattutto significa riconoscere e contrastare le tendenze etnocentriche che conducono gli individui a ritenere il proprio comportamento e i propri valori migliori di quelli degli altri o, in un'ipotesi meno forte, a ritenerli elementi di ancoraggio per la formulazione di un giudizio. \nI pregiudizi se da un lato costituiscono la base concettuale che permette di formulare e concepire il mondo della vita che occupa le nostre esistenze, d'altra parte, nel contatto con l'altro subiscono un processo d'alterazione che permette di pensare in modo nuovo ci\u00f2 che prima non apparteneva ancora al nostro orizzonte di comprensione.\nPer arrivare ad una profonda conoscenza di una comunit\u00e0, gli antropologi devono prestare un'attenzione particolare al modo di esprimersi di coloro che di tali comunit\u00e0 fanno parte.\nQuesto significa da un lato proporsi, ai nostri interlocutori, con atteggiamenti improntati all'ascolto in grado di enfatizzare e confermare il loro ruolo di soggetti produttori di significati, di valori e di senso; dall'altro significa dedicarsi a un lavoro di traduzione non solo linguistica ma anche concettuale. Un'importante osservazione su questo punto ci proviene da Bronis\u0142aw Malinowski. Le esperienze di campo alle isole Trobriand, gli consentirono di mettere in luce per la prima volta una delicata questione insita nella disciplina: quanto l'antropologo \u00e8 in grado di cogliere il punto di vista dell'indigeno? La domanda, in realt\u00e0, va compresa in un contesto pi\u00f9 ampio di quanto possa sembrare in un primo momento. Non si tratta infatti di una considerazione meramente \"tecnica\u201d, ma di un problema molto pi\u00f9 critico che si pone alla base di possibili forme di \u201cdisagio\u201d interiore dell'antropologo, il quale non pu\u00f2 sottrarsi al fatto di doversi misurare e rapportare anche con le interpretazioni dei nativi, il cui significato non pu\u00f2 in nessun caso essere equiparato a quello di materiali inerti assoggettabili alle sole inferenze dello studioso.\nNel libro \"Il metodo dell'etnografia\", Griaule descrive le procedure del lavoro etnografico presso i Dogon (una popolazione del Mali) mettendo in rilievo la tortuosit\u00e0 dell'inchiesta, la quale deve tenere conto inevitabilmente:\nGriaule considerava la ricerca etnografica come un'operazione strategica: ricerca indiziaria di tracce, sottrazione di informazioni e di oggetti tradizionali compiuta attraverso una lunga pressione, un elaborato tira e molla fatto di compromessi e caratterizzato da una sorta di violenza, violenza ineliminabile in quanto prodotta dagli opposti interessi, mai pienamente conciliabili, di antropologo e nativo.\nIn molti studiosi \u00e8 sorto il dubbio che, nella sua opera, Griaule avesse scritto ci\u00f2 che i Dogon volevano che egli scrivesse. Sta di fatto che questo dubbio mette in evidenza come l'inchiesta etnografica non sia una semplice raccolta di informazioni e dati, ma qualcosa che implica una complessa serie di relazioni di potere tra etnologo e indigeno.\nIl metodo etnografico: un utile strumento di confronto.\nNel suo primo lavoro, \"L'adolescenza in Samoa\", l'antropologa statunitense Margaret Mead focalizz\u00f2 il suo lavoro antropologico sul periodo dell'adolescenza della donna nelle Isole Samoa. \nIn esso venivano analizzati il contesto sociale ed educativo che concorrevano alla formazione della personalit\u00e0 della donna durante un periodo estremamente critico e decisivo ai fini di un corretto adattamento dell'individuo ai valori riconosciuti come positivi dalla sua societ\u00e0. \nQuesto studio mostra come l'adolescenza in una societ\u00e0 semplice ed omogenea, fosse una fase della vita dell'individuo meno esposta a traumi di quanto non fosse nella societ\u00e0 occidentale e nella societ\u00e0 statunitense in particolare. \nAll'origine di questa differenza, ella sosteneva, stavano due fattori importanti: la mancanza di messaggi concorrenziali e produttivistici inviati dalla cultura all'individuo, e il carattere sostanzialmente monodimensionale, ossia privo di alternative rilevanti, nelle scelte che si parano dinanzi al giovane giunto all'et\u00e0 dell'adolescenza. \nIl significato dello studio della Mead consisteva dunque nel mostrare come a valori culturali diversi corrispondessero modelli educativi differenziati, e come questi ultimi dessero luogo alla formazione di personalit\u00e0 individuali diversamente orientate.\nGrazie a questo lavoro e alla descrizione dei costumi familiari e della formazione delle inclinazioni sessuali dei Samoani, Margaret Mead sottoponeva allo sguardo etnocentrico del genitore, del pedagogista e dell'assistente sociale statunitensi un'esperienza di vita diversa, contribuendo in tal modo a rendere pi\u00f9 articolato l'orizzonte teorico e pratico al cui interno si era mossa fino a quel momento l'esperienza educativa statunitense.\nIl relativismo culturale.\nAnche secondo Franz Boas uno degli scopi fondamentali dell'etnologia \u00e8 l'integrazione culturale. Egli fu uno dei primi antropologi culturali ad affermare il carattere unitario, sia biologico sia intellettuale del genere umano. \nNel saggio \"The social organization and the Secret Societies of the Kwakiutl Indians\" (\"L'organizzazione sociale e le societ\u00e0 segrete degli Indiani Kwakiutl\", 1897), frutto di un'importante ricerca sul campo condotta sulla costa della Columbia Britannica tra il 1894 e il 1895, Boas descrisse la celebre pratica del potlatch. Per la sua analisi, tuttavia, Boas adoper\u00f2 termini quali \"investimento\", \"vendita\", \"interesse\", \"capitale\", proponendo il linguaggio dell'economia capitalista in un contesto che nulla aveva a che vedere con una situazione di mercato e cadendo di conseguenza nel tranello del pregiudizio etnocentrico.\nIn \"The Mind of Primitive Man\" (\"L'uomo primitivo\", 1911), ebbe per\u00f2 modo di sviluppare l'idea secondo cui ogni cultura va compresa dall'interno, e non dall'astratto punto di vista \"oggettivo\" dell'etnografo portatore di una diversa mentalit\u00e0. Questa impostazione, per la quale l'antropologo \u00e8 invitato a mettere in discussione la sua stessa formazione culturale per non venirne irreparabilmente condizionato in senso deformante e riduttivo, pose le basi di quegli sviluppi critici della scuola statunitense, che portarono all'enunciazione della teoria del relativismo culturale.\nBoas inaugur\u00f2 un nuovo metodo di ricerca sul campo, basato sullo studio di singole culture e di aree culturali particolari. Le forme dei tratti propri di una certa popolazione, secondo Boas, dovevano essere spiegati a partire dalla complessit\u00e0 di una molteplicit\u00e0 di cause storiche (particolarismo storico) e non riferendosi ad un rigido e generalizzante sistema di stadi evolutivi (critica all'evoluzionismo).\nL'antropologia \u00e8 relativista, perch\u00e9 ritiene che le esperienze culturali degli altri non possano venire interpretate e comprese attraverso la semplice applicazione delle categorie della cultura dell'osservatore, ma debbano essere considerate all'interno del contesto complessivo entro cui prendono vita e forma. Ed \u00e8 l\u00ec, in quel contesto, che tutti i fenomeni esprimono il senso del loro esistere. \nSe la presunzione di avere finalmente visto in faccia l'altro, di averlo riconosciuto come differenza o somiglianza, si accompagna alla convinzione del superamento dei propri pregiudizi \u2013 pregiudizi che in questo modo si raddoppiano e in ci\u00f2 meglio si nascondono al nostro sguardo \u2013 , le forme di relativismo radicale implicano invece distanziamento e segregazione culturale, e sono quindi incapaci di concepire le dinamiche \u201cetnografiche\u201d dei fenomeni di negoziazione, dialogo, conflitto che la coevit\u00e0 delle culture racchiude.\nIl compito della ricerca etnografica non pu\u00f2 essere quello limitato di rappresentare la differenza-somiglianza tra culture. L'antropologia deve essere in grado di mostrare la ricchezza dell'altro che sfugge ad ogni codice precostituito. Si tratta di conoscere l'alterit\u00e0 dell'altro (e qui forse sta la difficolt\u00e0 paradossale del lavoro etnografico), condividerne parte della vita per giungere a capire qualcosa di noi, dei nostri desideri pi\u00f9 nascosti e delle possibilit\u00e0 di realizzazione di cui non siamo consapevoli: \u00e8 la via lunga che attraverso l'altro ci riconduce a noi stessi, nel luogo da cui eravamo partiti."}
{"id": "79452", "revid": "1318658", "url": "https://it.wikipedia.org/wiki?curid=79452", "title": "Isole degli Antipodi", "text": "Le Isole degli Antipodi sono un gruppo di isole disabitate e inospitali a sud della Nuova Zelanda, di cui fanno parte territorialmente. Si trovano 650\u00a0km a sud-est dell'Isola Stewart. Il gruppo consiste di un'isola principale di 60\u00a0km\u00b2 di superficie, l'isola Bollons di 2\u00a0km\u00b2 pi\u00f9 a nord, e numerose isolette e scogli.\nDescrizione.\nInsieme con le Isole Auckland, Bounty, Campbell e Snares, le Isole degli Antipodi sono state inserite nel 1998 nell'elenco dei Patrimoni dell'umanit\u00e0 dell'UNESCO, col nome unitario di Isole sub-antartiche della Nuova Zelanda.\nLe Isole degli Antipodi prendono il nome dalla loro presunta posizione antipodale rispetto al Regno Unito. Anche se sono le terre pi\u00f9 vicine ai veri antipodi del Regno Unito, la loro posizione (49\u00b041' S, 178\u00b048' E) \u00e8 agli antipodi di un punto a pochi chilometri a est di Cherbourg sulla costa settentrionale della Francia.\nIl gruppo di isole venne rilevato per la prima volta nel 1800 dal Capitano Henry Waterhouse della nave britannica \"HMS Reliance\". Un tentativo di stabilire del bestiame sulle isole ebbe breve durata (cos\u00ec come, a causa del clima, il bestiame stesso). Quando la nave \"Spirit of Dawn\" affond\u00f2 vicino alla costa dell'isola principale nel 1893, gli undici membri sopravvissuti dell'equipaggio passarono quasi tre mesi vivendo come naufraghi sull'isola, nutrendosi solamente di uccelli marini crudi. Ironicamente, un deposito per naufraghi ben fornito era disponibile sull'altro lato dell'isola. Il deposito fu trovato e usato dall'equipaggio della \"President Felix Faura\" naufragata nella baia di Anchorage nel 1908. L'ultimo naufragio alle Antipodi fu, nel 1999, quello dello yacht \"Totorore\", che cost\u00f2 la vita a due persone.\nNel 1886 fu trovato sull'isola principale, a circa un metro di profondit\u00e0, un coccio testimoniante la visita delle isole da parte delle popolazioni polinesiane prima del 1800. Questo coccio \u00e8 ora esposto al Te Papa Museum di Wellington.\nFauna.\nLe isole degli Antipodi sono classificate da BirdLife International come Important Bird and Biodiversity Area (IBA) in quanto sito di nidificazione esclusivo di alcune specie di uccelli come il beccaccino subantartico (\"Coenocorypha aucklandica\"), il parrocchetto delle Antipodi (\"Cyanoramphus unicolor\") e l'albatro delle Antipodi (\"Diomedea antipodensis\"). Le isole sono inoltre il sito di nidificazione di oltre 50.000 coppie di pinguini crestati maggiori (\"Eudyptes sclateri\") e di cospicue colonie di pinguino saltarocce (\"Eudyptes chrysocome\"), albatro sopracciglio nero (\"Thalassarche melanophrys\"), albatro mantochiaro (\"Phoebetria palpebrata\"), ossifraga del nord (\"Macronectes halli\"), petrello grigio (\"Procellaria cinerea\") e petrello mentobianco (\"Procellaria aequinoctialis\").\nFlora.\nLa flora delle isole comprende alcuni tipi di piante conosciute come megaerbe."}
{"id": "79456", "revid": "123218721", "url": "https://it.wikipedia.org/wiki?curid=79456", "title": "Solenoide", "text": "Un solenoide (da \u03c3\u03c9\u03bb\u03b7\u03bd (solen): tubo, condotto, canale) \u00e8 una bobina di forma cilindrica formata da una serie di spire circolari molto vicine fra loro e realizzate con un unico filo di materiale conduttore.\nIl solenoide \u00e8 uno strumento solitamente usato come induttore per lo studio e le applicazioni dell'elettromagnetismo.\nDescrizione.\nFunzionamento.\nFacendo passare la corrente elettrica di intensit\u00e0 formula_1 nel filo, si viene a creare un campo magnetico dentro e fuori il solenoide direttamente proporzionale al numero totale delle spire, all'intensit\u00e0 di corrente ed inversamente proporzionale alla lunghezza del solenoide.\nNel caso di un solenoide di questo tipo, posto in un mezzo, il modulo del vettore induzione magnetica formula_2 interna al solenoide risulta essere:\ndove formula_4 \u00e8 il numero totale delle spire, \"\u03bc\" la permeabilit\u00e0 magnetica del mezzo, formula_5 la lunghezza del solenoide e \"n\" il numero di spire per unit\u00e0 di lunghezza. \nAll'esterno del solenoide, a distanze sufficientemente grandi, il campo di induzione magnetica si annulla (in un solenoide ideale, il campo magnetico al suo esterno \u00e8 sempre zero).\nSe il solenoide \u00e8 posto nel vuoto la permeabilit\u00e0 magnetica formula_6 del mezzo va sostituita con quella del vuoto formula_7, che vale 4\u03c0\u00b710-7\u00a0T\u00b7m/A.\nSe il solenoide \u00e8 molto lungo rispetto al diametro delle spire, il campo magnetico che si crea all'interno \u00e8 parallelo all'asse del solenoide. La direzione del vettore induzione magnetica formula_8 \u00e8 quella dell'asse mentre il suo verso \u00e8 quello di una vite che ruota in senso orario (vite destrorsa) mentre viene avvitata nel verso della corrente \"I\".\nIl flusso magnetico in un solenoide \u00e8 calcolato come\ndove n \u00e8 la normale alla superficie ed \"S\" \u00e8 la sezione del solenoide.\nCoefficiente di autoinduzione.\nDefinito il valore del flusso magnetico come \"NBS\" e sostituendo \"B\" si ottiene \ne, essendo il coefficiente di autoinduzione definito come formula_11 ne consegue che per il solenoide esso \u00e8 cos\u00ec calcolato:\nLa sua unit\u00e0 di misura nel SI \u00e8 l'henry.\nEnergia magnetica.\nL'energia magnetica formula_13 immagazzinata in un solenoide in cui scorre una corrente elettrica I vale\nLa sua unit\u00e0 di misura nel SI \u00e8 il joule."}
{"id": "79457", "revid": "228587", "url": "https://it.wikipedia.org/wiki?curid=79457", "title": "Cedro", "text": ""}
{"id": "79458", "revid": "2231956", "url": "https://it.wikipedia.org/wiki?curid=79458", "title": "Mario Nunes Vais", "text": "Biografia.\nNunes Vais era un uomo colto e raffinato della Firenze di \"fin de si\u00e8cle\", appartenente ad una famiglia ebraica livornese da poco trapiantata a Firenze. Non fece mai commercio della sua attivit\u00e0 che considerava come piacevole hobby e nell'arco di circa quaranta anni realizz\u00f2 pi\u00f9 di sessantamila fotografie. Attento e curioso del mondo che lo circondava riusc\u00ec, attraverso le sue fotografie, a riprendere la societ\u00e0 del suo tempo, senza limitazioni e sempre spinto da un forte senso artistico.\nEgli incontr\u00f2 una grande variet\u00e0 di personalit\u00e0 che posarono per lui nella stanza a pian terreno del palazzo in via Borgognissanti o nella sua mansarda di borgo degli Albizi a Firenze. Fu il fotografo preferito di Gabriele D'Annunzio dal 1898 al 1910 e dei maggiori poeti crepuscolari e futuristi. Nel 1913, quando venne organizzata dalla rivista Lacerba la mostra dei pittori futuristi, Nunes Vais li segu\u00ec per tutta la giornata fotografandoli da soli o in gruppo e riprendendoli nei luoghi pi\u00f9 caratteristici di Firenze.\nMarinetti, Carr\u00e0, Papini, Boccioni, Palazzeschi e Soffici, scriveranno in quell'occasione: \"Gloria al Futurismo volont\u00e0 + novit\u00e0 + energia + simpatia vivissima per il grande Nunes Vais\". Tra i protagonisti della vita italiana da lui ritratti rimangono immortalati, solo per citare alcuni nomi, Benedetto Croce, Giovanni Gentile, Eugenio Montale, Thomas Mann, Giacomo Puccini, Guglielmo Marconi, Edmondo De Amicis, Paola Borboni, Vittorio De Sica.\nIn una lettera di Giovanni Papini indirizzata all'amico fotografo Mario Nunes Vais si legge: \u00abDicevano che la fotografia avrebbe ammazzato la pittura. Invece la fotografia, diventando sempre pi\u00f9 perfetta, sta salvando la pittura dal momento che questa dev'essere sempre di pi\u00f9 la negoziazione di quella - cio\u00e8 sempre pi\u00f9 lontana e diversa dalla cosiddetta realt\u00e0 che vedono tutti\u00bb.\nMor\u00ec pochi anni prima della promulgazione delle leggi razziali antiebraiche (1938), che lo avrebbero colpito come colpirono tutti gli ebrei d'Europa compresi tanti cittadini di Firenze, tra cui la figlia Laura, che sfugg\u00ec alla morte e che nel 1973 don\u00f2 tutti i materiali all'Istituto centrale per il catalogo e la documentazione.\nBibliografia.\nFotografie eseguite da Nunes Vais e pagine critiche sul suo lavoro sono nei seguenti volumi:"}
{"id": "79459", "revid": "1305772", "url": "https://it.wikipedia.org/wiki?curid=79459", "title": "Reverse Address Resolution Protocol", "text": "Reverse Address Resolution Protocol (RARP) \u00e8 un protocollo usato per risalire all'indirizzo IP conoscendo l'indirizzo fisico (indirizzo MAC). \u00c8 un protocollo della suite di protocolli Internet che opera a livello di accesso alla rete e che traduce gli indirizzi ethernet in indirizzi IP, quindi svolge in pratica l'operazione inversa rispetto al protocollo di risoluzione degli indirizzi (ARP).\nIl RARP consente anche ad un host di conoscere il proprio indirizzo IP all'accensione chiedendolo, in modalit\u00e0 broadcast agli altri host connessi alla rete. In genere la richiesta arriva ad un server RARP che contiene l'indirizzo di risposta nei propri file di configurazione.\nOrmai \u00e8 reso obsoleto dal BOOTP e dal suo successore DHCP pi\u00f9 ricchi di funzionalit\u00e0.\nRARP \u00e8 descritto nel RFC 903."}
{"id": "79460", "revid": "561713", "url": "https://it.wikipedia.org/wiki?curid=79460", "title": "Angelus", "text": "L'Angelus (o Angelus Domini) \u00e8 una preghiera cattolica in onore di Maria (madre di Ges\u00f9) che i devoti recitano in ringraziamento per il mistero dell'Incarnazione, l'\u00abevento salvifico per cui, secondo il disegno del Padre, il Verbo, per opera dello Spirito Santo, si fece uomo nel grembo di Maria Vergine\u00bb.\nIl testo trae ispirazione dal racconto dell'Annunciazione narrato nel Vangelo di Luca (1,26-38). Consiste essenzialmente di tre brevi testi che raccontano tale episodio, recitati come versetti e responsorio: \n\u2123. Angelus Domini nuntiavit Mari\u00e6. \n\u211f. Et concepit de Spiritu Sancto.\n\u2123. Ecce ancilla Domini.\n\u211f. Fiat mihi secundum verbum tuum.\n\u2123. Et Verbum caro factum est.\n\u211f. Et habitavit in nobis.\nI tre testi sono alternati con la preghiera dell'Ave Maria, cui fa seguito un altro versetto con il relativo responsorio e un'orazione in cui si prega Dio che per il merito della passione e croce del suo eterno Figlio ci renda degni della sua gloria. \nIl nome della preghiera deriva dalla parola iniziale o dalle due parole iniziali del testo in latino.\nQuesta preghiera mariana viene recitata dai devoti tre volte al giorno: \u00aball'aurora, a mezzogiorno e al tramonto\u00bb. In tali orari viene suonata una campana, talvolta detta \"campana dell'Angelus\" o \"campana dell'Ave Maria\".\nStoria.\nOrigini.\nL'origine di questa pratica devozionale \u00e8 da collocarsi, probabilmente, nei monasteri medievali. Mentre i monaci coristi cantavano le ore liturgiche, composte essenzialmente di salmi (conosciuti a memoria) e di antifone (lette dai codici esposti sui plutei), i conversi, spesso illetterati, interrompevano le loro occupazioni manuali e si univano alla preghiera. Le antifone variabili dell'ufficiatura erano sostituite da quelle fisse che commemoravano l'Incarnazione, mentre i tre salmi delle ore minori erano sostituite dall'Ave Maria. Un versetto e un'orazione concludevano la breve ufficiatura.\nL'istituzione ufficiale dell\"Angelus\" con la recita al mattino e alla sera si deve a papa Urbano II che la pubblic\u00f2 nel concilio di Clermont in Francia (1095) per il felice esito della crociata contro le armate turche. Era comune fin dal XIII secolo l'invito alla preghiera con il \"Padre Nostro\" e l\"Ave Maria\" al suono della campana nel momento della Compieta e del coprifuoco: in particolare, san Bonaventura, nel Capitolo Generale dei Frati Minori tenutosi a Pisa nel 1263, prescrisse ai religiosi di esortare i fedeli con il suono della campana a salutare la Madonna ogni sera con la recita di qualche \"Ave Maria\", ricordando il mistero dell'Incarnazione del Signore che si riteneva fosse avvenuto di sera; Fra' Bonvesin de la Riva (1240/50-1313), appartenente all'Ordine degli Umiliati, fece sua la disposizione dei frati francescani ordinando alla citt\u00e0 di Milano e dintorni di suonare ogni sera la campana per la recita dell'Ave Maria. Da Milano la pia usanza si estese altrove. Prima di quest'epoca in Francia la devozione era gi\u00e0 praticata nella chiesa di Saintes.\nSviluppo e diffusione.\nLa pratica di recitare tre \"Ave Maria\" all'ora del tramonto divenne generale in tutta Europa nella prima met\u00e0 del XIV secolo, tant'\u00e8 che Papa Giovanni XXII (1245-1334) con la bolla del 13 ottobre 1318 conferm\u00f2 con indulgenze la devozione di salutare con tre \"Ave Maria\" la beata Vergine al tramonto del sole al segno del suono della campana e con bolla del 7 maggio 1327 concesse dieci giorni d'indulgenza a chi genuflesso recitasse tale devozione e diede ordine al suo Vicario Generale per la citt\u00e0 di Roma che quivi la comandasse con la medesima indulgenza. In Francia la pratica fu adottata nel Concilio di Parigi del 1346. Con il principio del XIV secolo in molti luoghi si usava un'analoga preghiera quando si suonava la campana al mattino: tale uso entr\u00f2 nelle consuetudini in quel secolo e nel seguente. \nL'aggiunta del suono delle campane dell\"Angelus\" anche a mezzogiorno con la recita di tre \"Ave Maria\", secondo alcuni si deve a papa Gregorio IX (1227-1241), secondo altri al re di Francia Luigi IX (1226-1270) oppure a papa Callisto III (1455-1458). Il suono della campana a mezzogiorno per la preghiera era limitato in alcune diocesi solo al venerd\u00ec, ma si estese a tutti i giorni quando papa Callisto III nel 1456 eccit\u00f2 i cristiani a pregare per l'esercito cristiano che in Ungheria stava combattendo per la fede perch\u00e9 vincesse la guerra contro i Turchi. La recita tripla venne ratificata anche dal re di Francia Luigi XI, che nel 1472 ordin\u00f2 per il suo regno il suono delle campane tre volte al giorno invitando i suoi sudditi a ricordarsi della Vergine Madre di Dio, ed egli stesso all'annuncio scendeva da cavallo e s'inginocchiava sulla nuda terra per pregare. Una testimonianza certa della recita tre volte al giorno si trova negli statuti di Francesco de Puteo, priore della Grande Chartreuse, il quale visse all'inizio del XVI secolo. Da quel secolo giunge fino a noi l'usanza della recita tre volte al giorno\".\"\nI papi Callisto III (1455-1458), Paolo III (1534-1549), Alessandro VII (1655-1667) e Clemente X (1670-1676) raccomandarono molto la recita dell\"Angelus\" che arricchirono anche di indulgenze, accresciute da Benedetto XIII che il 14 settembre 1724 concesse 100 giorni a quelli che l'avessero recitata in ginocchio (eccetto il sabato sera e la domenica) e al suono della campana. Queste indulgenze non vennero comprese nella generale sospensione delle indulgenze che si soleva fare nell'anno santo: cos\u00ec disposero Benedetto XIII nel 1725, Benedetto XIV con la bolla \"Cum nos nuper\" del 17 maggio 1749, Clemente XIV con la bolla del 15 maggio 1774, Leone XII con la bolla del 10 giugno 1824. Leone XIII (1878-1903) modific\u00f2, rendendole pi\u00f9 facili, le condizioni per lucrare l'indulgenza.\nGli Angelus domenicali dei papi.\nLa preghiera dell\"Angelus\" \u00e8 rimasta popolare per la sua diffusione attraverso le emittenti radio e televisive. L'inizio delle trasmissioni avvenne nel 1954 in seguito a un'intuizione di Luigi Gedda che propose a papa Pio XII, nell'udienza a lui concessa il 10 marzo di quell'anno, la recita della preghiera ai microfoni della Radio Vaticana, affinch\u00e9 i fedeli potessero unirsi al pontefice nell\u2019invocare l\u2019aiuto dell'Assunta, il cui dogma era stato proclamato dal medesimo papa nel 1950, ricorrendo nel 1954 l'anno mariano. Nonostante il Pontefice non avesse condiviso la proposta, che reputava non efficace, in una successiva udienza privata svoltasi il 26 giugno del medesimo anno, il professore rinnov\u00f2 la medesima domanda di recitare l\u2019Angelus il 15 agosto ai microfoni della Radio Vaticana dalla residenza estiva di Castel Gandolfo, anche perch\u00e9 in quella giornata i papi avevano l\u2019usanza di celebrare la festa dell\u2019Assunta con un pontificale nella vicina Parrocchiale Pontificia di San Tommaso da Villanova, percorrendo a piedi il tragitto dal palazzo apostolico alla chiesa e viceversa, percorso che sempre riscuoteva l'entusiastico fervore dei fedeli. Con tale motivazione Pio XII questa volta acconsent\u00ec alla richiesta di Gedda, che l'aveva presentata anche a nome dell\u2019Azione Cattolica Italiana, di cui era presidente generale, cosicch\u00e9 il 15 agosto 1954 l'Angelus fu radiodiffuso dalla Radio Vaticana a cui si era collegata la Radiotelevisione Italiana. Al ritorno del Papa in Vaticano dalla sua vacanza a Castel Gandolfo, onde evitare che egli, sofferente di una malattia gastrica, si affaticasse con una udienza collettiva, Gedda lo preg\u00f2 di recitare l\u2019Angelus affacciandosi alla piazza San Pietro dalla finestra del suo studio privato nel Palazzo Apostolico. Il Papa accett\u00f2 e da allora prosegue la trasmissione dell'Angelus tramite Radio Vaticana: ogni domenica il papa a mezzogiorno tiene un breve discorso al termine del quale recita l\"Angelus\" che, nel Tempo Pasquale, viene sostituito dal \"Regina Caeli\".\nNel 1977, durante il pontificato di Paolo VI, Gedda pens\u00f2 di promuovere l\"Angelus\" alla televisione con un'emittente televisiva cattolica, Teleradiosole, che trasmise regolarmente gli \"Angelus\" domenicali del papa. Successivamente la stessa emittente pot\u00e9 trasmettere via satellite l\"Angelus\" in Argentina attraverso la televisione di Stato, Canale 7, che a sua volta lo ritrasmetteva ad altre 28 emittenti locali argentine. Questa trasmissione dur\u00f2 soltanto un anno, ma in seguito molte altre stazioni radio e televisive di tutto il mondo, anche attraverso l'Eurovisione, trasmettono ogni domenica la recita dell\"Angelus\" del Papa con il relativo discorso.\nIndulgenze.\nPapa Benedetto XIII il 14 settembre 1724 annesse alla recita dell\"Angelus\" l'indulgenza di 100 giorni al fedele che la recitasse in ginocchio (in piedi al sabato sera e alla domenica) all'aurora, a mezzogiorno e al tramonto, al suono della campana. Leone XIII (1878-1903) modific\u00f2, rendendole pi\u00f9 facili, le condizioni per ottenere il dono dell'indulgenza. Fino alla riforma delle indulgenze attuata da papa Paolo VI nel 1967 era ancora concessa l'indulgenza di 100 e plenaria una volta al mese, purch\u00e9 l\u2019avesse recitato ogni giorno nei tre tempi della giornata prescritti (aurora, mezzogiorno, tramonto), e si fosse confessato e comunicato.\nL\"Enchiridion Indulgentiarum\" attualmente include un'indulgenza parziale per i fedeli che recitano l'Angelus nei tre tempi prescritti, come pure per la recita del \"Regina Caeli\" che sostituisce l\"Angelus\" nel tempo pasquale. La concessione \u00e8 data per i testi approvati dalla Santa Sede, quindi per i testi in lingua volgare \u00e8 necessario che siano approvati dalle Conferenze episcopali e successivamente confermati della Congregazione per il Culto Divino e la Disciplina dei Sacramenti. Pertanto le traduzioni difformi non sono indulgenziate e possono essere eventualmente usate per la recita privata. Come per tutte le indulgenze, \u00e8 necessario essere in stato di grazia; inoltre, l'indulgenza \u00e8 applicabile a s\u00e9 stessi o alle anime dei defunti, ma non \u00e8 applicabile ad altre persone viventi sulla terra.\nStruttura.\nLa preghiera dell\"Angelus\" consiste di tre brevi testi che raccontano l'episodio dell'Incarnazione sulla base del Vangelo di Luca (1,26-38), recitati come versetti e responsorio ed alternati con la preghiera dell'Ave Maria. Fin qui il testo indulgenziato. Seguono il \"Gloria al Padre\" (detto tre volte o anche una sola volta), si pu\u00f2 aggiungere il \"Requiem aeternam\" una volta. C'\u00e8 chi aggiunge la recita dell'Angelo di Dio prima del \"Requiem\". Nella celebrazione comune chi presiede conclude con la benedizione. Questa ha una formula diversa a seconda che presieda un laico o un ministro ordinato (sacerdote o diacono) oppure un vescovo. Quando \u00e8 presieduta dal sommo pontefice, la benedizione \u00e8 detta apostolica o papale e ha una formula diversa soltanto quella \"Urbi et Orbi.\"\nCelebrazione.\nL\"Angelus\" si recita tutti i giorni tranne che nel Tempo di Pasqua in cui \u00e8 sostituito dal \"Regina Caeli\" e nei giorni della Passione del Signore nei quali \u00e8 sostituito dall'antifona \"Christus factus est\" \nLa preghiera dell\"Angelus\" \u00e8 prevista per i tre momenti della giornata: \u00aball'aurora, a mezzogiorno, al tramonto\u00bb. I fedeli sono richiamati dal suono della campana dell'Ave Maria. Questa campana ha segnalato per secoli l'inizio e la fine del lavoro nei campi e la pausa di mezzogiorno per il pranzo. In pratica, dato il mutare dell'organizzazione del lavoro, tra l'altro in una societ\u00e0 sempre meno contadina, nelle comunit\u00e0 religiose e dai devoti la preghiera viene detta al mattino all'inizio delle proprie attivit\u00e0, prima del pranzo e al termine delle attivit\u00e0, in chiesa quando sono presenti i fedeli per una celebrazione prima delle altre azioni liturgiche al mattino e dopo di esse alla sera.\nLa preghiera si pu\u00f2 recitare in ginocchio o in piedi e sempre in piedi dalla sera del sabato e la domenica, come pure in piedi va recitato il \"Regina Caeli\" nel tempo pasquale.\nChi presiede inizia con il segno della croce o premettendo la recita del segno della croce. Tradizionalmente, nel rispondere al terzo versicolo \"Et Verbum caro factum est\", tutti si segnano sulla fronte, sulla bocca e sul petto.\nAlla benedizione tutti si segnano con il segno della croce insieme a chi presiede se \u00e8 un laico, se chi presiede \u00e8 un diacono o un sacerdote i fedeli si segnano quando il ministro ordinato traccia su di essi il segno della croce o il triplice segno di croce se \u00e8 vescovo. Lo stesso ministro ordinato traccia un segno di croce quando dice con i fedeli il \"Requiem \u00e6ternam.\"\nTesti dell\"Angelus\".\nI testi qui proposti sono ripresi dal nuovo \"Benedizionale\" con le aggiunte tradizionali ancora in uso dai pontefici e in molti luoghi.\nSignificato.\nPapa Paolo VI menzion\u00f2 la preghiera dell\"Angelus\" nell'esortazione apostolica \"Marialis cultus\" sulla devozione alla Madonna, ed esort\u00f2 a mantenere viva la consuetudine di recitarlo ogni giorno:\nRegina Caeli.\nDa Pasqua a Pentecoste al posto dell\"Angelus\" viene recitato il \"Regina Caeli\", una preghiera che celebra la risurrezione di Ges\u00f9 Cristo. Fu Benedetto XIV (1740-1758) che stabil\u00ec che questa preghiera sostituisse l\"Angelus\" in tutto il Tempo Pasquale, ordinando che si recitasse stando in piedi, e concedendo le stesse indulgenze dell\"Angelus\". Il \"Regina Caeli\" ha una storia e uso indipendente per i quali si rinvia alla voce specifica di Wikipedia. Quando \u00e8 usato al posto dell\"Angelus\" si usa il testo seguente:\nChristus factus est.\nNei giorni della Passione del Signore l\"Angelus\" \u00e8 sostituito dall'antifona \"Christus factus est\" che si pu\u00f2 recitare o cantare e che varia per ciascun giorno come segue:\nL'Angelus nella pittura.\nIl pittore francese Jean-Fran\u00e7ois Millet (1814-1875) ha un quadro dal titolo \"L'Angelus\", nel quale, verso sera, al tramonto, un giovane marito e una giovane moglie, interrompono il lavoro dei campi, e, ripiegati su se stessi, in atto di recitare l'Angelus, al suono di una campana lontana ma percepibile.\nIl pittore italiano Giovanni Segantini (1858-1899) dipinse una tela: \"Ave Maria a trasbordo\", nella quale una barca, sulla sera, trasborda delle persone all'altra riva del lago o del mare, simbolo del passaggio dal tempo all'eternit\u00e0, al suono della campana dell'Ave Maria.\nL'Angelus nella poesia.\nGiosu\u00e8 Carducci dedica l'ultima parte della sua poesia \"La chiesa di Polenta\" all\"Angelus.\" L'Autore nella nota esplicativa che pone a questi suoi versi, ricorda che nella seduta del 20 dicembre 1889 del Consiglio Provinciale di Forl\u00ec era venuta in discussione la spesa per i restauri della chiesa \"polentana\", edificio di culto di propriet\u00e0 dei signori da Polenta che avevano dato ospitalit\u00e0 a Dante Alighieri. Alla proposta di non doversi sprecare denaro pubblico per conservare chiese, quando sarebbe meglio abbattere quelle ancora in piedi, il mazziniano Aurelio Saffi, che presiedeva l'adunanza, parlando da uomo di cultura, disse fra l'altro: \u00abQuale italiano non vorr\u00e0 conservata e onorata una chiesa dove Dante preg\u00f2?\u00bb, convincendo con tale argomento i consiglieri repubblicani ad approvare la spesa per la chiesa di San Donato. Il poeta plaude al voto favorevole e, nella seconda met\u00e0 del luglio 1897, canta quella chiesetta, assomigliandola ad una 'madre vegliarda' che continua a parlare ai figli con la rinata voce delle sue campane."}
{"id": "79461", "revid": "767487", "url": "https://it.wikipedia.org/wiki?curid=79461", "title": "Punti antipodali (geografia)", "text": "In geometria solida una coppia di punti antipodali definisce due punti sulla superficie di una sfera separati dalla massima distanza percorribile sulla superficie stessa o, in termini pi\u00f9 colloquiali, due punti che si trovino alle opposte intersezioni della superficie della sfera con un asse passante per il centro.\nLa distanza in linea retta che separa tali due punti \u00e8 pari al diametro della sfera stessa (formula_1formula_2), mentre invece quella calcolata sulla superficie della sfera \u00e8 pari a met\u00e0 della circonferenza della stessa (formula_3formula_2).\nPi\u00f9 in generale, ogni linea retta passante per il centro di una sfera ne interseca la superficie in due punti.\nIl teorema di Borsuk-Ulam \u00e8 un risultato della topologia algebrica che tratta tali categorie di enti geometrici.\nIl termine \u00e8 usato anche in geografia fisica per indicare punti agli estremi opposti della Terra; si usa anche nel linguaggio giornalistico o politico in modo colloquiale, anche se in quest'ambito l'accuratezza geometrica non \u00e8 quasi mai rispettata: per esempio, nel Regno Unito si usa definire \"antipodi\" (o \"downunder\") l'Australia e le isole dell'Oceania anche se, in senso stretto, geometricamente i due punti non sono antipodali: gli antipodi delle Isole britanniche, in effetti, si trovano a sud-est dell'Australia, oltre il mar di Tasman, mentre quelli dell'Australia si trovano a loro volta in prossimit\u00e0 del golfo del Messico; la Nuova Zelanda ha altres\u00ec i suoi antipodi nella penisola iberica.\nLe isole Antipodi, per esempio, che si trovano a sud della Nuova Zelanda, furono cos\u00ec battezzate in quanto presumibilmente ubicate all'opposto geometrico della Gran Bretagna; in realt\u00e0 il loro punto antipodale \u00e8 pochi chilometri pi\u00f9 a sud, nelle vicinanze di Cherbourg, in Francia.\nEtimologia.\nLa parola deriva dal greco \"antipous\" (\u1f00\u03bd\u03c4\u03af\u03c0\u03bf\u03c5\u03c2) che significa \"piedi (-\"pous\") opposti (\"anti\"-). Troviamo questa parola per la prima volta in Platone, nel suo dialogo \"Timeo\", che la usa nella parte in cui spiega la relativit\u00e0 dei concetti di \"su\" e \"gi\u00f9\"\nIn seguito il termine \u00e8 stato usato da Aristotele, Strabone, Plutarco e Diogene Laerzio ed \u00e8 poi entrato nella lingua latina come \"antipodes\".\nGeografia.\nGli antipodi della maggior parte delle terre emerse giacciono nell'oceano occupando le stesse in maggior misura l'emisfero boreale.\nUnica e rilevante eccezione, la massa del continente sudamericano nell'emisfero australe.\nPer calcolare gli antipodi del punto in cui ci si trova, conoscendo longitudine e latitudine, si utilizza il seguente procedimento.\nAd esempio, se ci si trova a 45\u00b0 N e 10\u00b0 E (punto situato in Italia, nel comune di Villanova sull'Arda), il punto antipodale sar\u00e0 posto a 45\u00b0 S e 170\u00b0 O, oltre 1000\u00a0km a est della Nuova Zelanda.\nLa mappa mostrata sopra \u00e8 basata su queste relazioni; essa mostra una proiezione di Mercatore della Terra, in rosso, sovrapposta alla quale \u00e8 disposta un'altra mappa, in giallo, traslata di 180\u00b0 di longitudine e con la latitudine invertita rispetto all'equatore. Questa mappa permette di localizzare facilmente gli antipodi di ogni punto della Terra.\nQuando in un posto \u00e8 mezzogiorno, ai suoi antipodi \u00e8 mezzanotte; stagionalmente, il solstizio d'inverno in un luogo, corrisponde al solstizio d'estate agli antipodi e viceversa, cos\u00ec come l'equinozio di primavera agli antipodi corrisponde all'equinozio d'autunno.\nStoria.\nIn passato, il termine antipodi veniva utilizzato in generale per indicare tutto l'emisfero australe ed anche i suoi abitanti. Il concetto di antipodi \u00e8 strettamente legato alla sfericit\u00e0 della Terra. Per questo motivo, nell'antichit\u00e0, alcuni filosofi che ritenevano assurda l'idea degli antipodi, la usavano come argomento in favore della teoria della Terra piatta.\nIn realt\u00e0 la sfericit\u00e0 della Terra era gi\u00e0 stata compresa dagli antichi Greci ed era un concetto perfettamente assodato durante il Medioevo: storicamente i sostenitori della Terra piatta hanno costituito solo qualche eccezione.\nIl dibattito sugli antipodi riguardava pi\u00f9 che altro il fatto se fossero abitati o meno. Secondo un'antica teoria, menzionata tra gli altri da Isidoro di Siviglia (560 ca.-636), la Terra era divisa in cinque zone climatiche: due zone estremamente fredde ai poli, una zona intollerabilmente calda all'equatore, due zone temperate tra poli ed equatore. La zona equatoriale, secondo quanto si credeva, impediva il passaggio agli antipodi. Ora, in una prospettiva cristiana, era difficile riconciliare l'idea di popolazioni che si immaginava abitassero territori irraggiungibili e che fossero completamente umani, con la visione di un'umanit\u00e0 discendente da un'unica coppia (Adamo ed Eva) e redenta da un solo Cristo. Agostino d'Ippona (354-430) argomentava che gli eventuali abitanti degli antipodi avrebbero dovuto, un tempo, aver attraversato l'oceano, ma quest'idea era \"troppo assurda\".\nLe scoperte geografiche seguite all'et\u00e0 delle esplorazioni (i Portoghesi passarono l'equatore negli anni settanta del XV secolo) misero fine al dibattito.\nMatematica.\nIn matematica, il concetto di punti antipodali \u00e8 stato introdotto sulla sfera e quindi generalizzato a sfere di dimensioni arbitrarie. Una sfera di dimensione formula_5 \u00e8 descritta dall'equazione\nnello spazio euclideo formula_7-dimensionale formula_8. Il punto antipodale ad un punto formula_9 \u00e8 il punto formula_10: tutte le coordinate cambiano di segno. Lo spazio quoziente rispetto alla relazione di equivalenza di antipodalit\u00e0 \u00e8 lo spazio proiettivo reale, oggetto fondamentale della geometria proiettiva."}
{"id": "79462", "revid": "45927", "url": "https://it.wikipedia.org/wiki?curid=79462", "title": "Antipodi", "text": ""}
{"id": "79463", "revid": "587663", "url": "https://it.wikipedia.org/wiki?curid=79463", "title": "Proxy ARP", "text": "In informatica e telecomunicazioni un proxy ARP \u00e8 una tecnica di utilizzo del protocollo ARP per fornire un meccanismo \"ad hoc\" di routing, che non richiede la configurazione dell'indirizzo IP del gateway predefinito (router) sugli host.\nDescrizione.\nUn dispositivo di rete multi-porta (ad esempio un router) che implementa il Proxy ARP risponde alle richieste ARP per tutti gli host che appartengono a reti che sa come raggiungere, fingendo che il proprio indirizzo MAC corrisponda a quello degli host di ciascun indirizzo IP richiesto. In questo modo, gli host non avranno bisogno di configurare un router di default.\nAd esempio, un host A che voglia contattare un host B su un'altra sottorete, far\u00e0 una richiesta ARP all'indirizzo IP di B per conoscere il MAC address di B, aspettandosi che B risponda facendogli appunto conoscere il proprio mac address; il router, se pensa di poter raggiungere la sottorete su cui si trova l'host B, risponder\u00e0 indicando il proprio mac address; A invier\u00e0 i pacchetti al router, pensando di inviarli direttamente a B. Il router inoltrer\u00e0 normalmente i pacchetti a B. A naturalmente dovr\u00e0 essere convinto che B si trovi sulla sua stessa sottorete.\nIl vantaggio del Proxy ARP \u00e8 nella semplicit\u00e0. Una rete pu\u00f2 essere estesa usando questa tecnica senza conoscere il router ovvero il gateway predefinito per A. Inoltre, pu\u00f2 essere usato per \"ingannare\" gli host circa l'effettiva configurazione della rete.\nI suoi punti deboli sono la scalabilit\u00e0 e l'affidabilit\u00e0 (non sono presenti meccanismi di fallback). Inoltre il mascheramento pu\u00f2 essere confuso in certi ambienti.\nProxy ARP \u00e8 definito in RFC 1027."}
{"id": "79465", "revid": "1543377", "url": "https://it.wikipedia.org/wiki?curid=79465", "title": "Campionati mondiali di biathlon 2005", "text": "I Campionati mondiali di biathlon 2005 si svolsero in due sedi separate: il programma tradizionale, maschile e femminile, si tenne dal 5 al 13 marzo a Hochfilzen, in Austria; la nuova prova iridata di staffetta mista ebbe luogo, con la formula 4x6 km, il 20 marzo a Chanty-Mansijsk, in Russia, durante l'ultima tappa di Coppa del Mondo. \nLa cerimonia d'apertura si tenne a Hochfilzen il 4 marzo, alle 19:00.\nRisultati.\nUomini.\nSprint 10 km.\nHochfilzen, 5 marzo, ore 10:00\nInseguimento 12,5 km.\nHochfilzen, 6 marzo, ore 10:00\nPartenza in linea 15 km.\nHochfilzen, 13 marzo, ore 10:45\nIndividuale 20 km.\nHochfilzen, 9 marzo, ore 14:15\nStaffetta 4x7,5 km.\nHochfilzen, 12 marzo, ore 14:15\nDonne.\nSprint 7,5 km.\nHochfilzen, 5 marzo, ore 14:00\nInseguimento 10 km.\nHochfilzen, 6 marzo, ore 13:00\nPartenza in linea 12,5 km.\nHochfilzen, 13 marzo, ore 12:45\nIndividuale 15 km.\nHochfilzen, 8 marzo, ore 14:15\nStaffetta 4x6 km.\nHochfilzen, 11 marzo, ore 14:15\nMisto.\nStaffetta 4x6 km.\nChanty-Mansijsk, 20 marzo"}
{"id": "79466", "revid": "729019", "url": "https://it.wikipedia.org/wiki?curid=79466", "title": "Isola Scott", "text": "L'Isola Scott (67\u00ba24\u00b4S 179\u00ba55\u00b4W) \u00e8 una piccola isola disabitata di origine vulcanica dell'Oceano Meridionale, 505\u00a0km a nord-est di Cape Adare, l'estremit\u00e0 nord-orientale della Terra della regina Victoria. \u00c8 lunga 370 metri e larga 180\u00a0m, e copre un'area di 0,04\u00a0km\u00b2, con il punto pi\u00f9 elevato, l'Haggits Pillar a 63\u00a0m s.l.m.\nL'isola venne scoperta nel dicembre 1902 dal Capitano William Colbeck comandante della \"Morning\", nave di soccorso per la spedizione del Capitano Robert F. Scott. L'isola era chiamata in precedenza Isola Markham.\nFa parte della Dipendenza di Ross, reclamata dalla Nuova Zelanda."}
{"id": "79467", "revid": "1543377", "url": "https://it.wikipedia.org/wiki?curid=79467", "title": "Bootstrap Protocol", "text": "Il Bootstrap Protocol (BOOTP) \u00e8 un protocollo di rete UDP usato da un client per ottenere il proprio indirizzo IP in maniera automatica. Opera di solito nel processo di avvio dei computer o del sistema operativo. Il server BOOTP assegna l'indirizzo IP da una lista di indirizzi ad ogni client con un termine di durata. \nTale protocollo \u00e8 stato definito dal RFC 951.\nStoricamente \u00e8 stato utilizzato per le workstation senza disco di tipo UNIX (che ottenevano cos\u00ec anche la locazione della propria boot image) e anche dalle aziende per implementare un'installazione pre-configurata di Windows sui nuovi PC (tipicamente in ambienti Windows NT). \nOriginariamente richiedeva l'uso di un floppy disk di avvio per stabilire la connessione di rete iniziale, il protocollo era incapsulato nel BIOS di alcune schede di rete (come 3c905c) e in alcune moderne schede-madri. \nRecentemente con la riapparizione di PC stand-alone senza disco, \u00e8 ritornato nuovo interesse in questo tipo di avvio del sistema operativo Microsoft Windows.\nIl Dynamic Host Configuration Protocol (DHCP) \u00e8 l'evoluzione del protocollo BOOTP. Il DHCP come il BOOTP opera sulla porta UDP 67 (server) e 68 (client). La maggior parte di server DHCP offrono anche il supporto per il protocollo BOOTP."}
{"id": "79468", "revid": "339392", "url": "https://it.wikipedia.org/wiki?curid=79468", "title": "Oceano Meridionale", "text": ""}
{"id": "79473", "revid": "45927", "url": "https://it.wikipedia.org/wiki?curid=79473", "title": "Quarto dei mille", "text": ""}
{"id": "79474", "revid": "767487", "url": "https://it.wikipedia.org/wiki?curid=79474", "title": "L'Atlantide (film 1949)", "text": "L'Atlantide (\"Siren of Atlantis\") \u00e8 un film fantastico del 1949 per la regia di Gregg C. Tallas. \u00c8 il terzo film (il secondo remake) ispirato al romanzo \"L'Atlantide\" di Pierre Beno\u00eet.\nProduzione.\nIl film fu iniziato con la regia di Arthur Ripley, sostituito in seguito da John Brahm, per poi finalmente essere portato alla conclusione dal montatore Gregg C. Tallas (vero nome Grigoris Thalassinos, 25 gennaio 1915) aggregando scene di archivio dal film originale di Georg Wilhelm Pabst del 1932.\nNel maggio del 1947, Mar\u00eda Montez e suo marito Jean-Pierre Aumont (vero nome Jean-Pierre Salomons, 5 gennaio 1991-30 gennaio 1991) firmarono il loro primo contratto come attori indipendenti col produttore tedesco Seymour Nebenzahl (lo stesso del film del 1932) per interpretare una nuova versione dell'epico film europeo.\nLa Montez fu ingaggiata per la fantastica somma, per l'epoca, di 100.000 dollari per dieci settimane di lavoro.\nFantastiche e piene di glamour furono le scene di questo film, che si segnala soprattutto per la fotografia di Karl Struss, e per la grande presenza scenica di Maria Montez, come quella che la mostra reclinata su un letto a forma di lumaca, di tre metri di lunghezza e pi\u00f9 di due metri di altezza, in sensuali vesti da sirena.\nI fan di Maria Montez furono compiaciuti oltremodo dalle scene in cui appare in compagnia di una pantera, una delle belve preferite dalla regina Antinea, nel romanzo di Beno\u00eet.\nAccoglienza e critiche.\nI palazzi faraonici, le vesti riccamente disegnate, la cripta ricolma di mummie e la sinuosa pantera addomesticata che accompagna la protagonista sulla scena esercitarono un indubbio fascino sul pubblico ma lasciarono perplessa la critica che giudic\u00f2 l'opera fredda, artificiosa e, comunque, inferiore all'originale.\nI critici dell'epoca considerarono che a parte una mirabile Montez, il film aveva poco da offrire, valutando il pi\u00f9 vistoso difetto del film nell'impersonalit\u00e0 della regia, conseguenza ascrivibile alle indecisioni del produttore Seymour Nebenzal che avvicend\u00f2 tre registi diversi dietro la macchina da ripresa."}
{"id": "79477", "revid": "731410", "url": "https://it.wikipedia.org/wiki?curid=79477", "title": "Vitamina B6", "text": "La vitamina B6 (o vitamina Y), detta anche adermina, si presenta sotto forma di piridossina, piridossale, piridossamina e i corrispondenti esteri 5' fosfati, tra cui il pi\u00f9 noto \u00e8 il piridossalfosfato. Tutte e tre sono derivati piridinici che si differenziano tra loro per i diversi gruppi funzionali sostituenti che si trovano in posizione \"para\" rispetto all'atomo di azoto.\nLa vitamina B6 venne scoperta nel 1935 quale fattore in grado di prevenire la pellagra nei ratti e venne cos\u00ec denominata in quanto fu il sesto fattore appartenente al gruppo B che venne descritto.\nPropriet\u00e0.\nLe forme della vitamina B6, sono stabili al calore soprattutto in ambiente acido, ma vengono decomposti dalla luce o da sostanze ossidanti.\nSembra che l'assorbimento della vitamina B6 avvenga a livello del digiuno tramite un processo di diffusione passiva. Le tre forme della vitamina si possono trovare negli alimenti sotto forma di esteri 5'-fosfati che vengono sottoposti ad un processo di idrolisi energia-dipendente. Dalle cellule dell'epitelio intestinale la vitamina passa nel sangue ove si pu\u00f2 trovare legata all'albumina oppure all'emoglobina e in questo caso si trova all'interno dei globuli rossi.\nGran parte della vitamina viene depositata nel fegato dove viene immagazzinata, previa fosforilazione, e da esso viene rilasciata in forma defosforilata e ceduta ai tessuti, dove viene rifosforilata. La vitamina B6 non immagazzinata viene eliminata con le urine dopo essere stata ossidata ad acido 4-piridossico da un'ossidasi dipendente da FAD.\nLa piridossina viene trasformata in piridossale e/o piridossamina che una volta fosforilate costituiscono la forma biologicamente attiva della vitamina B6 (vedi piridossalfosfato), funzionando come coenzimi. Le reazioni in cui queste due sostanze sono coinvolte riguardano sia il metabolismo degli amminoacidi sia quello di vari altri composti. Il coenzima si lega covalentemente all'apoenzima formando una base di Schiff con il gruppo amminico di una lisina che viene sostituito da quello del substrato, in una reazione che porta alla liberazione di un protone da parte del carbonio \u03b1. Questa struttura viene poi stabilizzata per delocalizzazione degli elettroni nell'ambito dell'iperstruttura. Il gruppo amminico viene invece utilizzato per diverse vie metaboliche a seconda dell'enzima coinvolto nella reazione. La vitamina B6 trova cos\u00ec coinvolgimento in diverse vie, tra cui:\nFonti alimentari.\nLa vitamina B6 \u00e8 presente sia in alimenti di origine animale (maiale, manzo, tacchino) sia in alimenti di origine vegetale (semi, banane, ceci, patate, pistacchi). Generalmente nei primi vi \u00e8 una maggior quantit\u00e0 di piridossamina e piridossale fosforilati mentre nei secondi prevale la piridossina. Tuttavia nei vegetali vi pu\u00f2 anche essere una quota di piridossamina glicosilata che non viene idrolizzata dagli enzimi intestinali e che per tanto \u00e8 inutilizzabile.\nCarenza.\nLa carenza di vitamina B6 \u00e8 rara e sono noti solo 15 casi al mondo su base genetica. Studi su volontari che hanno assunto la desossipirimidina, un antagonista della vitamina, hanno registrato la comparsa di depressione con nausea, vomito, dermatite seborroica, lesioni delle mucose, glossite e cheilosi e neuropatie periferiche. Si sono registrati anche casi di ipovitaminosi in neonati nutriti con latte in polvere sottoposto a processi di preparazione erronei. I piccoli hanno sviluppato manifestazioni neurologiche con convulsioni che sono poi scomparse a seguito dell'aggiunta della vitamina mancante. Si pu\u00f2 verificare la carenza relativa di vitamina B6 in corso di trattamento della tubercolosi con isoniazide e di Malattia di Wilson con penicillamina. Soggetti dotati di isoforme dell'enzima acetiltransferasi dotate di minore attivit\u00e0 vanno incontro ad una carenza che dipende dalla formazione di complessi isoniazide-vitamina.\nLivelli di assunzione e tossicit\u00e0.\nVisto che la buona utilizzazione delle proteine assunte con la dieta dipende molto dalla presenza di vitamina B6 si \u00e8 deciso di regolare i livelli di assunzione consigliati a seconda dell'apporto proteico giornaliero. Al momento per l'adulto si consiglia un quantitativo di vitamina pari a 1,5\u00a0mg/ 100 g di proteine assunte. Nei bambini si consiglia una dose giornaliera compresa tra 0,3-0,8\u00a0mg.\nIn gravidanza o durante l'allattamento si consiglia di aumentare la dose di vitamina B6 del 20 e del 30%, rispettivamente. Si \u00e8 visto che quantitativi superiori a 50\u00a0mg/die per periodi di tempo prolungati possono provocare delle neuropatie periferiche per cui si consiglia di assumere dosi inferiori a questo limite.\nUtilizzi clinici.\nOncologia.\nIndicazione terapeutica come antiemetico, contro il vomito, di elezione nella terap\u00eca chemioterapica antitumorale.\nNon sono noti effetti anticancro della vitamina B6, pertanto risulta del tutto privo di basi scientifiche il suo utilizzo al di sopra della normale razione giornaliera raccomandata in malati di cancro accertati. Molto discusso \u00e8 invece la sua efficacia in pazienti con tumore alla prostata poich\u00e9 la malignit\u00e0 di questo tumore risulta molto bassa per buoni raffronti.\nDa un recente studio effettuato da ricercatori dell'International Agency for Research on Cancer, sembra emergere che in pazienti che non hanno sviluppato tumore al polmone si sono rilevati livelli ematici di vitamina B6 e metionina costantemente pi\u00f9 alti rispetto a chi li sviluppava. Non si comprende se ci\u00f2 sia dovuto alla normale deplezione di vitamine che riguarda normalmente i malati di tumore, causata dall'elevato numero di mitosi per la riproduzione delle cellule neoplastiche, oppure se sono loro stesse vitamine utilizzate in dosi elevate a proteggere dai tumori.\nLa vitamina B6 nella forma della piridossammina, intervenendo nel contrasto del meccanismo di glicazione e lipossidazione, formazione di AGEs e di ALEs (Advanced Glycosylation End-products e Advanced Lipoxydation End-products) e quindi nella protezione di collagene ed elastina, si ritiene possa svolgere un ruolo protettivo nel caso di tumori nell'evoluzione in forma metastatica; nel senso di opporsi all'espansione del tumore per mezzo di un maggior rafforzamento del tessuto connettivo, ovvero del suo mantenimento in una condizione ottimale. La protezione dalla glicazione avviene anche nei confronti degli acidi nucleici, che potrebbero altrimenti subire dei danneggiamenti tali da alterarne le corrette capacit\u00e0 di replicazione e di trascrizione."}
{"id": "79478", "revid": "815534", "url": "https://it.wikipedia.org/wiki?curid=79478", "title": "Archeomagnetismo", "text": "L'archeomagnetismo \u00e8 un metodo di indagine in campo geofisico e un metodo di datazione utilizzato in archeologia.\nIl metodo si basa sulla variazione dell'intensit\u00e0 e della direzione del campo magnetico terrestre, e sulla propriet\u00e0 dell'argilla cotta di registrare la situazione durante la cottura, in quanto rimane fissata nella disposizione delle particelle di ferro in essa contenute, immobilizzate dal riscaldamento a temperature di circa 650-700\u00b0.\nLa direzione del campo magnetico terrestre tuttavia non varia in modo costante nel tempo o nello spazio e i cambiamenti sono stati registrati dagli scienziati solo a partire dal XVI o XVII secolo (1580 a Londra, 1640 a Roma, 1680 a Parigi). \u00c8 quindi necessario per ogni regione stabilire quali siano state le variazioni attraverso l'esame di campioni di data certa o ricostruibile, rimasti in posizione dal momento della cottura (per esempio sulla base della successione delle colate di lava).\nL'intensit\u00e0 del campo magnetico terrestre \u00e8 invece decresciuta in modo costante negli ultimi 2000 anni.\nLa determinazione di queste curve di variazione \u00e8 tuttora in corso risulta attualmente utilizzabile nel modo migliore solo una parte delle regioni del globo (Gran Bretagna, sud-est degli Stati Uniti).\nIn campo archeologico, una volta stabilita la curva delle variazioni, questa pu\u00f2 essere utilizzata come riferimento per datare altri elementi in sito dello stesso materiale. La precisione della datazione pu\u00f2 variare in funzione della rapidit\u00e0 dei cambiamenti del campo magnetico terrestre nelle diverse epoche, e in genere sono possibili datazioni al decennio o al quarto di secolo. L'applicazione della tecnica in campo archeologico \u00e8 tuttavia limitata ai manufatti che non hanno cambiato di posizione dal momento della cottura, e dipende dalla possibilit\u00e0 di analizzarli in sito, ovvero di rilevare con grande precisione i dati sul loro orientamento.\nIl metodo pu\u00f2 essere utilizzato insieme con l'esame della termoluminescenza per definire con maggiore precisione le datazioni entro lo schema generale fornito da questa. Le analisi possono essere utilizzate inoltre per una datazione relativa tra i diversi manufatti.\nIn campo geofisico la possibilit\u00e0 di ricostruire le variazioni nel tempo fornisce utili informazioni rispetto alle indagini sulle origini del magnetismo terrestre."}
{"id": "79480", "revid": "22475", "url": "https://it.wikipedia.org/wiki?curid=79480", "title": "Piridossamina", "text": "La piridossamina \u00e8 un composto aromatico eterociclico derivato dalla piridina. La molecola rappresenta una delle forme in cui si pu\u00f2 presentare la Vitamina B6."}
{"id": "79481", "revid": "22475", "url": "https://it.wikipedia.org/wiki?curid=79481", "title": "Piridossale", "text": "Il piridossale \u00e8 un composto aromatico eterociclico derivato dalla piridina. La molecola rappresenta una delle forme in cui si pu\u00f2 presentare la Vitamina B6."}
{"id": "79484", "revid": "1865952", "url": "https://it.wikipedia.org/wiki?curid=79484", "title": "Metodo di falsa posizione in Fibonacci", "text": "Il metodo di falsa posizione, o regula falsi, \u00e8 un antico metodo iterativo per la risoluzione di problemi matematici che attualmente tendono ad essere sviluppati con l'algebra, impostando delle equazioni o dei sistemi d'equazioni lineari. Compare per la prima volta nel papiro di Rhind, ma \u00e8 ancora utilizzato nel XIII secolo nel Liber abbaci di Leonardo Fibonacci.\nIl metodo prevede di attribuire un qualunque valore, anche falso, all'incognita da determinare. Il valore esatto viene successivamente ricavato mediante una proporzione aritmetica.\nEsempio di soluzione di un'equazione lineare.\nAd esempio il problema 24 del papiro di Rhind mostra come determinare una certa quantit\u00e0 che, sommata alla propria settima parte, dia come risultato 19.\nIn termini algebrici moderni il problema si pu\u00f2 impostare indicando con formula_1 la quantit\u00e0 incognita e risolvendo l'equazione formula_2.\nSecondo il metodo di falsa posizione si sceglie in modo arbitrario un valore iniziale per la quantit\u00e0 da determinare: se l'incognita valesse 7, allora, sommando questa alla sue settima parte, si otterrebbe formula_3 anzich\u00e9 19. \nPer pervenire al valore esatto dell'incognita bisogna dunque moltiplicare il valore falso 7 per formula_4.\nRappresentazione grafica del metodo di falsa posizione.\n\u00c8 possibile visualizzare graficamente il metodo di falsa posizione mediante gli strumenti della geometria analitica. Per l'esempio considerato, tracciamo il grafico della retta di equazione formula_5 (passante per l'origine) come in figura:\nL'ascissa del punto formula_6 \u00e8 la 'falsa posizione' scelta, 24, e la sua ordinata \u00e8 l'approssimazione corrispondente, 14; la soluzione cercata \u00e8 invece l'ascissa del punto \"H\" di ordinata nota uguale a 21. Poich\u00e9 il segmento formula_7 \u00e8 parallelo al segmento formula_8, i triangoli formula_9 e formula_10 hanno gli angoli corrispondenti uguali, dunque sono triangoli simili; questo implica che:\nformula_11\novvero si riottiene la (1.2), dove \"h\" \u00e8 il segmento \"OA\".\nSoluzione di un sistema di due equazioni lineari.\nIl metodo presentato \u00e8 applicabile anche a problemi riconducibili a sistemi di pi\u00f9 equazioni lineari in pi\u00f9 variabili. L'applicabilit\u00e0 del metodo, infatti, \u00e8 legata alla linearit\u00e0 delle equazioni e non al numero delle variabili coinvolte.\nSupponiamo di voler risolvere il seguente problema. Due uomini possiedono una certa somma di denaro. Se il primo uomo riceve 7 monete dal secondo, si trova ad avere 5 volte il denaro rimasto all'altro; se invece il secondo uomo riceve 5 monete dal primo, ha 7 volte quanto resta al primo. Vogliamo determinare quante monete hanno rispettivamente entrambi gli uomini. \nOsserviamo che, se indichiamo con \"A\" la somma di denaro del primo uomo e con \"B\" la somma di denaro dell'altro, il problema \u00e8 equivalente a un sistema di due equazioni lineari in due incognite: \nformula_12\nPer prima cosa occorre stabilire qual \u00e8 la parte di denaro attribuita a ciascun uomo rispetto alla somma totale. A tal fine, per visualizzare meglio il problema, lavoriamo come proposto da Fibonacci, con i segmenti mostrati in figura:\nSupponiamo che il segmento \".ab.\" (indichiamo i segmenti con la notazione usata nella traduzione in lingua inglese del \"Liber abbaci\" a cura di Laurence E. Sigler) sia la somma totale di denaro, \".ag.\" sia la parte del primo, e \".gb.\" ci\u00f2 che possiede il secondo. Il punto \"d\" del segmento \".gb.\" ed il punto \"e\" appartenente ad \".ag.\" sono tali che si ha formula_13 e formula_14. Allora \nformula_15\nformula_16\nda cui segue che formula_17, ovvero formula_18 e formula_19. Perci\u00f2: \nformula_20 (1.5)\nInoltre:\nformula_21\nformula_22\nCos\u00ec \".ab. \" deve soddisfare l'equazione lineare:\nformula_23 (1.6)\nLe espressioni ricavate nella (1.5) permettono quindi di ricondurre il sistema (1.4) all'equazione lineare precedente, che pu\u00f2 essere risolta con la regula falsi. Scegliamo formula_24 come falsa posizione; l'approssimazione ottenuta \u00e8:\nformula_25\nIl valore esatto di \".ab.\" si ha dunque applicando la regola del quarto proporzionale alla proporzione:\nformula_26\ncio\u00e8: \nformula_27\nIl denaro del primo uomo \u00e8 cos\u00ec: \nformula_28\nil denaro del secondo uomo \u00e8: \nformula_29\nSoluzione di un sistema di tre equazioni lineari.\nLa regula falsi \u00e8 applicabile ad un qualsiasi sistema di equazioni lineari avente soluzione, indipendentemente dal numero di variabili coinvolte.\nSupponiamo per esempio, di voler risolvere un problema simile al precedente, in cui il denaro sia suddiviso fra tre uomini, partendo dalla conoscenza di tre fatti: se il primo uomo prende 7 monete dagli altri, ha 5 volte la loro somma di denaro; se il secondo prende 9 monete, ha 6 volte la somma rimasta al primo e al terzo, e quest'ultimo, con 11 monete, ha 7 volte quanto resta al primo e al secondo.\nTrascriviamo il problema in simboli algebrici indicando con \"A\", \"B\", \"C\" rispettivamente il denaro del primo, del secondo e del terzo uomo; otteniamo il seguente sistema di tre equazioni lineari in tre variabili\nformula_30 (1.7)\nSeguendo lo stesso procedimento usato per il problema precedente, cerchiamo innanzitutto di stabilire quanto denaro viene attribuito a ciascun uomo rispetto alla somma totale formula_31. Se il primo uomo, ricevute 7 monete, ha 5 volte la quantit\u00e0 di denaro rimasta agli altri due, poich\u00e9\nformula_32 allora \nformula_33 (1.8)\nAnalogamente si ricava che:\nformula_34 (1.9)\nformula_35 (1.10)\nLe relazioni (1.8), (1.9), e (1.10) permettono di ricondurre il sistema (1.7) all'equazione lineare \nformula_36 (1.11)\nrisolvibile con la regula falsi. Se consideriamo come falsa posizione il minimo comun denominatore tra 6, 7, 8, cio\u00e8 formula_37, il primo membro della (1.11) viene\napprossimato a\nformula_38\nSi ricava cos\u00ec la proporzione \nformula_39\nda cui segue, per la regola del quarto proporzionale, \nformula_40 \nIn particolare:\nformula_41\nformula_42\nformula_43\nSoluzione con il metodo diretto.\nNel \"Liber abaci\" \u00e8 proposta un'altra possibile soluzione per i sistemi lineari, attraverso il cosiddetto \"metodo diretto\".\nMostriamo come tale metodo pu\u00f2 essere applicato per esempio, al problema equivalente al sistema (1.4). Definiamo come \u2018incognita' (=\u2018la cosa', nella terminologia di Fibonacci) un valore non noto, da determinarsi con la risoluzione del problema. Per comodit\u00e0 indichiamo l'incognita con la notazione odierna \"x\". \nNel nostro caso, consideriamo come incognita \"x\" la somma di denaro che resterebbe al secondo uomo, date 7 monete al primo, cio\u00e8 formula_44. Se il primo uomo, ricevute le 7 monete, ha 5 volte quanto rimane al secondo, allora formula_45.\nDalla seconda equazione del sistema (1.4), segue che formula_46, cio\u00e8\nformula_47 (1.12)\nPoich\u00e9, aggiungendo o togliendo uno stesso valore a due quantit\u00e0 uguali, l'uguaglianza non cambia, sommiamo 84 monete e sottraiamo \"x\" ad entrambi i membri dell'eq. (1.12). Si ottiene\nformula_48 .\nA questo punto \u00e8 sufficiente dividere entrambi i membri per 34 per determinare il valore dell'incognita formula_49, da cui si ha formula_50 e formula_51, come trovato precedentemente.\nTutti i problemi e i metodi algoritmici proposti da Fibonacci nel \"Liber abaci\" sono illustrati solo mediante descrizioni colloquiali, senza mai ricorrere a formule.\nIl simbolismo algebrico inserito nelle spiegazioni precedenti, utilizzato per una maggiore comprensione del procedimento risolutivo, non esiste nel \"Liber abaci\", cos\u00ec come la rappresentazione grafica della regula falsi, sviluppata con i metodi della geometria analitica.\nUn altro metodo, deducibile da questo, \u00e8 il metodo di doppia falsa posizione o metodo elchataym.\nPer contrapporlo a quest'ultimo il metodo attuale viene detto metodo di falsa posizione semplice."}
{"id": "79486", "revid": "599", "url": "https://it.wikipedia.org/wiki?curid=79486", "title": "Metodo di falsa posizione", "text": ""}
{"id": "79488", "revid": "76767558", "url": "https://it.wikipedia.org/wiki?curid=79488", "title": "Regola del quarto proporzionale", "text": ""}
{"id": "79491", "revid": "599", "url": "https://it.wikipedia.org/wiki?curid=79491", "title": "Metodo di &quot;doppia falsa posizione&quot;", "text": ""}
{"id": "79492", "revid": "1222", "url": "https://it.wikipedia.org/wiki?curid=79492", "title": "Gasteropode", "text": ""}
{"id": "79499", "revid": "7", "url": "https://it.wikipedia.org/wiki?curid=79499", "title": "Strisce di fumetti", "text": ""}
{"id": "79500", "revid": "12290", "url": "https://it.wikipedia.org/wiki?curid=79500", "title": "Strisce a fumetti", "text": ""}
{"id": "79501", "revid": "1543377", "url": "https://it.wikipedia.org/wiki?curid=79501", "title": "Lisosoma", "text": "Il lisosoma (dal greco \"lysis\", dissoluzione, e \"soma\", corpo) \u00e8 una vescicola (organello) presente in numerose coppie in cellule eucariotiche e rappresenta il sistema digerente della cellula in quanto \u00e8 responsabile della degradazione e della digestione (distruzione) di molecole estranee e macromolecole ingerite dalla cellula via endocitosi cos\u00ec come di macromolecole endogene. I lisosomi si occupano del turnover degli altri organelli della cellula stessa. Attraverso questo stesso processo i globuli bianchi sono in grado di \"disfarsi\" di microrganismi patogeni o cellule morte precedentemente fagocitate.\nI lisosomi furono scoperti dal citologo belga Christian de Duve nel 1949.\nMeccanismo.\nLa degradazione avviene per mezzo di enzimi idrolitici (chiamati per questo \"idrolasi acide\") in grado di degradare proteine, lipidi e carboidrati nei loro costituenti elementari per poi, quando possibile, venire riutilizzati in altro modo o essere espulsi.\nQuesti enzimi si attivano a pH bassi (4,8), e questo \u00e8 importante poich\u00e9 riduce il pericolo della distruzione della cellula ospitante qualora vi sia la liberazione accidentale di tali enzimi nel citoplasma (che ha pH 7). Per ulteriore protezione, la membrana del lisosoma contiene, oltre a proteine di trasporto per portare nel citosol i prodotti della digestione, grandi quantit\u00e0 di glucidi legati a lipidi o a proteine della faccia non citosolica. Inoltre sembra che il lisosoma sia protetto dall'azione enzimatica del suo contenuto grazie alla particolare struttura tridimensionale delle proteine della sua membrana interna che riescono a proteggere i siti vulnerabili agli attacchi enzimatici.\nIl basso pH viene creato e mantenuto grazie a pompe protoniche che pompano ioni H+ dal citoplasma nonch\u00e9 da canali ionici.\n\"Autofag\u00eca\", \"eterofagia\", \"autofagosoma\".\nPoich\u00e9 gli enzimi contenuti nel lisosoma sono potenzialmente pericolosi, essi non possono essere rilasciati nel citoplasma ma debbono sempre essere confinati all'interno di strutture membranose in grado di contenerli. Il meccanismo con cui tali enzimi entrano in contatto con le sostanze da degradare viene definito \"autofag\u00eca\" o \"eterofagia\" a seconda dell'origine di tali sostanze.\nDefinitivamente possiamo definire il lisosoma, l'organulo che mediante l'uso dei suoi enzimi distrugge gli organuli in disfunzione, brucia le sostanze nutrienti, elimina lo scarto e il tossico e attua una sorta di \"labor limae\" nella cellula eucariote, distruggendo i tessuti di scarto creati nel processo di formazione. Grazie ai lisosomi \u00e8 inoltre possibile attuare la pratica dell'apoptosi (morte programmata della cellula).\nFormazione.\nIl lisosoma si forma per gemmazione dall'apparato del Golgi che provvede anche al processamento degli enzimi litici prodotti dal reticolo endoplasmatico. Questi enzimi vengono diretti nei lisosomi tramite fosforilazione a livello del versante \"cis\" del Golgi ad opera di una \"fosfotransferasi\" che forma un residuo di mannosio-6-fosfato. Gli enzimi marcati con questo motivo vengono diretti specificamente verso i pre-lisosomi (cos\u00ec definiti in quanto il pH non \u00e8 sufficientemente acido) tramite vescicole endosomali dotate di pH pi\u00f9 basso. Quindi, man mano che nuove vescicole apportanti nuovi enzimi si fondono al pre-lisosoma, il suo pH si abbassa attivando infine gli enzimi litici e trasformandosi in vero e proprio lisosoma.\nI lisosomi osservati al microscopio elettronico si presentano sotto 3 aspetti strutturali, Lisosomi primari, secondari e terziari.\nRilevanza clinica.\nDiverse patologie, molto spesso ereditarie, quali la malattia di Tay-Sachs o la malattia di Pompe sono state associate a malfunzionamenti dei lisosomi, dei loro enzimi o dei processi portanti alla loro formazione. Queste malattie sono dovute alla mancata produzione del segnale mannosio-6-fosfato e alla mancanza di particolari proteine litiche, che porta all'accumulo dei loro substrati all'interno della cellula, con conseguenti problemi nel metabolismo cellulare. \nAd oggi si conoscono pi\u00f9 di 40 diverse malattie genetiche causate dalla deficienza di questi enzimi. Queste malattie, generalmente note col nome di \"Lysosomal Storage Diseases\" o LSD (letteralmente malattie da accumulo lisosomiale); esse si possono classificare in gruppi a seconda del tipo di enzima che viene a mancare (e quindi del tipo di prodotto che si accumula):"}
{"id": "79502", "revid": "1645873", "url": "https://it.wikipedia.org/wiki?curid=79502", "title": "Toamasina", "text": "Toamasina (precedentemente nota come \"Tamatave\") \u00e8 una citt\u00e0 del Madagascar orientale. \n\u00c8 il capoluogo della provincia omonima e il pi\u00f9 importante porto del paese. Ha una popolazione di 200.568 abitanti (stima del 2005).\nIn lingua malgascia, il nome della citt\u00e0, Tamatavy, significa \"\u00e8 salato\".\nGeografia.\nLa citt\u00e0 sorge su una penisola sabbiosa perpendicolare alla costa e affacciata su una laguna delimitata dalla barriera corallina, praticamente sul livello del mare (a 6 m s.l.m.) Sulla penisola sono ammassate un incredibile numero di case e negozi; Bazary Be \u00e8 uno dei pi\u00f9 importanti mercati locali.\nNel periodo della dominazione francese, Toamasina era sede di diversi consolati stranieri e uffici di pubblici ufficiali francesi. Da Toamasina si commerciava con l'Europa ma anche con lo Sri Lanka e Mauritius.\nIstruzione.\nLa citt\u00e0 \u00e8 sede della Universit\u00e0 degli studi di Toamasina.\nInfrastrutture e trasporti.\nLa citt\u00e0 \u00e8 il capolinea della linea ferroviaria Tananarive-C\u00f4te Est (TCE) che la collega alla capitale.\nLa RN 5 la collega a Mananara Nord e Maroantsetra, a nord.\nIl porto di Toamasina \u00e8 il maggiore porto marittimo del Madagascar. La citt\u00e0 possiede anche una stazione fluviale sul Canal des Pangalanes, una via d'acqua artificiale situata a ridosso della costa orientale del Madagascar, lunga circa 600\u00a0km, che consente la navigazione fluviale tra Toamasina e Farafangana.\n\u00c8 sede di un aeroporto civile (codice aeroportuale IATA: TMM)."}
{"id": "79503", "revid": "775372", "url": "https://it.wikipedia.org/wiki?curid=79503", "title": "Ariary malgascio", "text": "L'ariary malgascio (ISO 4217: MGA) \u00e8 la valuta corrente del Madagascar. \u00c8 l'unica valuta in circolazione oltre all'ouguiya mauritana con frazioni non decimali: ogni ariary \u00e8 suddiviso infatti in 5 iraimbilanja.\nStoria.\nDal luglio 2003 \u00e8 iniziata la sostituzione del franco malgascio con la nuova unit\u00e0 monetaria, l'Ariary.\nAttualmente, entrambi i tipi di monete e banconote sono in circolazione. 1 Euro equivale a circa 18.750 Franchi malgasci e 3.750 Ariary (1 Ariary vale 5 Franchi malgasci)."}
{"id": "79512", "revid": "367445", "url": "https://it.wikipedia.org/wiki?curid=79512", "title": "Livello fisico", "text": "In telecomunicazioni nell'ambito delle reti di calcolatori il livello fisico \u00e8 il livello 1 del modello ISO/OSI.\nNella trasmissione, questo livello riceve dal livello datalink la sequenza di bit pacchettizzata da trasmettere sul canale e la converte in segnali adatti al mezzo trasmissivo come cavo coassiale (connettore BNC), doppino STP o UTP, fibre ottiche o onde radio.\nCaratteristiche.\nIn particolare, uno standard di livello fisico definisce:\nEsistono diversi standard relativi alla gestione del mezzo trasmissivo, sia esso analogico o digitale.\nMezzi trasmissivi.\nI mezzi trasmissivi utilizzati per la realizzazione di un canale in una rete vengono solitamente suddivisi in tre categorie, a seconda del fenomeno fisico utilizzato per trasmettere i bit:\nCaratteristiche dei mezzi trasmissivi.\nLe caratteristiche basilari di un mezzo trasmissivo sono:\nUno stesso mezzo trasmissivo pu\u00f2 essere utilizzato su diverse bande trasmissive. In tal caso, le caratteristiche di attenuazione, rumore e distorsione, possono essere diverse per ciascuna banda. Questo accade, ad esempio, per le fibre ottiche, che hanno tre diverse finestre trasmissive."}
{"id": "79519", "revid": "729019", "url": "https://it.wikipedia.org/wiki?curid=79519", "title": "Ribellione di An Lushan", "text": "La ribellione di An Lushan \u00e8 anche nota come ribellione Anshi (\u5b89\u53f2\u4e4b\u4e82 pinyin: an1 shi3 zhi1 luan4) dai cognomi dell'iniziatore della ribellione, An Lushan (\u5b89\u7984\u5c71 pinyin: \u0101n l\u00f9sh\u0101n) (703 - 757), e dal suo continuatore dopo la morte di questi, Shi Siming. \u00c8 nota anche in Cina col nome di ribellione Tianbao (\u5929\u5bf6\u4e4b\u4e82) per essere cominciata il quattordicesimo anno dell'era Tanbao della Dinastia Tang\nLa ribellione sconvolse la Cina settentrionale dal 755 al 763.\nLe premesse.\nDurante la prima parte del regno dell'imperatore Xuan Zong \u7384\u5b97, salito al trono nel 712, la lotta per il predominio a corte si era sviluppata principalmente tra letterati confuciani, che sostenevano una maggiore importanza dei promossi agli esami imperiali nell'amministrazione, e le famiglie aristocratiche del nordest, formate da turchi sinizzati e che detenevano il controllo dell'esercito e dei potenti governatorati militari (\"jiedushi\", cinese tradizionale: \u7bc0\u5ea6\u4f7f Semplificato: \u8282\u5ea6\u4f7f)), che spesso si sovrapponevano e usurpavano poteri all'amministrazione civile. Con la caduta di Song Jing dalla carica di Gran Consigliere nel 720 la fazione dei letterati fu sconfitta.\nLe lotte tra fazioni ripresero quindi in seno all'aristocrazia militare turco-cinese. Solo durante una breve parentesi, dal 733 al 736 con Zhang Jiuling come Gran Consigliere, si ebbe un ritorno al potere dei letterati. Ma dal 736 al 752 la carica pass\u00f2 a Li Linfu, membro del clan della famiglia imperiale. Nel 737 si promulg\u00f2 una riforma dell'esercito che pass\u00f2 dal sistema delle milizie a quello di un esercito professionale, aumentando il potere dei governatorati militari e dell'aristocrazia oramai dominante a corte. Le lotte tra funzionari di corte erano esacerbate dal fatto che questi possedessero contemporaneamente cariche di governatori militari in diverse province, cos\u00ec che si arriv\u00f2 a scontri armati interprovinciali su cui l'imperatore non era pi\u00f9 in grado di intervenire.\nUn ulteriore motivo di attrito fu l'arrivo a corte nel 745 di Yang Yuhuan (nota in seguito come Gui Fei, la \"consorte preziosa\"), una discendente lontana della famiglia regnante della dinastia Sui e membro di un clan aristocratico della provincia del Sichuan. La sua abilit\u00e0 nel divenire in breve la preferita dell'imperatore Xuan Zong e nel promuovere i membri della sua famiglia alle pi\u00f9 alte cariche dello stato indussero ulteriori attriti e scontri in seno alla corte. La morte del Gran Consigliere Li Linfu nel 752 port\u00f2 Yang Guozhong, suo nemico storico, al potere, senza che avesse per\u00f2 l'esperienza e le capacit\u00e0 di manovra del suo predecessore.\nLa situazione internazionale.\nNella Cina meridionale era sorto il regno autonomo di Nanzhao nell'attuale provincia dello Yunnan, tributario della Cina dal 736. A causa dell'assassinio di un prefetto cinese il governatore della provincia del Sichuan scaten\u00f2 un attacco contro la sua capitale, Dali che si risolse nel 751 in una sconfitta cinese. Sempre nel 751 l'esercito cinese fu sconfitto nel nordest dai turchi orientali Qitan.\nLa spedizione cinese volta a riportare ordine nella valle del fiume Ili, sebbene vittoriosa nel 750 contro i turchi occidentali, sub\u00ec una sconfitta da parte degli arabi sul fiume Talas nel 751, permettendo cos\u00ec l'inizio dell'islamizzazione dei turchi uiguri e delle citt\u00e0-oasi lungo la via della seta.\nLa rivolta.\nDi origini in parte sogdiane e in parte turche, An Lushan era un governatore militare delle prefetture di Pinglu e Fangyang \u8303\u967d nel nordest cinese (nei pressi dell'attuale Pechino), e si trov\u00f2 a comandare la pi\u00f9 forte compagine dell'esercito posta a difesa della Cina settentrionale. Gi\u00e0 protetto dal Gran Consigliere Li Linfu, An Lushan temette di essere deposto dal nuovo consigliere Yang Guozhong; pertanto gioc\u00f2 in anticipo dichiarando di avere ricevuto ordini imperiali per l'arresto del \"bandito\" Yang Guozhong e nel 755 marci\u00f2 sulla citt\u00e0 di Luoyang \u6d1b\u967d, capitale temporanea, con un esercito di 150.000 uomini.\nPresa Luoyang senza che opponesse resistenza, An Lushan si trov\u00f2 a controllare tutta la Cina settentrionale, ad esclusione della zona della capitale imperiale Chang'an \u9577\u5b89, che rimaneva ben difesa dalle truppe agli ordini del generale Geshu Han presso il valico di Tongguan. Yang Guozhong, contrario all'attendismo di Geshu Han, gli ordin\u00f2 di attaccare l'esercito di An Lushan a Luoyang, ma questi gli inflisse una sconfitta schiacciante.\nL'imperatore Xuan Zong dovette abbandonare la capitale per mettersi in salvo nel Sichuan, il Gran Consigliere Yang Guozhong fu ucciso dalla sua scorta e la favorita imperiale Gui Fei fu fatta uccidere dall'imperatore stesso su pressione dell'esercito che minacciava di ribellarsi se non fosse stata giustiziata colei che appariva come la causa principale del disastro che affliggeva la dinastia. Mentre l'imperatore Xuan Zong cercava scampo a sud, il principe ereditario continu\u00f2 la lotta contro An Lushan, appoggiandosi ai turchi uiguri e richiamando l'esercito dal nordovest, lasciando cos\u00ec sguarnite le frontiere verso il Tibet e gli arabi che premevano dalla Transoxiana. Il principe ereditario, con l'appoggio dell'esercito e degli eunuchi, assunse quindi il titolo di imperatore con il nome di Su Zong \u8085\u5b97, lasciando a Xuan Zong la carica di Supremo Imperatore in Ritiro. Contemporaneamente a Jinling (l'odierna Nanchino), un gruppo di letterati confuciani proclamava un altro nuovo imperatore.\nNel 757 An Lushan veniva ucciso da suo figlio An Qingxu \u5b89\u6176\u7dd2 che si proclam\u00f2 imperatore. A questo punto i compagni che per primi con An Lushan si erano sollevati contro Xuan Zong si ribellarono a An Qingxu dandosi come capo Shi Siming \u53f2\u601d\u660e. Mentre le fazioni ribelli di Shi Siming e di An Qingxu lottavano tra loro, le truppe dell'imperatore Su Zong riconquistavano la capitale Chang'an e la citt\u00e0 di Luoyang. Nel 758 Shi Siming si sottomise a Su Zong, ma proprio quando la rivolta sembr\u00f2 oramai finita, l'anno successivo, nel 759, Shi Siming riprendeva la rivolta e riconquistava Luoyang.\nIn seguito a una sconfitta contro le truppe imperiali, nel 761 Shi Siming fu assassinato da suo figlio Shi Chaoyi \u53f2\u671d\u7fa9. Nel 762 le truppe imperiali riprendevano Luoyang assieme a contingenti alleati uiguri, mentre a Su Zong succedeva il nuovo imperatore Dai Zong \u4ee3\u5b97, che avrebbe regnato fino al 779. La nuova politica imperiale che ne segu\u00ec fu di perdono per tutti i ribelli che si fossero sottomessi all'impero Tang, con l'eccezione di tutti gli appartenenti alle famiglie di An Lushan e di Shi Siming. Uno dopo l'altro, i capi della rivolta si arresero tranne Shi Chaoyi, il figlio e assassino di Shi Siming, che si suicid\u00f2 nel 763 concludendo cos\u00ec la ribellione.\nLe conseguenze.\nNello stesso anno della fine della ribellione, 763, le truppe tibetane del sovrano Trhisong Detsen entravano nella capitale cinese di Chang'an e la saccheggiavano. Le regioni dell'ovest cinese passavano sotto il controllo della potente confederazione uigura. Il regno meridionale di Nanzhao pot\u00e9 proseguire a fiorire senza interferenze cinesi. In definitiva la ribellione port\u00f2 a un indebolimento della dinastia Tang non solo nei confronti dei paesi confinanti, ma anche al suo interno, dato che tre quarti dei territori formalmente imperiali erano passati sotto il controllo diretto ed esclusivo dei governatorati militari.\nAnche l'aristocrazia turca sinizzata del nordovest, da cui proveniva sia An Lushan che la famiglia imperiale, risult\u00f2 fortemente indebolita dalla rivolta. L'impero Tang avrebbe dovuto attendere l'azione dell'imperatore Xian Zong (regno: 806-820) per ritrovare l'unit\u00e0 e la centralizzazione del potere, ma dopo la sua morte il declino e la disgregazione si fecero sempre pi\u00f9 evidenti, sino alle rivolte dell'875 che provocarono l'inizio della fine della dinastia Tang, formalmente avvenuta nel 907.\nLe morti a causa della ribellione e delle carestie che seguirono vengono stimate in circa 36 milioni di persone: questo numero, per quanto terrificante in termini assoluti, deve essere associato alle stime sulla popolazione globale di allora. Si calcola che mor\u00ec circa il 20% dell'intera popolazione sul pianeta, una percentuale mai raggiunta per cause umane, n\u00e9 prima n\u00e9 dopo la catastrofe: ponendo un paragone con i numeri odierni, la ribellione equivarrebbe a un vero e proprio genocidio, con la morte di oltre 700 milioni di abitanti nella sola Cina continentale."}
{"id": "79521", "revid": "438678", "url": "https://it.wikipedia.org/wiki?curid=79521", "title": "Proporzionalit\u00e0", "text": ""}
{"id": "79531", "revid": "438678", "url": "https://it.wikipedia.org/wiki?curid=79531", "title": "Proporzionalit\u00e0 (matematica)", "text": "In matematica, due variabili formula_1 e formula_2 si dicono direttamente proporzionali se esiste una relazione funzionale della forma:\ncaratterizzata da una costante numerica non nulla formula_4.\nDescrizione.\nQuesta formula_4 \u00e8 chiamata la costante di proporzionalit\u00e0 della relazione. Per segnalare che formula_2 e formula_1 sono proporzionali senza precisare la costante di proporzionalit\u00e0, si usano scritture come per esempio:\nPer esempio, se un veicolo si muove a velocit\u00e0 costante, la durata del suo movimento e la distanza che compie sono proporzionali; oppure se a una molla viene attaccato un peso, l'allungamento \u00e8 proporzionale al peso attaccato; nel primo caso la costante di proporzionalit\u00e0 \u00e8 la velocit\u00e0 del veicolo. Nel secondo caso, la forza (fisica) che esercita sopra un corpo materiale la gravit\u00e0 della Terra in una certa localit\u00e0 \u00e8 proporzionale alla massa del corpo.\nDal punto di vista della fisica, la verifica di proporzionalit\u00e0 fra due quantit\u00e0 formula_1 e formula_2 necessita di un'effettuazione di misure adeguate, i cui risultati conviene visualizzare come punti in un diagramma cartesiano. Se i punti appartengono a una retta o, pi\u00f9 realisticamente, distano poco da una retta passante per l'origine formula_13, allora le due variabili sono proporzionali e la costante di proporzionalit\u00e0 \u00e8 data dalla pendenza della retta.\nDue quantit\u00e0 formula_1 e formula_2 si dicono inversamente proporzionali se esiste una costante non nulla formula_4 tale che si possa affermare\nAd esempio il numero di persone che si devono ingaggiare per la raccolta dei pomodori in un'azienda agricola \u00e8, in buona approssimazione, inversamente proporzionale al numero dei giorni entro il quale si vuole che il lavoro sia completato.\nLo studio della nozione di proporzionalit\u00e0 viene attribuito ad Eudosso di Cnido ed ha grandissima importanza per la storia della matematica. Questa nozione infatti nel IV secolo a.C. ha consentito di trattare rigorosamente quelli che ora sono chiamati numeri reali, ha aperto la possibilit\u00e0 di definire modelli fisico-matematici ed ha contribuito a far raggiungere alla matematica lo \"status\" di scienza.\nIn molte situazioni nelle quali si hanno relazioni funzionali non lineari ma, ad esempio, logaritmiche, esponenziali, quadratiche, cubiche o genericamente polinomiali, ai fini espositivi pu\u00f2 essere utile ricondursi alle relazioni di proporzionalit\u00e0 diretta e inversa. Per questo basta introdurre una variabile intermedia che abbia una forma come\nSignificato di proporzione e quaterna di numeri proporzionali.\nIl termine proporzione si pu\u00f2 considerare sinonimo di rapporto e il rapporto tra due numeri reali formula_19 e formula_20, il secondo dei quali diverso da zero, \u00e8 il quoziente del primo numero rispetto al secondo e viene indicato con:\nAl termine proporzione si pu\u00f2 anche attribuire il significato di particolare relazione fra quattro numeri.\nCitando Euclide: \"Quattro numeri sono proporzionali fra loro, se il primo \u00e8 multiplo o parte del secondo, come il terzo \u00e8 rispetto al quarto.\" (\"Def. 20 - Libro VII degli Elementi di Euclide\")\nSi dice che quattro numeri reali positivi formula_22 e formula_23 sono in proporzione fra loro, se il rapporto fra il primo e il secondo \u00e8 uguale al rapporto tra il terzo e il quarto; in formula:\nQuesta \"relazione quaternaria\" si legge: formula_19 sta a formula_20 come formula_27 sta a formula_23 .\nPer esprimere questa situazione si pu\u00f2 anche dire che i numeri formula_29 e formula_23, nell'ordine costituiscono una quaterna di numeri proporzionali. Questo termine \u00e8 preciso ma un po' pesante e si pu\u00f2 abbreviare parlando di una quaterna proporzionale.\nAd esempio i numeri 3, 6, 5, 10 formano una quaterna di interi proporzionali perch\u00e9 il rapporto 3/6 \u00e8 uguale al rapporto 5/10. Altre quaterne proporzionali sono\nI numeri formula_31 e formula_23 si dicono termini della proporzione e in particolare formula_19 e formula_27 si dicono antecedenti della proporzione, formula_20 e formula_23 conseguenti della proporzione, formula_19 e formula_23 estremi della proporzione, formula_20 e formula_27 medi della proporzione; infine formula_23 \u00e8 detto quarto proporzionale che segue formula_42 e formula_27.\nDalla definizione si ricava immediatamente la propriet\u00e0 fondamentale delle proporzioni:\n\"Se quattro numeri sono in proporzione, il prodotto del primo con il quarto \u00e8 uguale al prodotto del secondo con il terzo.\"\nIn altre parole: in ogni quaterna proporzionale il prodotto dei medi \u00e8 uguale al prodotto degli estremi. In formula \nDa questa propriet\u00e0 ne derivano altre:\n1. Regola del quarto proporzionale\nNoti tre numeri formula_42 e formula_27, il quarto proporzionale, formula_23, tale che formula_48, \u00e8 dato da:\nSimilmente si hanno le formule \n2. Propriet\u00e0 dell'invertire\nData una quaterna proporzionale, se ne ottiene un'altra scambiando tra loro ogni antecedente con il proprio conseguente:\n3. Propriet\u00e0 del permutare\nData una quaterna proporzionale se ne ottiene un'altra scambiando tra loro o i medi o gli estremi:\n4. Propriet\u00e0 del comporre\nIn ogni quaterna proporzionale la somma degli antecedenti sta alla somma dei conseguenti come ogni antecedente sta al proprio conseguente:\n5. Propriet\u00e0 dello scomporre\nIn ogni quaterna proporzionale la differenza degli antecedenti sta alla differenza dei conseguenti come ogni antecedente sta al proprio conseguente:\nQuando i due medi di una quaterna proporzionale coincidono, cio\u00e8 quando\nil loro comune valore \u00e8 la media geometrica dei due estremi.\nIl numero formula_20 \u00e8 la parte media proporzionale fra i numeri formula_19 e formula_23.\nProporzioni di questo tipo sono dette continue."}
{"id": "79539", "revid": "59941390", "url": "https://it.wikipedia.org/wiki?curid=79539", "title": "Direttamente proporzionali", "text": ""}
{"id": "79540", "revid": "599", "url": "https://it.wikipedia.org/wiki?curid=79540", "title": "Inversamente proporzionali", "text": ""}
{"id": "79541", "revid": "1226", "url": "https://it.wikipedia.org/wiki?curid=79541", "title": "Hermes Trismegistus", "text": ""}
{"id": "79543", "revid": "1818965", "url": "https://it.wikipedia.org/wiki?curid=79543", "title": "SOCKS", "text": "Un server SOCKS \u00e8 un particolare tipo di proxy che permette di effettuare connessioni TCP dirette (e, dalla versione 5, di veicolare traffico UDP oltre che TCP) tra computer su due reti IP differenti nei casi in cui un instradamento diretto (\"routing\") non sia disponibile. \u00c8 l'abbreviazione di \"SOCKet Secure\".\nI punti di forza del protocollo SOCKS sono l'estrema semplicit\u00e0 di implementazione (sia dal lato client che dal lato server) e la completa indipendenza dal protocollo da veicolare attraverso di esso.\nStoricamente SOCKS \u00e8 stato usato come punto di contatto tra due LAN oppure tra una LAN e una WAN (come ad esempio Internet). Recentemente \u00e8 pi\u00f9 comune incontrare reti direttamente connesse ad Internet o connesse attraverso un proxy HTTP.\nVersioni.\nAttualmente esistono tre versioni del protocollo SOCKS:\nLogica di funzionamento.\nLa logica di funzionamento di un server SOCKS \u00e8 simile a quello di un proxy:\nProtocollo v4/4a.\nRichiesta.\n | VN | CD | DSTPORT | DSTIP | USERID |NULL|\n bytes: 1 1 2 4 variable 1\nRisposta.\n | VN | CD | DSTPORT | DSTIP |\n bytes: 1 1 2 4"}
{"id": "79546", "revid": "1222", "url": "https://it.wikipedia.org/wiki?curid=79546", "title": "Porifero", "text": ""}
{"id": "79547", "revid": "39692", "url": "https://it.wikipedia.org/wiki?curid=79547", "title": "Spugne", "text": ""}
{"id": "79548", "revid": "119223870", "url": "https://it.wikipedia.org/wiki?curid=79548", "title": "Ordine dei byte", "text": "L'ordine dei byte (conosciuto anche come big-endian, little-endian o middle-endian a seconda dei metodi differenti), in informatica, indica modalit\u00e0 differenti usate dai calcolatori per immagazzinare in memoria dati di dimensione superiore al byte (es. word, dword, qword).\nStoria.\nLa \"endianness\" (ordine dei byte) di un computer dipende essenzialmente dall'architettura hardware usata. Ad esempio, Intel e Digital usano il formato little endian mentre Motorola, IBM e Sun usano il formato big endian. Il formato dei dati contenuti nelle intestazioni dei protocolli di rete \u00e8 anch'esso big endian; altri esempi di uso di questi due diversi formati sono quello del bus PCI, che \u00e8 little endian, o quello del bus VME che \u00e8 big endian.\nEtimologia.\nI termini big-endian e little-endian derivano, come racconta Jonathan Swift nel romanzo \"I viaggi di Gulliver\", dai nomi di due popolazioni che abitavano nelle favolose isole di Lilliput e Blefuscu e che erano entrate in rivalit\u00e0 per il modo in cui aprivano le uova: rompendo la punta o il fondo: a Lilliput, per editto dell'imperatore il cui figlio una volta si tagli\u00f2 aprendo un uovo dall'estremit\u00e0 pi\u00f9 grande, fu ordinato di aprire le uova dall'estremit\u00e0 pi\u00f9 corta (little endians); a Blefuscu si rifugiarono gli oppositori che volevano conservare la tradizione di rompere le uova dall'estremit\u00e0 pi\u00f9 grande (big endians). A causa di questa differenza e della sua legittimazione imperiale era scoppiata tra le due isole una guerra sanguinosa.\nDescrizione.\nQuesta differenziazione non riguarda n\u00e9 la posizione dei bit all'interno del byte, nel qual caso si parla di ordine dei bit, n\u00e9 le posizioni dei caratteri in una stringa. Ha invece importanza nell'interpretazione (decodifica) di stringhe multi-byte di caratteri, ad esempio la codifica UTF-16 dello standard unicode.\nClassificazione.\nLa differenza tra i due sistemi \u00e8 data dall'ordine con cui i byte costituenti il dato da immagazzinare vengono memorizzati o trasmessi:\nNota bene: il termine \"endian\" genera spesso confusione; per ricordare correttamente la differenza si rammenti che \"endian\" si riferisce alla estremit\u00e0 da cui il dato originale comincia a essere elaborato (scritto/letto su/da memoria o trasmesso/ricevuto su/da canale di comunicazione), non a quale estremit\u00e0 finisce per ultima in memoria o su canale di comunicazione.\nL'ordine big-endian \u00e8 stato scelto come ordine standard in molti protocolli utilizzati in Internet, viene perci\u00f2 anche chiamato \"network byte order\". Per contro viene chiamato \"host byte order\" l'ordine nativo dell'host\nEsempi.\nNel caso di una WORD (16 bit), il numero esadecimale 0x0123 viene immagazzinato come:\n Little endian Big endian\n |0x23|0x01| |0x01|0x23|\n byte: 0 1 0 1\nNel caso di una DWORD (32 bit), il numero esadecimale 0x01234567 verr\u00e0 immagazzinato come:\n Little endian Big endian\n |0x67|0x45|0x23|0x01| |0x01|0x23|0x45|0x67|\n byte: 0 1 2 3 0 1 2 3\nFunzioni per la conversione.\nLe seguenti funzioni possono essere usate per convertire da little a big endian e viceversa (la conversione \u00e8 perfettamente simmetrica).\nImplementazione in C.\nConversione di word.\n unsigned short int Endian_Word_Conversion(unsigned short int word) {\n return ((word\u00bb8)&amp;0x00FF) | ((word\u00ab8)&amp;0xFF00) ;\nConversione di double word.\n unsigned long int Endian_DWord_Conversion(unsigned long int dword) {\n return ((dword\u00bb24)&amp;0x000000FF) | ((dword\u00bb8)&amp;0x0000FF00) | ((dword\u00ab8)&amp;0x00FF0000) | ((dword\u00ab24)&amp;0xFF000000);\nImplementazione in C#.\nUInt32.\n public uint Endian_UInt32_Conversion(uint value){\n return ((value \u00bb 24) &amp; 0x000000FF) | ((value \u00bb 8) &amp; 0x0000FF00) | ((value \u00ab 8) &amp; 0x00FF0000) | ((value \u00ab 24) &amp; 0xFF000000);\nUInt64.\n public ulong Endian_UInt64_Conversion(ulong value){\n return ((value \u00bb 56) &amp; 0x00000000000000FF) | ((value \u00bb 40) &amp; 0x000000000000FF00) | ((value \u00bb 24) &amp; 0x0000000000FF0000) | ((value \u00bb 8) &amp; 0x00000000FF000000) | ((value \u00ab 8) &amp; 0x000000FF00000000) \n | ((value \u00ab 24) &amp; 0x0000FF00000000) | ((value \u00ab 40) &amp; 0x00FF0000000000) | ((value \u00ab 56) &amp; 0xFF000000000000);\nUso per i formati di data.\nI termini vengono alle volte usati anche per indicare il formato di data:"}
{"id": "79553", "revid": "106456", "url": "https://it.wikipedia.org/wiki?curid=79553", "title": "Ermete Trismegisto", "text": "Ermete Trismegisto (: ; dal greco antico \u1f19\u03c1\u03bc\u1fc6\u03c2 \u1f41 \u03a4\u03c1\u03b9\u03c3\u03bc\u03ad\u03b3\u03b9\u03c3\u03c4\u03bf\u03c2, in latino \"Mercurius ter Maximus\") \u00e8 un personaggio leggendario di et\u00e0 pre-classica, venerato come maestro di sapienza e tradizionalmente ritenuto l'autore del \"Corpus Hermeticum\". A lui \u00e8 attribuita la fondazione della corrente filosofica nota come ermetismo.\nSignificato del nome.\nErmete Trismegisto significa letteralmente \"Ermete il tre volte grandissimo\". Con questo nome si voleva assimilare Ermete/Hermes, dio greco del logos e della comunicazione, a Thot, dio egizio delle lettere, dei numeri e della geometria. Essendo costume degli egizi iterare l'aggettivo \u00abgrande\u00bb davanti al nome delle divinit\u00e0, Ermete era quindi appunto indicato come il grandissimo per tre volte (\"tris-megisto\").\nNelle scritture egizie, infatti, il titolo del dio Hermes-Thoth \u00e8 attestato nella forma G26:t*y S43 S43 cio\u00e8 \"Thoth due volte grande\", in cui il geroglifico S43 \"grande\" (cfr. copto \u0391\u0399\u0391\u0399) \u00e8 ripetuto due volte. \u00c8 quindi possibile ipotizzare che vi sia stata anche una forma G26:t*y S43 S43 S43 \"Thoth tre volte grande\", che sta alla base del greco \u03c4\u03c1\u03b9\u03c3\u03bc\u03ad\u03b3\u03b1\u03c2 e \u03c4\u03c1\u03b9\u03c3\u03bc\u03ad\u03b3\u03b9\u03c3\u03c4\u03bf\u03c2.\nSecondo l'erudito del XVII secolo Athanasius Kircher: \nOrigini.\nErmete fu fin dall'antichit\u00e0 accostato a Thot, presente nella tradizione egizia. Entrambi sono al servizio di una divinit\u00e0 superiore (Ermete \u00e8 messaggero di Zeus, Thot \u00e8 lo scriba di Osiride); Ermete \u00e8 dio della parola e Thot \u00e8 dio della parola e della letteratura; entrambi sono psicopompi, accompagnatori delle anime dei defunti nell'oltretomba. Sia Ermete che Thot sono inoltre, nelle loro rispettive culture, gli d\u00e8i della scrittura e della magia. A seguito di un tale processo di assimilazione tra divinit\u00e0 greche ed egizie, avvenuto nell'atmosfera sincretistica dell'Impero romano, Ermete Trismegisto divenne il dio rivelatore della verit\u00e0 e mediatore tra gli uomini e gli d\u00e8i.\nPoich\u00e9 Clemente di Alessandria riteneva che gli scritti sacri di Ermete fossero quarantadue e contenessero il nucleo degli insegnamenti formativi degli antichi sacerdoti faraonici, Siegfried Morenz suggerisce in proposito che il riferimento all'autorit\u00e0 di Thot si basasse su una tradizione piuttosto antica, e che il numero \"quarantadue\" probabilmente derivava dal numero dei \"nomi\" egiziani.\nGiamblico attribuiva a Ermete decine di migliaia di opere, di grande antichit\u00e0 e immensa importanza, anteriori persino a Pitagora e Platone, che a quei testi avrebbero attinto.. L'origine egiziana delle dottrine ermetiche \u00e8 stata poi ribadita da alcuni studiosi odierni come Martin Bernal.\nIl \"Corpus Hermeticum\".\nFurono attribuiti a quest'uomo un insieme di scritti iniziatici e filosofici, raccolti in epoca bizantina nel \"Corpus Hermeticum\", parte dei quali rinvenuti anche tra i Codici di Nag Hammadi e risalenti intorno al IV secolo d.C.\nNel suo complesso, la \"letteratura ermetica\" \u00e8 una categoria di papiri contenenti incantesimi e procedure di iniziazione. Nel dialogo \"Asclepio\" (dal dio greco della salute), facente parte del \"Corpus Hermeticum\", \u00e8 descritta ad esempio l'arte della \"telestik\u00e9\" cio\u00e8 di richiamare o imprigionare gli angeli o i demoni all'interno di statue, con l'aiuto di erbe, gemme e profumi; sono descritti anche i metodi per far parlare e profetizzare tali figure. In altri papiri vi sono formule per costruire manufatti ed animarli. I testi ermetici inoltre si distinguono solitamente in due categorie: \"filosofici\" e \"tecnici\".\nIl corpo ermetico termina con il \"lamento di Asclepio\" in cui si denuncia l'abbandono della religione egizia perch\u00e9 si \u00e8 perso il significato spirituale della stessa. C'era un tempo in cui i sacerdoti riuscivano a far parlare le statue perch\u00e9 si mettevano in contatto con il divino. I sacerdoti vi riuscivano perch\u00e9 erano i mediatori fra il divino ed il sensibile. Col tempo questa spiritualit\u00e0 viene meno e i sacerdoti non colgono pi\u00f9, attraverso le statue, il messaggio divino. I sacerdoti diventano \"cattivi\" (avendo perso la spiritualit\u00e0) e distruggono le statue in tante parti: le statue ora sono solo pezzi di pietra. Ci\u00f2 simboleggia la totalit\u00e0 della perdita del significato spirituale e la fine del mondo. Da qui si sviluppa l'attesa di una nuova spiritualit\u00e0, l'attesa di qualcosa di nuovo. Alcuni considerano il Lamento come anticipatore dei temi della Apocalisse. Infatti nel degrado della spiritualit\u00e0 e religione egizia possiamo leggere il degrado del cristianesimo in un'epoca di corruzione e arricchimento personale dei prelati, che porter\u00e0 appunto alla distruzione.\nTeologia negativa: la teologia positiva non \u00e8 appropriata per cogliere l'Assoluto, perch\u00e9 nasce dalla capacit\u00e0 distintiva della ragione che si muove nella pluralit\u00e0 e diversit\u00e0, a differenza dell'Uno che \u00e8 totale unit\u00e0 e uguaglianza. Nominare Dio con i nomi che provengono dal mondo sensibile, pu\u00f2 farci cadere nell'idolatria. Ermete Trismegisto ha detto:\" Poich\u00e9 Dio \u00e8 l'universo delle cose, nessun nome gli \u00e8 proprio, giacch\u00e9 o bisognerebbe che Dio fosse chiamato con tutti i nomi o che tutte le cose fossero chiamate con il suo nome\". Ci\u00f2 significa che nessun nome a Lui pu\u00f2 essere attribuito. Quindi dalla teologia positiva che nomina Dio sulla base di definizioni e propriet\u00e0 che provengono dal mondo sensibile, si passa alla teologia negativa : nessun nome pu\u00f2 nominare Dio (Nicola Cusano rielabora questi aspetti del pensiero di Ermete nella sua opera del 1400 \"La dotta ignoranza\" Libro I cap. XXIV; i nomi positivi convengono a Dio solo in modo approssimativo perch\u00e9 Egli \u00e8 infinit\u00e0, egli \u00e8 OLTRE rispetto a ci\u00f2 che le parole esprimono).\nNel 1453 durante un viaggio in Macedonia, via Costantinopoli, il monaco italiano Leonardo da Pistoia scopr\u00ec quattordici libri originali, appartenuti a Michele Psello, di un\u2019opera risalente all'XI secolo, scritta in greco per Ermete Trismegisto e intitolata \"Hermetica\" (in seguito detta \"Corpus Hermeticum\"). Ritornato a Firenze, il monaco Leonardo consegn\u00f2 il \"Corpus Hermeticum\" a Cosimo de' Medici, che non pi\u00f9 tardi del 1463 incaric\u00f2 Marsilio Ficino di tradurlo dal greco al latino.\nIl \"Corpus Hermeticum\" rappresent\u00f2 la fonte d\u2019ispirazione del pensiero ermetico e neoplatonico rinascimentale.\nEpoca cristiana.\nA trattare di Ermete, durante l'epoca cristiana, fu Lattanzio, consigliere dell'imperatore Costantino I. Tale influenza fu decisiva per la storia successiva, in quanto, presso il concilio di Nicea del 325 che dibatt\u00e9 la natura del Figlio di Dio (se \"generato\" o \"creato\", come sostenevano gli ariani), vinse la dottrina ermetica, che propugnava la consustanzialit\u00e0 delle prime due Persone della Trinit\u00e0.\nL'influenza sul Medioevo e il Rinascimento.\nL'ermetismo ebbe una notevole influenza sulla cultura medioevale e rinascimentale. Le opere attribuite a Ermete Trismegisto, e conosciute come \"Corpus Hermeticum\", ebbero grande credito e furono molto popolari tra gli , che ritenevano il loro autore un \"sapiente\" realmente esistito e vissuto nell'Antico Egitto.\nSecondo la modalit\u00e0 dell'evemerismo, Trismegisto sarebbe stato il figlio del dio Ermes, mentre nella cabala, che fu ereditata dal Rinascimento, si immaginava che fosse un personaggio contemporaneo di Mos\u00e8 e che comunicasse ai suoi adepti una saggezza parallela a quella del patriarca biblico. Per questo l'etimologia occultista ha connesso i due personaggi creando il termine Thotmoses.\nIn seguito lo studioso calvinista Isaac Casaubon nel \"De Rebus sacris et ecclesiasticis exercitiones XVI\" (1614) mostr\u00f2 che tali testi dovevano essere pi\u00f9 recenti e potevano essere datati intorno all'anno 300. Ralph Cudworth obiett\u00f2 nel 1678 che una tale datazione poteva essere applicata solo a tre dei diciassette trattati del \"Corpus Hermeticum\" e che Casaubon avrebbe omesso di riconoscere l'esistenza di una tradizione orale, che solo in epoca tarda sarebbe stata messa per iscritto in quei trattati, i quali rappresentano quindi un termine \"ad quem\" (\u00abfino al quale\u00bb), e non \"a quo\" (\u00aba partire dal quale\u00bb).\nErmete Trismegisto moderno e occulto.\nIn epoca moderna Ermete Trismegisto fu ritenuto patrono delle antiche scienze dell'astrologia e dell'alchimia.\nLetteratura contemporanea.\nErmete Trismegisto \u00e8 anche un personaggio del romanzo \"Elianto\" di Stefano Benni. Nel romanzo egli ha il compito di inventare le leggi della natura ed assemblare gli animali in scatola di montaggio con i pezzi fornitigli da Dio.\n&lt;br&gt;Ermete Trismegisto \u00e8 citato assai sovente anche nel romanzo di Umberto Eco \"Il pendolo di Foucault\", edito da Bompiani nel 1988. Il suo nome compare anche nel romanzo \"Picatrix\" di Valerio Evangelisti e in molti racconti e romanzi brevi di H. P. Lovecraft.\n\"Cos\u00ec in basso come in alto: la legge di Trismegisto, l'Ermete che dall'Egitto segnava le stelle sul registro\": con questa frase intonata da Franco Battiato che canta in \"featuring\" con Pippo Pollina nella canzone \"Finnegan's wake\", viene citato Ermete Trismegisto."}
{"id": "79561", "revid": "114860188", "url": "https://it.wikipedia.org/wiki?curid=79561", "title": "Premi Oscar 2005", "text": "La 77\u00aa edizione della cerimonia di premiazione degli Oscar si \u00e8 tenuta il 27 febbraio 2005 al \"Kodak Theatre\" di Los Angeles. Il conduttore della serata \u00e8 stato il comico statunitense Chris Rock.\nLe \"nomination\" dei film in concorso - che, in base al regolamento, sono stati immessi sul circuito cinematografico nell'anno precedente, il 2004 - erano state rese pubbliche il 25 gennaio 2005.\n\"The Aviator\" di Martin Scorsese \u00e8 il film che si \u00e8 aggiudicato il maggior numero di statuette, cinque, ma il vero vincitore di questa edizione \u00e8 stato \"Million Dollar Baby\" di Clint Eastwood che, nonostante si sia aggiudicato un premio in meno, ha vinto in quattro delle categorie pi\u00f9 importanti: \"miglior film\", \"miglior regia\", \"miglior attrice protagonista\" (a Hilary Swank) e \"miglior attore non protagonista\" (a Morgan Freeman).\nL'attore Jamie Foxx ha ricevuto la doppia nomination per i film \"Collateral\" e \"Ray\", vincendo l'Oscar al miglior attore per quest'ultimo.\nIl regista Sidney Lumet ha ricevuto l'Oscar alla carriera.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nMiglior documentario.\n\"NOTA:\" Alcuni documentari importanti come il controverso \"Fahrenheit 9/11\" di Michael Moore (gi\u00e0 vincitore di questa categoria con \"Bowling a Columbine\") e \"The Corporation\" di Joel Bakan, Mark Achbar e Jennifer Abbott non sono stati elegibili nella categoria perch\u00e9 trasmessi in televisione prima della cerimonia, per volont\u00e0 specifica dei loro autori, rinunciando in questo modo alla candidatura al premio.\nPremio alla carriera.\nA Sidney Lumet, in riconoscimento dei suoi brillanti servizi alla sceneggiatura, alla recitazione e all'arte del cinema.\nPremio umanitario Jean Hersholt.\nA Roger Mayer"}
{"id": "79564", "revid": "41316", "url": "https://it.wikipedia.org/wiki?curid=79564", "title": "Martino", "text": "Origine e diffusione.\nDeriva dal \"supernomen\" romano \"Martinus\", divenuto poi nome proprio: \u00e8 una costruzione teoforica basata sul nome del dio romano della guerra, Marte (in latino \"Mars\", al genitivo \"Martis\"), e vuol dire quindi \"sacro a Marte\", \"dedicato a Marte\", \"appartenente a Marte\"; condivide quindi la stessa etimologia di vari altri nomi, quali Marco, Marcello, Marciano, Mario, Marziale e Marzio, testimoniando l'enorme popolarit\u00e0 del culto di tale divinit\u00e0 presso gli antichi romani. Da Martino deriva poi, in forma patronimica, il nome Martiniano.\nIl nome si diffuse particolarmente durante il Medioevo, in ambiti cristiani, grazie alla venerazione di diversi santi, in particolare san Martino di Tours; il suo culto, attestato in Francia gi\u00e0 nell'VIII secolo, giunse in altri paesi, fra cui l'Italia, a cavallo tra il IX e il X secolo. Nel Bel Paese il nome \u00e8 ben diffuso ovunque, specialmente al Nord.\nOnomastico.\nGeneralmente, l'onomastico viene festeggiato l'11 novembre, in onore di san Martino, vescovo di Tours. Si ricordano comunque numerosissimi santi e beati con questo nome, fra i quali, alle date seguenti:"}
{"id": "79567", "revid": "767487", "url": "https://it.wikipedia.org/wiki?curid=79567", "title": "Million Dollar Baby", "text": "Million Dollar Baby \u00e8 un film del 2004, diretto e prodotto da Clint Eastwood e interpretato dallo stesso Eastwood insieme a Hilary Swank e Morgan Freeman. \u00c8 dedicato al mondo della boxe e il soggetto \u00e8 tratto da un racconto della raccolta \"Rope Burns\" di F.X. Toole.\n\"Million Dollar Baby\" si \u00e8 aggiudicato quattro premi Oscar: miglior film e miglior regia a Eastwood, miglior attrice protagonista a Hilary Swank e miglior attore non protagonista a Morgan Freeman. Ha anche riscosso un grande successo sia in Nord America che nel resto del mondo, con un guadagno complessivo di oltre 216 milioni di dollari.\nTrama.\nLos Angeles, primi anni 2000. Frankie Dunn \u00e8 un anziano manager di boxe che ha passato tutta la vita in una vecchia palestra di periferia, satura di odori acri e permanenti, prima come pugile e poi come allenatore e manager. Per colpa del carattere chiuso e scorbutico, indurito da una vita difficile, ha come unico amico Scrap, un ex pugile nero, rimasto cieco ad un occhio per un pugno sul ring durante un incontro che Frankie avrebbe potuto interrompere. Scrap gestisce con Frankie la palestra, occupandosi anche dei lavori pi\u00f9 umili, come la pulizia dei bagni. Frankie coltiva una singolare passione per la lingua gaelica, che cerca di imparare leggendo William Butler Yeats, e ha un difficile rapporto con la religione: da anni si reca giornalmente a messa e continua ad assillare il reverendo Horvak coi suoi dubbi sulla fede. Frankie spera che la fede e Dio lo aiutino a recuperare il rapporto con la sua unica figlia, che lo ha ripudiato molti anni prima. Lui non si perdona di avere interrotto e, forse, perduto per sempre il legame con la figlia, alla quale scrive da anni varie volte alla settimana lettere che puntualmente ritornano per posta indietro, senza che vengano aperte.\nQuesto lento incedere dei giorni viene interrotto da due fatti: il suo allievo migliore, Big Willie, passa sotto il controllo di un altro manager ben pi\u00f9 interessato agli affari che alla tecnica boxistica. Cos\u00ec Willie ottiene subito l'incontro per il titolo mondiale, troppo a lungo rifiutato da Frankie per paura di perderlo, e lo vince grazie agli insegnamenti del vecchio allenatore. Poi un altro evento cambier\u00e0 per sempre la vita di Frankie e di Scrap. Un giorno, Maggie Fitzgerald, una ragazza che lavora come cameriera, figlia poverissima dell'America rurale, si iscrive in palestra con il coraggioso intento a 31 anni di diventare una pugile professionista e la volont\u00e0 di affrontare ogni sacrificio. Maggie chiede a Frankie di essere il suo allenatore, ma l'uomo in un primo momento rifiuta. Poi, davanti all'incredibile insistenza e ostinazione della ragazza, cambia idea e decide di prenderla sotto la propria ala protettiva.\nDopo un periodo di allenamenti intensi, nonostante le incertezze di Frankie, Maggie inizia ad affrontare alcuni incontri, dimostrandosi da subito promettente: \u00e8 capace di mettere KO l'avversaria al primo round, tanto che, nell'ambiente professionistico femminile, inizia a essere testa e a non trovare avversari per arrivare a gareggiare per il titolo. Frankie \u00e8 cos\u00ec costretto a pagare gli avversari per procurare degli incontri a Maggie, che viene anche spinta da Scrap a incontrare, in segreto da Frankie, un altro manager che le pu\u00f2 assicurare il match per il titolo. Ma Maggie e Frankie col tempo si sono affezionati e l'anziano e testardo allenatore organizza per lei match professionali sulla strada del titolo mondiale. Le regala una vestaglia coi colori dell'Irlanda e la misteriosa scritta in gaelico \"Mo Cuishle\", di cui non le traduce il significato. E mentre il pubblico ne applaude le gesta, Frankie fa passare la sua campionessa alla categoria superiore dei Pesi welter; dopo svariati incontri in tutta Europa, Maggie diventa una celebrit\u00e0, pronta per il titolo. Vincendo e guadagnando tanti soldi che risparmia oculatamente, compra una casa a sua madre e ai suoi due fratelli, che vivono coi soldi dell'assistenza sociale, ma loro temono che, con quel gesto di generosit\u00e0, possano perdere ogni sussidio e insultano Maggie.\nArriva il giorno della sfida di Maggie con la campionessa del mondo categoria Welter, Billie \"orso blu\", ex prostituta tedesca, un avanzo di galera, nonch\u00e9 pugile nota per le sue scorrettezze. I manager si incontrano e stipulano un contratto da un milione di dollari da dividere in parti uguali. Prima del match a Las Vegas, Frankie promette di rivelare il significato di \"Mo Cuishle\" in caso di vittoria. Scrap rimane a Los Angeles, speranzoso per la ragazza, ma temendo anche il peggio. L'incontro sembra sbilanciato: Maggie incassa parecchi colpi dalla scatenata Billie, poi, consigliata da Frankie, prende le misure, comprende la tecnica di attacco e inizia a colpire forte l'avversaria che finisce anche a terra, ma non KO. \u00c8 proprio durante la pausa alla fine del terzo round che subdolamente Billie, approfittando della distrazione dell'arbitro, colpisce a tradimento Maggie con un \"uppercut\" che la fa piombare a terra, col capo che colpisce violentemente lo sgabello dell'angolo che Frankie non riesce a togliere in tempo. Maggie si rompe il collo e finisce in coma. Quando si risveglia la ragazza si trova immobile nel letto di un ospedale di Los Angeles. Il medico le ha parlato della sua condizione clinica, spiegandole che ha due vertebre del collo rotte e che rimarr\u00e0 per sempre paralizzata dal collo alla punta dei piedi. Affranto, Frankie attende fuori dalla stanza e, in uno scatto d'ira, attribuisce le colpe di quella disgrazia a Scrap, l\u00ec presente.\nDopo qualche settimana, si fanno vivi anche i familiari di Maggie, i quali hanno preferito visitare prima Disneyland che andare in ospedale. Inoltre, si sono fatti accompagnare da un avvocato. Infatti, la madre tenta di convincere la figlia, immobilizzata a letto, a intestare a lei tutti i soldi vinti con gli incontri. Tuttavia, Maggie capisce che i suoi parenti non le dimostrano un minimo d'affetto, ma sono solo interessati a mettere le mani sul suo patrimonio, cos\u00ec li caccia, minacciandoli di togliere loro anche la casa. Frankie rimane cos\u00ec l'unica persona, assieme a Scrap, a fare compagnia a Maggie e a darle un minimo di sostegno. Le settimane passano, Frankie la trasferisce in una clinica pi\u00f9 costosa ed efficiente, specializzata in casi simili, ma il corpo di Maggie non reagisce pi\u00f9 e le piaghe da decubito, causate dalla mancanza di circolazione negli arti, costringono i medici ad amputarle una gamba.\nMaggie, che non riesce pi\u00f9 a sopportare tale condizione, ricordando ancora le urla d'incitamento del suo pubblico durante i match, ricorda a Frankie un aneddoto della propria infanzia che gli aveva raccontato tempo prima: un giorno suo padre and\u00f2 nel bosco con il cane, anziano e malato, portando con s\u00e9 il fucile e una pala. Al ritorno il cane non era sul pick-up. Maggie fa capire a Frankie che vuole che lui interrompa la sua vita, ricorrendo alla pratica dell'eutanasia, che lo stato della California non autorizza. Frankie rimane sconvolto e le nega la richiesta. Al contempo, non riesce pi\u00f9 a sopportare la sofferenza di Maggie che, in un tentativo di suicidio, si morde la lingua a sangue, rischiando di finire soffocata. I medici, per\u00f2, la scoprono per tempo riuscendo a salvarla applicandole dei punti di sutura sulla lingua. A questo punto, Maggie tenta di staccarsi i punti e i medici si vedono costretti a sedarla per evitare che ritenti il suicidio. Frankie si consulta col prete, che gli sconsiglia di compiere un atto che non solo \u00e8 abominevole dal punto di vista cristiano e morale, ma soprattutto che avrebbe un effetto devastante su una persona gi\u00e0 profondamente ferita come lui. Nonostante ci\u00f2, una notte Frankie entra di nascosto nella stanza di Maggie, prima stacca il respiratore per farla addormentare e poi le inietta una massiccia dose di adrenalina per fermarle il battito cardiaco. Prima che Maggie perda i sensi, Frankie la bacia amorevolmente e le svela che \"Mo Cuishle\" in gaelico significa \u00abmio tesoro, mio sangue\u00bb.\nDa quella notte, Frankie Dunn scompare nel nulla. Scrap, che continua a tenere aperta la palestra di boxe, per settimane lo aspetta, poi si convince che Frankie non torner\u00e0 mai pi\u00f9 e spera che abbia trovato un luogo da qualche parte per ricominciare a essere felice e curare le profonde ferite del suo cuore. La storia \u00e8 raccontata dalla voce fuori campo di Scrap tramite una lettera che ha scritto alla figlia di Frankie, per spiegarle che uomo sia suo padre.\nProduzione.\nDurante il suo discorso di accettazione dell'Oscar per la miglior regia, Clint Eastwood disse di aver girato il film in soli 37 giorni. Il film ha consacrato Hilary Swank come star internazionale. L'attrice ha preso vere lezioni di boxe, prendendo dieci chilogrammi di peso in muscoli e allenandosi ogni giorno per dodici settimane, prima di iniziare le riprese. Clint Eastwood anche per questo film ha composto al pianoforte il tema principale della colonna sonora, \"Blue Morgan\".\nDistribuzione.\nData di uscita.\nIl film \u00e8 uscito nelle sale statunitensi a partire dal 15 dicembre 2004, mentre in Italia per il 18 febbraio 2005.\nDoppiaggio italiano.\nL'edizione italiana del film fu curata da Marco Guadagno per Sedif.\nClint Eastwood non \u00e8 stato doppiato dal suo abituale doppiatore Michele Kalamera (scelto dallo stesso attore fin da \"Il texano dagli occhi di ghiaccio\") a causa di un lutto familiare e fu sostituito da Adalberto Maria Merli.\nAccoglienza.\nIncassi.\nIl budget del film \u00e8 di 30 milioni di dollari, mentre l'incasso totale \u00e8 stato di dollari.\nInfluenza culturale.\nRichiami all'Irlanda.\nNumerosi sono i richiami all'Irlanda e alla cultura irlandese. Eastwood veste spesso di verde nella pellicola, sceglie una tenuta verde con shamrock per la sua atleta e un motto in lingua gaelica, legge William Butler Yeats cercando di imparare a parlare gaelico. I cognomi dei due personaggi principali sono Dunn e Fitzgerald, tipici cognomi di origine irlandese. Eastwood fa un ulteriore omaggio alla \"terra verde\" tramite le parole di Scrap, quando dice: \u00abForse perch\u00e9 il mondo \u00e8 pieno di irlandesi o di tanti che vorrebbero esserlo\u00bb.\nGaelico errato.\nLa parola gaelica, che diventa il nome di battaglia di Maggie del film, \"Mo cuishle\", \u00e8 in realt\u00e0 scritta in maniera incorretta, dato che dovrebbe essere trascritta come \"Mo chuisle\". La traduzione italiana che fa il doppiaggio \u00e8 abbastanza libera, essendo il significato letterale \"mio battito\" o \"mio sangue\", mentre Frankie, anche nella versione originale non doppiata, dice a Maggie che significa \"mio tesoro\", \"mio sangue\".\nOmaggi.\nNell'episodio \"A proposito di Margie\" della serie televisiva \"I Simpson\", Marge, a causa delle esalazioni tossiche derivate da un mix di prodotti per la pulizia, cade battendo il capo su uno sgabello e ha un'amnesia. Al suo risveglio, inoltre, afferma \u00abdi avere la testa gonfia, come dopo un incontro di boxe\u00bb.\nLa pellicola viene rievocata in chiave parodica in \"Scary Movie 4\", in cui Cindy ricorda la morte del marito George, in un flashback nel quale quasi tutti i presenti perdono la vita battendo la testa contro lo sgabello esattamente come successe a Maggie."}
{"id": "79570", "revid": "2227987", "url": "https://it.wikipedia.org/wiki?curid=79570", "title": "DSLAM", "text": "Il DSLAM (acronimo di Digital Subscriber Line Access Multiplexer) \u00e8 un dispositivo di rete, spesso situato in centrali telefoniche, che collega pi\u00f9 interfacce DSL su doppino in rame a un canale di comunicazione digitale ad alta velocit\u00e0, utilizzando tecniche di multiplexing. \u00c8 un dispositivo attivo (alimentato elettricamente) e pu\u00f2 trovarsi installato in vari punti della rete di accesso tra l'utente e la prima centrale telefonica (stadio di linea).\nDescrizione.\nSi tratta di un dispositivo di elaborazione di segnali digitali che esplica la sua funzione di multiplazione raccogliendo dal lato utente diversi canali di comunicazione, solitamente veicolati da doppino telefonico, e raggruppandoli o aggregandoli con una tecnica di commutazione di pacchetto in un canale di comunicazione di gerarchia superiore nella struttura della rete di telecomunicazioni.\nOltre alla funzione di multiplazione, il DSLAM espleta anche la funzione di modulazione attraverso una batteria o banco di modem in serie, che modulano pi\u00f9 segnali con protocollo DSL in un unico doppino telefonico di rame verso l'utente finale nella rete di accesso. In questo senso il DSLAM rappresenta l'apparato duale, rispetto al modem dell'utente, che chiude o apre la connessione o circuito in cui il segnale DSL transita fino all'utente finale prelevandolo o immettendo il flusso dati da o verso la rete di trasporto.\nSe esiste un doppino dedicato fra centrale e utente finale \u00e8 possibile trasmettere un segnale con modulazione DSL e velocit\u00e0 di trasmissione fino a 23 megabit/s anche senza usare il DSLAM, come nel caso delle linee HDSL o del circuito diretto numerico (CDN).\nPer trasportare un segnale DSL singolo \u00e8 sufficiente un doppino di rame, mentre per trasportarne pi\u00f9 di uno a distanze inferiori a 5 km sono sufficienti DSLAM e doppino telefonico. Per pi\u00f9 segnali a velocit\u00e0 DSL su distanze maggiori di 5 km (come quelle da una centrale locale a quella principale) occorre invece un collegamento in fibra ottica. Le centrali che risultano non coperte da ADSL sono quindi quelle non provviste di DSLAM e/o di collegamento in fibra ottica con la centrale principale.\nInstallazione.\nNel 2005, il costo di un DSLAM da 75 porte in grado di coprire un'utenza di 200 abitanti (con abbonamento ADSL) era di circa 3200 euro. A ci\u00f2 si deve aggiungere l'adeguamento e l'attrezzatura dei locali che elevano la spesa intorno ai 15000 euro annui.\nUn DSLAM garantisce una banda minima di 64 megabit/s con 1000 porte, tipicamente \u00e8 frazionata a 64 kilobit/s per 1000 utenti.\nTanto pi\u00f9 il DSLAM \u00e8 vicino all'utente finale, tanto pi\u00f9 \u00e8 possibile trasmettere dati a velocit\u00e0 di trasmissione pi\u00f9 elevata passando da tecnologie ADSL e ADSL2 a ADSL2+.\nIn generale ciascun DSLAM \u00e8 configurabile nel suo \"consumer profile,\" ovvero nella velocit\u00e0 di trasmissione offerta all'utente in base alla distanza dell'utente finale o al contratto stipulato con l'operatore telefonico."}
{"id": "79573", "revid": "1632387", "url": "https://it.wikipedia.org/wiki?curid=79573", "title": "Ra", "text": "Ra, noto anche nella forma \"R\u00ea\" oppure \"Rha\" (IPA: ), \u00e8 una divinit\u00e0 egizia appartenente alla religione dell'antico Egitto, dio sole di Eliopoli. A partire dalla V dinastia (2510 a.C. - 2350 a.C.) divenne una delle principali divinit\u00e0 dell'Egitto, identificato principalmente con il sole di mezzogiorno.\nSi riteneva che governasse ogni parte del mondo: il cielo, la terra e l'oltretomba. Veniva spesso accostato al dio Horus; la loro fusione origin\u00f2 il dio Ra-Horakhti, il cui nome significa \"Ra (Che \u00e8) Horus dei Due Orizzonti\". A partire dalla XII dinastia (1994 a.C. - 1794 a.C.) fu associato al dio tebano Amon, dando origine alla pi\u00f9 importante divinit\u00e0 del pantheon egizio: Amon-Ra, e rimanendo cos\u00ec per secoli il dio supremo, \"Re degli dei\"\".\" Durante il breve \"periodo amarniano,\" re Akhenaton (ca. 1351 a.C. - 1334 a.C.) soppresse il culto di Ra e impose l'esclusiva adorazione del dio Aton, che in precedenza era solo un aspetto di Ra; dopo la morte di Akhenaton, il culto di Ra fu immediatamente ristabilito nella sua preminenza.\nRuolo.\nRa e il Sole.\nPer gli egizi, il Sole era simbolo di luce, calore e prosperit\u00e0. Nel pantheon egizio, le divinit\u00e0 solari erano perci\u00f2 particolarmente importanti, in quanto il Sole era ritenuto il sovrano dell'intero creato. Il disco solare era visto sia come il corpo che come l\"Occhio di Ra\", da non confondere con l\"Occhio di Horus\" (che aveva invece una valenza lunare). In certe versioni mitologiche, Ra fu considerato padre di Shu, dio dell'aria, e di Tefnut, dea dell'umidit\u00e0 e della pioggia, creati dal proprio seme, nonch\u00e9 di Bastet, divinit\u00e0 solare della guerra talvolta raffigurata nell'atto di difendere il Sole dal malvagio serpente Apopi, di Heket, la dea-rana delle nascite che sorreggeva l'astro solare durante il suo passaggio nell'oltretomba, e di Sekhmet, violenta e sanguinaria dea-leonessa simboleggiante il calore mortale dei raggi solari, raffigurata col globo del sole sul capo e nata dal fuoco dell\"Occhio di Ra\".\nL'importanza di questo dio era tale che diverse divinit\u00e0 del sole e dei momenti del sole nella giornata erano adorate come aspetti dello stesso Ra: Atum, dio del sole che tramonta; Ra-Horakhty, fusione di Ra e Horus e dio del sole allo zenit; Khepri, dio del sole che sorge; Harmakis, dio del sole all'alba e al crepuscolo (rappresentato, per esempio, nella Sfinge di Giza e oggetto di particolare devozione da parte di Thutmose IV).\nRa nell'oltretomba.\nGli egizi immaginavano che Ra viaggiasse su due barche solari: la prima chiamata \"Mandjet\" (Barca dei Milioni di Anni), o barca del mattino; la seconda chiamata \"Mesektet\", o barca notturna. Tali imbarcazioni lo trasportavano nel suo viaggio attraverso il cielo e il \"Duat\", l'oltretomba. Quando si trovava sulla nave \"Mesektet\" con cui percorreva l'aldil\u00e0, Ra veniva raffigurato con testa di ariete, conservando l'usuale attributo del disco solare sul capo, in questo caso adagiato sulle corna. Le divinit\u00e0 che lo accompagnavano sulle imbarcazioni solari erano numerose, fra cui Sia, personificazione della percezione, Hu, personificazione del comando, ed Heka, dio che incarnava la magia e che, come Seth, Bastet e altri dei, era coinvolto nell'abbattimento del serpente Apopi. Talvolta, Ra era scortato da altri dei dell'Enneade, come ad esempio Seth, principale avversario di Apopi, e il benefico serpente Mehen, che lo difendeva dai molti mostri dell'oltretomba.\nApopi, incarnazione del caos, era un enorme serpente che ogni notte cercava di fermare il corso della barca del sole attaccandola o ricorrendo al suo sguardo ipnotico. Si pensava che, quando si verificavano eclissi solari, Apopi avesse inghiottito la barca di Ra. Gli egizi credevano che di sera Ra assumesse la forma di Atum (divinit\u00e0 del sole che tramonta) o sotto forma di ariete. La barca notturna, attraversando l'aldil\u00e0, lo avrebbe riportato a oriente perch\u00e9 potesse sorgere di nuovo, all'alba. Questo mito intendeva descrivere il sorgere del sole in cielo, rappresentato dalla dea Nut. Infine, quando si trovava nell'oltretomba, Ra si fondeva a Osiride, dio dei morti, divenendo cos\u00ec egli stesso dio dei morti. Nel suo viaggio notturno, veniva talvolta invocato con i nomi di Auf ed Efu Ra. \nRa come creatore.\nAlcuni ordini sacerdotali egizi adoravano Ra come creatore del mondo; in ci\u00f2 si distinguevano i sacerdoti di Eliopoli e i loro devoti. Credevano che Ra avesse creato prima di tutti s\u00e9 stesso, emergendo, essendosi creato da solo, dalle acque primordiali del Nun, portato tra le corna della vacca celeste, la dea Mehetueret (mentre i devoti di Ptah e il suo clero credevano che fosse stato quest'ultimo a creare Ra); poi avrebbe creato gli uomini tramite le proprie lacrime. In un episodio del \"Libro dei morti\" Ra si circoncide e il suo sangue d\u00e0 vita a Sia e Hu, personificazioni rispettivamente della percezione del comando. A Ra era anche attribuita la creazione degli animali, delle piante, dei mesi e delle stagioni. Inoltre fu spesso accostato a Hershef, un dio minore raffigurato come ariete, dalle funzioni demiurgiche.\nRa e il faraone.\nL'affermazione definitiva del culto di Ra avvenne con l'ascesa della V dinastia (ca. 2500 a.C.), i cui faraoni si ritenevano figli di Ra e della moglie di un sacerdote di Eliopoli ingravidata dal dio in persona, come riferisce il \"Papiro Westcar\": in quell'epoca la titolatura reale si arricch\u00ec del notevole titolo di \"Figlio di Ra\" (\"Sa-Ra\"), gi\u00e0 esistente durante la precedente dinastia:G39-N5A partire dalla V dinastia, il nome di Ra comparve sempre pi\u00f9 assiduamente nei nomi dei faraoni: ad esempio Sahura, Neferirkara e Niuserra della V dinastia, Userkara, Pepi I Merira, Merenra I, Pepi II Merenra e Merenra II della VI dinastia e cos\u00ec via fino alla XVIII, XIX e XX dinastia, tutti i sovrani delle quali ebbero un nome - quello di nascita oppure quello regale - legato a Ra. Buona parte dei monumenti e dei templi edificati dai sovrani della V dinastia erano dedicati al culto solare; solitamente si trattava di strutture aperte ed esposte alla luce del sole, erette intorno al \"benben\", una pietra di forma piramidale che simboleggiava i raggi del sole oppure la collinetta originaria emersa dalle acque primordiali, prototipo dei successivi obelischi. Erigendo obelischi, come fece Ramses II di fronte al Tempio di Luxor, il faraone intendeva simboleggiare architettonicamente il proprio legame con Ra.\nNell'Antico Regno si credeva che, dopo la morte, l'anima del faraone ascendesse al cielo per raggiungere il sole e unirsi cos\u00ec a suo padre Ra; tale credenza ricorre con grande frequenza nel Testi delle piramidi, incisi per la prima volta sulle pareti della camera sepolcrale di Unis, ultimo re della V dinastia. Nel corso della sua vita, invece, il sovrano sosteneva che la proprio autorit\u00e0 fosse immagine della supremazia di Ra sugli altri dei e sul cielo, la terra e l'oltretomba. \nIconografia.\nRa fu raffigurato in varie forme. La pi\u00f9 comune fu quella di uomo con la testa di falco, il disco solare sul capo e un serpente arrotolato intorno a esso. Altra rappresentazione usuale era quella di uomo con la testa di scarabeo (riferimento a Khepri), cos\u00ec come quella di uomo con la testa di ariete. Poteva anche essere rappresentato integralmente come ariete, scarabeo, fenice, airone, serpente, toro, gatto, leone e altri. Nelle illustrazioni di scene immaginate nell'Oltretomba, era generalmente rappresentato come uomo dalla testa di ariete. In tale forma, Ra \u00e8 descritto come \"Ariete dell'Occidente\" e \"Ariete\" \"in cerca del Suo harem\".\nIn certi documenti, Ra \u00e8 descritto come un vecchio faraone dalla carne d'oro, ossa d'argento e capelli di lapislazzuli. Simboli di Ra erano il disco solare e il geroglifico o , ossia un cerchio con un punto nel centro, simbolo astronomico del sole.\nStoria.\nAntico e Medio Regno.\nIl culto di Ra in quanto divinit\u00e0 solare cominci\u00f2 a emergere, approssimativamente, durante la II dinastia, stabilitasi intorno al 2890 a.C.. La sua teologia ebbe probabilmente un forte impulso sotto la IV dinastia a partire dal faraone Djedefra, che regn\u00f2 per circa un decennio intorno al 2575 a.C. Infatti per la prima volta con Djedefra il sovrano d'Egitto assunse il titolo di \"Figlio di Ra\", che entr\u00f2 a far parte dei cinque nomi tradizionali del faraone; a partire da quell'epoca, il faraone cominci\u00f2 a essere considerato una manifestazione di Ra sulla terra. La diffusione del suo culto ebbe una decisa accelerazione con la V dinastia, quando Ra divenne divinit\u00e0 nazionale e i faraoni innalzarono piramidi, obelischi e templi, ritenendosi figli di Ra: buona parte delle risorse del Paese, in tale epoca, furono devolute nell'edificazione di templi del culto solare. Alla comparsa dei primi esempi di Testi delle piramidi, Ra aveva gi\u00e0 una grande influenza nel viaggio del faraone defunto nell'aldil\u00e0. Durante il Medio Regno (2055 - 1650 a.C.), il costante evolversi del pantheon egizio port\u00f2 ad accostare Ra a numerose divinit\u00e0 fra le quali, pi\u00f9 importanti, Osiride e Amon.\nNuovo Regno ed epoche successive.\nIn concomitanza con il Nuovo Regno, inaugurato intorno al 1550 a.C., la teologia e il culto di Ra divennero assai complessi e maestosi. Le pareti delle tombe cominciarono a essere decorate con testi estremamente dettagliati che ritraevano il viaggio di Ra nell'aldil\u00e0. Era diffusa la credenza che Ra accogliesse con s\u00e9 sulla barca solare, insieme alle anime dei defunti, anche le preghiere e le lodi formulate dai viventi. Divenne molto comune nel Nuovo Regno l'idea che Ra invecchiasse man mano che il sole declinava nel corso della giornata.\nVennero composta una grande quantit\u00e0 di inni, preghiere, litanie per \"aiutare\" Ra e la sua barca solare nello scontro con Apopi.\nCon l'avvento del Cristianesimo nell'Impero romano (300 - 400 d.C.), il culto di Ra fu gradualmente abbandonato e la sua popolarit\u00e0 fra gli abitanti della valle del Nilo divenne un interesse puramente storico, anche fra i sacerdoti del Paese.\nRapporti con altre divinit\u00e0.\nDivinit\u00e0 associate a Ra.\nCome avvenne a tutte le principali divinit\u00e0 egizie, anche l'identit\u00e0 di Ra fu spesso fusa con quella di altri dei.\nRattaui.\nRat, o Rattaui, era un aspetto femminile di Ra e non aveva molta importanza indipendentemente da lui. In alcuni miti compare come sposa di Ra, altre volte come sua figlia. Il nome \"Rat\" non \u00e8 altro che il nome di Ra con il suffisso femminile -t; la versione pi\u00f9 lunga \"Rattaui\" significa \"Rat delle Due Terre\" (l'Alto e il Basso Egitto). Comparve per la prima volta durante la V dinastia e fu probabilmente la pi\u00f9 antica compagna di Ra. Non raggiunse mai, per\u00f2, l'enorme popolarit\u00e0 di Hathor, che secondo altre versioni fu sposa di Ra; le sue raffigurazioni sono estremamente rare. Tuttavia non fu soppiantata e si sono conservati frammenti di inni a Rattaui risalenti al periodo romano dell'Egitto.\nInno del faraone Antef II a Ra.\nUn interessante inno a Ra compare, in sei colonne di testo, subito prima di un inno ad Hathor, su una stele di Antef II (ca. 2112 a.C. - 2063 a.C.), quarto faraone della XI dinastia, rinvenuta nella sua tomba a Tebe e conservata al Metropolitan Museum of Art di New York. L'inno di Antef II si appella, appropriatamente per una stele funebre, a Ra come sole del tramonto. Come ha osservato l'egittologo britannico Toby Wilkinson, questi versi sembrano suggerire una profonda devozione personale e quasi un senso di umana fragilit\u00e0, uniti a un certo timore della morte."}
{"id": "79582", "revid": "124460520", "url": "https://it.wikipedia.org/wiki?curid=79582", "title": "Guerra di Lapponia", "text": "La guerra di Lapponia (in tedesco Lapplandkrieg, in finlandese Lapin sota) fu il conflitto intercorso tra la Finlandia e la Germania, nel periodo compreso tra il settembre 1944 e l'aprile 1945, durante la seconda guerra mondiale; il nome deriva dalla regione pi\u00f9 a nord della Scandinavia, la Lapponia, dove si concentrarono le ostilit\u00e0, a seguito del ripiegamento delle truppe tedesche in Norvegia, ancora saldamente in mani naziste. Alla campagna parteciparono anche truppe sovietiche che avanzarono dal Fronte Careliano, ed \u00e8 da rilevare che, nella storiografia russa, essa \u00e8 nota come \"operazione Petsamo-Kirkenes\", ed \u00e8 ritenuta la pi\u00f9 grande combattuta in era moderna a nord del circolo polare artico.\nPremesse al conflitto.\nAll'inizio dell'estate del 1943, l'alto comando tedesco inizi\u00f2 a considerare l'ipotesi che la Finlandia potesse giungere ad un accordo di pace separato con l'Unione Sovietica e pianific\u00f2 il ritiro della XX armata composta dal XVIII e XIX Corpo d'armata verso nord e verso la Norvegia, occupata dal 1940, allo scopo di proteggere le miniere di nichel nella regione di Petsamo.\nDurante l'inverno del 1944 furono migliorate le condizioni delle strade di collegamento con la Norvegia settentrionale, grazie all'uso coatto del lavoro dei prigionieri di guerra, molti dei quali catturati nell'Europa meridionale ed ancora in uniforme estiva, causandone un'elevata mortalit\u00e0. In Norvegia furono accumulate risorse che permisero ai tedeschi di essere preparati nel momento in cui, in seguito alla firma dell'Armistizio di Mosca, la Finlandia pose termine alla cosiddetta guerra di continuazione contro l'Unione Sovietica.\nSvolgimento del conflitto.\nMentre le truppe di terra tedesche si stavano organizzando per la ritirata verso nord, la Kriegsmarine min\u00f2 gli sbocchi al mare della Finlandia e con l'operazione Tanne Ost tent\u00f2 di catturare l'isola di Gogland nel Golfo di Finlandia. I marinai delle navi finlandesi sorpresi in porti tedeschi o norvegesi dall'inizio delle ostilit\u00e0, vennero internati e sommergibili tedeschi affondarono alcune navi civili finlandesi.\nI Sovietici posero tra le clausole di armistizio con la Finlandia la richiesta di espulsione dal proprio territorio di tutte le truppe tedesche. I Finlandesi vennero quindi posti in una situazione simile a quella degli Italiani e dei Rumeni, che dopo essersi arresi agli Alleati, dovettero combattere per liberare le loro terre dalle forze tedesche. Il compito dei Finlandesi venne complicato dalla richiesta sovietica per cui la maggior parte delle forze armate finlandesi dovevano essere allo stesso tempo smobilitate, anche durante la campagna contro i tedeschi.\nIl generale finlandese Hjalmar Siilasvuo, il vincitore della battaglia di Suomussalmi, venne posto al comando delle operazioni contro gli ex-alleati germanici comandati dal generale Lothar Rendulic. Anche i sovietici parteciparono alle operazioni attraverso l'uso combinato di forze di terra, mare ed aria. Il fulcro delle forze di attacco era basato sulla 14\u00aa Armata del Fronte Careliano, forte di 97.000 uomini, che con l'aiuto di due brigate di fanteria di marina e di una forza navale basata a Murmansk doveva respingere i 56.000 tedeschi del XIX Gebirgs-Korps (Corpo d'armata da montagna) verso la Norvegia dalle sue posizioni a nord-ovest di Murmansk.\nLe manovre di autunno.\nDurante le prime settimane, la ritirata della Wehrmacht e l'avanzata dei Finlandesi fu organizzata di comune accordo tra i quartier generali delle due armate, un fatto che fu tenuto nascosto ai Sovietici. I tedeschi arretravano seguendo una tabella di marcia concordata e i Finlandesi attaccavano e sparavano a postazioni difensive ormai vuote. Dopo due settimane, i Sovietici si accorsero dell'inganno e pretesero che i Finlandesi iniziassero immediatamente azioni belliche pi\u00f9 cruente e incisive contro i tedeschi.\nL'aumento dei combattimenti.\nLa guerra si intensific\u00f2 tra ottobre e novembre del 1944 e port\u00f2 al ritiro della Wehrmacht da gran parte della Finlandia settentrionale e, durante il ripiegamento, le truppe tedesche, al fine di eliminare qualunque forma di riparo per il nemico in avanzata, devastarono ampie aree della parte settentrionale del paese, adottando la tattica della terra bruciata: pi\u00f9 di un terzo delle abitazioni site in quell'area vennero distrutte ed il capoluogo provinciale di Rovaniemi fu raso al suolo.\nIn aggiunta alla perdita delle propriet\u00e0, stimate ad un equivalente di circa 300 milioni di dollari dell'epoca, circa 100\u00a0000 abitanti divennero rifugiati di guerra, una situazione che si aggiunse ai problemi della ricostruzione del dopoguerra. Per tali fatti, alla fine del conflitto, il comandante della XX armata, il generale Rendulic, venne incriminato dagli Alleati come criminale di guerra, venendo condannato a 20 anni di reclusione. Le ultime truppe tedesche abbandonarono il paese nell'aprile del 1945.\nI caduti tra i militari furono un numero relativamente limitato: 1\u00a0000 caduti per le truppe finlandesi e circa 2\u00a0000 per i tedeschi."}
{"id": "79584", "revid": "599", "url": "https://it.wikipedia.org/wiki?curid=79584", "title": "Jacques Bernoulli", "text": ""}
{"id": "79587", "revid": "768068", "url": "https://it.wikipedia.org/wiki?curid=79587", "title": "Kheti V", "text": "Biografia.\nKheti V regn\u00f2 da Eracleopoli contemporaneamente ai sovrani tebani della XI dinastia; uno di costoro era probabilmente Antef II.\nPur non comparendo in alcuna delle liste reali (il Canone Reale \u00e8 fortemente danneggiato proprio nella parte che dovrebbe riportare la X dinastia) la sua esistenza \u00e8 confermata da prove archeologiche (i suoi cartigli sono riportati su una bara proveniente dal sito di Deir el-Bersha ) e da testi posteriori.\nLe notizie che possediamo citano un alternarsi di scontri e di periodi di pace tra le due dinastie che stavano tentando di riunificare l'Egitto.\nDi Kheti V sappiamo degli sforzi per liberare i distretti del Basso Egitto dal controllo dei \"asiatici\" (probabilmente beduini provenienti dal Sinai) che vi si erano installati provenendo da est. Sotto il regno di questo sovrano ripresero anche i commerci con Biblo.\nNella lotta contro Tebe, che negli ultimi anni del regno assunse toni pi\u00f9 aspri, si ha notizia della profanazione di necropoli da entrambe le parti. Kheti V ebbe come alleato Tefibi, nomarca del XIII distretto (\"Alto sicomoro\") dell'Alto Egitto.\nSecondo alcune fonti Kheti V potrebbe aver regnato per circa cinquanta anni."}
{"id": "79591", "revid": "1543377", "url": "https://it.wikipedia.org/wiki?curid=79591", "title": "Nildo Viana", "text": "Biografia.\nDopo aver concluso il dottorato in sociologia presso l'UnB (Universit\u00e0 di Bras\u00edlia), \u00e8 diventato professore alla Universit\u00e0 dello Stato del Goi\u00e1s in Brasile \"(Universidade Estadual de Goi\u00e1s)\".\nViana \u00e8 un rappresentante della corrente sociologica e filosofica brasiliana di orientamento marxista e libertario. Karl Marx e Karl Korsch sono le influenze principali nel suo pensiero. I suoi testi includono un'analisi marxista della societ\u00e0, mentre enfatizzano la \"categoria di totalit\u00e0\" e la lotta di classe come risorse euristiche e principali nei processi di trasformazione sociale.\n\u00c8 autore dei libri:\nAltre pubblicazioni:"}
{"id": "79593", "revid": "1406147", "url": "https://it.wikipedia.org/wiki?curid=79593", "title": "Serie B 1970-1971", "text": "La Serie B 1970-1971 fu la 39\u00aa edizione dalla manifestazione e la venticinquesima organizzata dalla Lega Calcio.\nStagione.\nAvvenimenti.\nIl Mantova, con un rendimento costante, ottiene in anticipo la promozione. Gli spareggi premiano e , con i calabresi autori di un positivo girone di ritorno, a scapito del , unica squadra imbattuta in casa. Retrocedono il e le neo-promosse e .\nClassifica finale.\nLegenda:\nRegolamento:\nNote:\nSpareggi.\nSpareggi promozione.\nClassifica.\nLegenda:\nNote:"}
{"id": "79594", "revid": "123095487", "url": "https://it.wikipedia.org/wiki?curid=79594", "title": "Fusion", "text": "La fusion (chiamata anche jazz fusion o jazz rock o ancora rock jazz) \u00e8 un genere musicale emerso alla fine degli anni sessanta e primi settanta che combina elementi di jazz, rock e funk.\nCaratteristiche.\nLo stile fonde stilemi tipici del jazz a una strumentazione tipicamente rock dove gli strumenti elettrici, le tastiere e la strumentazione elettronica in generale hanno un ruolo predominante nel determinare il suono. La contaminazione avviene anche a livello stilistico, sia nell'accompagnamento, dove linee tipicamente funk tendono a sostituirsi ai pi\u00f9 tradizionali accompagnamenti jazz, sia, pi\u00f9 in generale, nella struttura del pezzo.\nStoria.\nOrigini.\nMolti critici ritengono che le prime incisioni completamente fusion siano \"Hot Rats\" di Frank Zappa (1969) e i due dischi \"In a Silent Way\" (1969) ed il doppio album \"Bitches Brew\" (1970) di Miles Davis. Tra i protagonisti che seguirono, uno dei gruppi pi\u00f9 rappresentativi di questo genere sono i Weather Report di Wayne Shorter e Joe Zawinul, attivi dal 1970.\nPopolarit\u00e0.\nA met\u00e0 degli anni settanta il genere, ancora in forma prevalente di jazz rock, raggiunge una maturit\u00e0 e diffusione ormai planetaria: accanto ai mostri sacri d'oltre oceano spiccano anche musicisti europei quali il violinista francese Jean Luc Ponty (in realt\u00e0 di formazione Davisiana), il suo connazionale e batterista Pierre Moerlen (Pierre Moerlen's Gong), gli inglesi ex canterburiani Soft Machine e i giapponesi Casiopea; in questa fase di transito, iniziano a farsi strada artisti che, intuendo le potenzialit\u00e0 commerciali del genere, propongono composizioni via via pi\u00f9 semplici o quanto meno pi\u00f9 orecchiabili, in grado di arrivare anche ad un pubblico non necessariamente di estrazione jazz.\nIl chitarrista californiano Lee Ritenour, i The Crusaders, il tastierista brasiliano Eumir Deodato e lo statunitense Jeff Lorber influenzeranno ulteriormente lo scenario futuro. Anche il cantante italo canadese Gino Vannelli e il celebre chitarrista Carlos Santana con alcuni suoi lavori contribuiranno non poco alla diffusione della fusion tra il grande pubblico.\nAll'inizio degli anni ottanta nasce la GRP Records, casa discografica newyorkese che ben presto diventa la maggiore scuderia di musicisti fusion in circolazione, tutti artisti di grande talento che danno vita ad una produzione caratterizzata da lavori tecnicamente di grande pregio anche se spesso piegati ad un consenso commerciale che vuole essere il pi\u00f9 vasto possibile.\nLa Turin Jazz Rock School \u00e8 una delle etichette italiane di artisti appartenenti al genere "}
{"id": "79597", "revid": "287204", "url": "https://it.wikipedia.org/wiki?curid=79597", "title": "Serie B 1971-1972", "text": "La Serie B 1971-1972 fu la 40\u00aa edizione dalla manifestazione e la ventiseiesima organizzata dalla Lega Calcio.\nStagione.\nAvvenimenti.\nLa sorpresa , dopo aver concluso al comando il girone d'andata assieme al , si conferm\u00f2 al primo posto, stavolta in solitaria, anche alla fine del campionato, conquistando per la prima volta la Serie A. Fu una promozione storica, poich\u00e9 contestualmente segn\u00f2 l'approdo assoluto di una formazione dell'Umbria nella massima categoria calcistica italiana.\nCon una squadra costituita da giocatori nella media e priva di solisti capaci di fare la differenza, l'allenatore Corrado Viciani riusc\u00ec a far fare il salto di qualit\u00e0 al collettivo rossoverde grazie al suo credo calcistico del \"gioco corto\": un sistema tattico ispirato ai dettami del \"calcio totale\" olandese all'epoca in ascesa, basato su possesso palla, pressing alto, passaggi corti e sovrapposizioni, che proprio con i ternani trov\u00f2 una delle prime applicazioni degne di nota in Italia.\nDietro agli umbri raggiunsero la massima serie anche la di Tommaso Maestrelli, trascinata dalle reti del capocannoniere Giorgio Chinaglia e destinata a salire ai vertici del calcio nazionale nel successivo biennio, e i succitati palermitani di Benigno De Grandi, terzi classificati, che tornarono nel massimo campionato dopo due anni; biancocelesti e rosanero ebbero la meglio in volata di un cui non bast\u00f2 un'ottima seconda parte di torneo, fermandosi a due punti dalla zona promozione.\nIn coda alla classifica, caddero in Serie C il , il e la matricola , quest'ultima nonostante un girone di ritorno con un ritmo da salto di categoria; si salvarono invece le altre due neopromosse, il blasonato e la , con i granata che riuscirono peraltro a inserirsi nella lotta per la Serie A.\nClassifica finale.\nLegenda:\nRegolamento:"}
{"id": "79600", "revid": "287204", "url": "https://it.wikipedia.org/wiki?curid=79600", "title": "Serie B 1972-1973", "text": "La Serie B 1972-1973 fu la 41\u00aa edizione dalla manifestazione e la ventisettesima organizzata dalla Lega Calcio.\nStagione.\nAvvenimenti.\nI verdetti finali del campionato in zona promozione furono decisi con una giornata di anticipo. Il torneo fu vinto dal Genoa che era partito subito in testa alla classifica \u2013 alla nona giornata si era assicurato 16 dei 18 punti in palio e aveva gi\u00e0 ottenuto la promozione matematica a tre giornate dal termine. Accompagnarono i genoani il e il , quest'ultimo all'esordio assoluto in massima serie.\nPi\u00f9 vivace invece fu la lotta per non retrocedere: ben quattro squadre (di cui due sarebbero retrocesse) conclusero il campionato a pari punti. La differenza reti sanc\u00ec la caduta in C del , sfavorito da un negativo finale di stagione (quattro punti, ottenuti in altrettanti pareggi, nelle ultime nove gare), e il , alla sua doppia retrocessione. Le due squadre accompagnarono in terza categoria un'altra lombarda, il Lecco, che salut\u00f2 definitivamente la Serie B.\nClassifica finale.\nLegenda:\nRegolamento:"}
{"id": "79602", "revid": "161374", "url": "https://it.wikipedia.org/wiki?curid=79602", "title": "Aminoacido", "text": ""}
{"id": "79603", "revid": "287204", "url": "https://it.wikipedia.org/wiki?curid=79603", "title": "Serie B 1973-1974", "text": "La Serie B 1973-1974 fu la 42\u00aa edizione dalla manifestazione e la ventottesima organizzata dalla Lega Calcio.\nStagione.\nAvvenimenti.\nPrima promozione in Serie A per l', che divenne la prima squadra marchigiana ad approdare in massima serie: dopo aver resistito nel girone di andata agli attacchi di Novara, e , la squadra di Carlo Mazzone lott\u00f2 a lungo per il primo posto con il risultando matematicamente promossa con una giornata di anticipo e concludendo a pari punti con i lombardi. Subito dietro, si contesero il terzo posto la neodeclassata e il : bench\u00e9 la classifica favorisse inizialmente i lariani, nel \"rush\" finale si imposero gli umbri che all'ultima giornata ottennero il visto per l'immediato ritorno in Serie A.\nSul fondo della classifica, ben 20 punti ottenuti nel girone di ritorno non servirono al , che fece peraltro registrare quello che \u00e8 a tutt'oggi il record negativo di marcature in serie cadetta, per recuperare il grave ritardo accumulato nei confronti delle concorrenti nel girone di andata, se non a sorpassare a giochi ormai fatti un che aveva ceduto dopo un buon inizio. Ad accompagnare queste due squadre fu la che, pur prevalendo all'ultima giornata nello scontro diretto con il Brindisi, retrocedette a causa della peggiore differenza reti nei confronti delle concorrenti.\nClassifica finale.\nLegenda:\nRegolamento:"}
{"id": "79604", "revid": "262457", "url": "https://it.wikipedia.org/wiki?curid=79604", "title": "Chuang Tzu", "text": ""}
{"id": "79606", "revid": "919135", "url": "https://it.wikipedia.org/wiki?curid=79606", "title": "Somma di potenze di interi successivi", "text": "Un problema enumerativo di grande interesse riguarda la valutazione delle somme delle potenze di interi successivi\ndove formula_2 e formula_3 denotano numeri interi positivi.\nGeneralit\u00e0.\nSi osserva che la precedente espressione definisce una successione a due indici interi a valori interi positivi, cio\u00e8 una funzione dell'insieme\nSi dimostra facilmente in vari modi (vedi Numero triangolare) che"}
{"id": "79607", "revid": "1934238", "url": "https://it.wikipedia.org/wiki?curid=79607", "title": "Campionati mondiali di biathlon", "text": "I Campionati mondiali di biathlon sono una competizione sportiva organizzata dalla federazione internazionale International Biathlon Union (IBU), in cui si assegnano i titoli mondiali delle diverse specialit\u00e0 del biathlon. Si disputano ogni anno, ad eccezione degli anni olimpici, per evitare la concomitanza con i Giochi olimpici invernali. A differenza delle altre discipline sportive invernali, i Mondiali assegnano punti per la Coppa del mondo di biathlon esattamente come le altre singole gare stagionali in calendario.\nI primi Mondiali di biathlon si tennero nel 1958, con competizioni esclusivamente maschili. Nel 1984 vennero istituiti campionati mondiali separati riservati alle donne. Dal 1989 in poi i campionati sono stati unificati e, da allora, nella stessa manifestazione si svolgono sia le gare maschili sia quelle femminili.\nIn quattro occasioni (1990, 1998, 1999 e 2000) non \u00e8 stato possibile svolgere l'intero programma di gare nella localit\u00e0 prescelta a causa di avverse condizioni atmosferiche o insufficiente innevamento, quindi parte delle competizioni sono state recuperate in altre sedi. In passato i Mondiali di biathlon sono stati disputati anche in anni olimpici, limitatamente alle gare non incluse nel programma olimpico.\nMedagliere per nazioni.\n\"Aggiornato ai mondiali di Anterselva 2020\"\nCampionati mondiali di biathlon estivo.\nA partire dal 1996 l'IBU organizza anche dei Campionati mondiali di biathlon estivo, dove gli atleti gareggiano su \"skiroll\". A differenza del biathlon invernale, in quello estivo un atleta doppiato non viene automaticamente escluso dalla gara. A ospitare tale manifestazione sono state le localit\u00e0 di Hochfilzen (Austria) nel 1996, Osrblie (Slovacchia) nel 1998 e nel 2004, Chanty-Mansijsk (Russia) nel 2000, Jablonec nad Nisou (Repubblica Ceca) nel 2002, Forni Avoltri (Italia) nel 2003, Muonio (Finlandia) nel 2005, Ufa (Russia) nel 2006, Otep\u00e4\u00e4 (Estonia) nel 2007, Alta Moriana (Francia) nel 2008, Oberhof (Germania) nel 2009 e Duszniki-Zdr\u00f3j (Polonia) nel 2010."}
{"id": "79608", "revid": "599", "url": "https://it.wikipedia.org/wiki?curid=79608", "title": "Somma di potenze di interi", "text": ""}
{"id": "79609", "revid": "767487", "url": "https://it.wikipedia.org/wiki?curid=79609", "title": "Ray (film)", "text": "Ray \u00e8 un film del 2004 diretto da Taylor Hackford.\n\u00c8 il primo biopic sulla vita del cantante Ray Charles, scomparso qualche mese prima dell'uscita della pellicola nelle sale americane. Jamie Foxx, grazie alla sua interpretazione del grande artista non vedente, vinse un Golden Globe, un BAFTA e un Oscar come miglior attore protagonista, oltre a molti altri premi.\nTrama.\nNato in una piantagione di mezzadria nel nord della Florida, Ray Charles Robinson divenne cieco all'et\u00e0 di sette anni. Ispirato da una madre coraggiosa ed indipendente che insistette affinch\u00e9 il giovane trovasse la propria strada nel mondo, Ray Charles scopre di avere una grande passione per la musica ed inoltre un grande talento per il pianoforte. Girando in tour per tutti i concerti musicali del Sud dello stato, Ray Charles si fa un nome nell'ambiente, sino a diventare famosissimo quando unisce stili diversi come il gospel, il country ed il jazz creando un proprio stile unico ed inimitabile.\nRay Charles rivoluzion\u00f2 il modo in cui la gente apprezzava la musica, combattendo contemporaneamente la segregazione razziale, battendosi per i diritti dei neri ed aiutando la carriera di altri giovani artisti di colore. Il film fornisce un ritratto dell'artista completo, mostrando anche aspetti controversi della sua vita come la dipendenza da eroina.\nProduzione.\nLa produzione di \"Ray\" \u00e8 stata interamente finanziata da Philip Anschutz, attraverso la Bristol Bay Productions, di sua propriet\u00e0. Taylor Hackford ha dichiarato in una intervista presente come bonus nel DVD del film, che ci sono voluti quindici anni perch\u00e9 il film si potesse realizzare. In seguito Hackford ha chiarito che in realt\u00e0 i quindici anni sono serviti soltanto per assicurarsi i finanziamenti per il film.\nA Ray Charles fu consegnata una copia della sceneggiatura del film in braille. Il cantante ebbe da ridire soltanto su una scena che lo mostrava suonare il piano con risentimento, ed un'altra in cui veniva lasciato intendere che Charles avesse mostrato ad una sua amante, Margie Hendricks, principale cantante delle Raelettes, come consumare eroina.\n\"Ray\" \u00e8 stato presentato in anteprima al Toronto International Film Festival del 2004.\nColonna sonora.\nLa colonna sonora di \"Ray\" \u00e8 stata pubblicata dalla Atlantic/WEA il 1\u00ba settembre 2004. L'album \u00e8 entrato nella top ten di numerose classifiche in tutto il mondo, arrivando sino alla seconda posizione in Svizzera e Francia ed alla terza in Austria, Belgio e Nuova Zelanda.\nAccoglienza.\nIncassi.\n\"Ray\", costato circa 40 milioni di dollari, \u00e8 stato proiettato nei cinema il 29 ottobre 2004. Il film ha ottenuto un ottimo riscontro di pubblico, guadagnando 75 milioni negli Stati Uniti, ed oltre 50 in tutto il mondo, facendo guadagnare alla pellicola oltre 125 milioni di dollari. Il film trasmesso in 2474 sale negli Stati Uniti, \u00e8 stato smontato il 17 marzo 2005.\nCritica.\nIl film ha ricevuto principalmente critiche positive. La maggior parte dei critici ha lodato la performance interpretativa di Jamie Foxx, per il quale l'attore ha ricevuto l'oscar al miglior attore. Tuttavia il film ha ricevuto anche qualche critica negativa, da chi si lamentava di una sceneggiatura mediocre. Sul sito Rotten Tomatoes, \"Ray\" ha una valutazione di 80% sulla base di 204 recensioni.\nDifferenze con la realt\u00e0.\nCome notato nei titoli finali del film, \"Ray\" \u00e8 basato su eventi reali, ma include anche alcuni cambiamenti di personaggi, nomi, luoghi ed eventi per una maggiore \"drammatizzazione\" della pellicola. Fra questi cambiamenti si possono citare:"}
{"id": "79610", "revid": "599", "url": "https://it.wikipedia.org/wiki?curid=79610", "title": "Formula di Faulhaber", "text": ""}
{"id": "79611", "revid": "198277", "url": "https://it.wikipedia.org/wiki?curid=79611", "title": "Serie B 1974-1975", "text": "La Serie B 1974-1975 fu la 43\u00aa edizione dalla manifestazione e la ventinovesima organizzata dalla Lega Calcio.\nStagione.\nIl titolo and\u00f2 per la prima volta al , che vinse in volata il campionato. Dopo otto anni e continui alti e bassi in Serie B, i grifoni cambiarono passo dando una svolta decisiva alla loro storia. Allenati dall'esordiente Castagner, gli umbri si presentavano al via senza i pronostici dalla loro, portandosi ciononostante sin dalle prime giornate nella scia del favorito , questo retrocesso d'ufficio in cadetteria dalla giustizia sportiva a causa del cosiddetto scandalo della telefonata.\nUna volta strappata la testa della graduatoria agli scaligeri a met\u00e0 dicembre, i biancorossi mantennero il primato sino a giugno festeggiando la vittoria del torneo e, soprattutto, l'approdo assoluto in Serie A, iniziando a gettare le basi della sorprendente \"provinciale\" che sul finire degli anni 1970 salir\u00e0 alla ribalta nazionale sotto il nome di \"Perugia dei miracoli\". Al secondo posto, staccato a \u20133, il ottenne la promozione dopo vari tentativi andati a vuoto nelle pi\u00f9 recenti stagioni, a ventidue anni di distanza dalla precedente apparizione lariana in massima serie.\nPer determinare l'ultimo posto utile al salto di categoria fu invece necessario uno spareggio tra Verona e , terze classificate a pari punti: la gara, disputata in campo neutro al Liberati di Terni, si chiuse con la vittoria per 1-0 dei giallobl\u00f9 i quali tornarono cos\u00ec dopo soli dodici mesi in massima serie.\nNella parte bassa della graduatoria, caddero direttamente in Serie C l' e il \u2014 con i crociati fanalino di coda nonostante la presenza del capocannoniere Bonci nelle proprie file, nonch\u00e9 penalizzati nelle ultime giornate di 3 punti per un tentativo di \"combine\" in cui rimase implicato il loro tecnico Sereni.\n, e chiusero infine allo stesso punteggio al terz'ultimo posto; gli irpini ottennero la permanenza in cadetteria grazie alla migliore differenza reti, sicch\u00e9 tocc\u00f2 a piemontesi ed emiliani combattere tra loro nello spareggio di San Siro per l'ultimo posto utile alla salvezza: i granata s'imposero per 2-1 sicch\u00e9 furono i grigi a far compagnia a ducali e aretini in terza serie; la compagnie piemontese sarebbe tornata in cadetteria solo quarantasei anni dopo.\nClassifica finale.\nLegenda:\nRegolamento:\nNote:"}
{"id": "79612", "revid": "1543377", "url": "https://it.wikipedia.org/wiki?curid=79612", "title": "Annihilator", "text": "Gli Annihilator sono un gruppo musicale technical thrash metal canadese fondato nel 1984.\nBiografia.\nGli inizi (1984-1988).\nGli Annihilator nacquero ad Ottawa grazie all'incontro tra il chitarrista Jeff Waters ed il cantante John Bates avvenuto nel 1984.\nBates e alcuni dei suoi amici introdussero Waters all'ascolto del thrash metal (Slayer, Venom, Metallica, Exodus), Jeff fino a quel momento ascoltava soprattutto Heavy metal (Judas Priest, Iron Maiden, Van Halen). Bates e Waters registrarono la canzone \"Annihilator\" (non la stessa canzone che appare sull'album \"King of the Kill\") in un locale studio, con Waters alle prese con tutti gli strumenti, batteria compresa. Bates e Waters ingaggiarono presto il bassista Dave Scott. Anche senza un batterista, il trio inizi\u00f2 a scattare le fotografie per la promozione del loro primo demo. Poco dopo, fu ingaggiato il batterista Paul Malek. I chitarristi Myles Rourke e Joe Bongiorno militarono per un certo tempo nel gruppo, ma non entrarono mai in formazione.\nGli Annihilator registrarono il loro primo demo \"Welcome to Your Death\" prodotto da Rob Lange. Malek lasci\u00f2 il gruppo e da quel momento la formazione della band non riusc\u00ec pi\u00f9 a trovare la stabilit\u00e0.\nNel 1986 Waters registr\u00f2 il secondo demo della band, con Paul Malek di nuovo alla batteria, ma questa volta con Waters come cantante, bassista e chitarrista. Il demo \u00e8 stato chiamato \"Phantasmagoria\".\nDopo un terzo demo, senza titolo, la band ottenne diverse offerte da parte di svariate case discografiche. A quel punto Waters dopo aver ingaggiato un manager si trasfer\u00ec a Vancouver. Li Waters conobbe il batterista Ray Hartmann e i due cominciano a lavorare su quello che sar\u00e0 il loro primo album.\nWaters (e Hartmann) entrarono in studio e cominciarono un lento processo di registrazione, lavoro che poi sarebbe diventato il loro album di debutto \"Alice in Hell\".\nIl successo (1989-1995).\nWaters ingaggi\u00f2 il bassista e cantante Randy Rampage per la registrazione del disco, sebbene in un primo momento era stato scelto il cantante Dennis Dubeau. Fu poi trovato il bassista Wayne Darley, che si un\u00ec subito al gruppo.\nPer il ruolo di secondo chitarrista venne fatto un casting. Molti sono stati i chitarristi che parteciparono al provino ma alla fine fu scelto Dave Scott Davis. La Roadrunner Records decise allora di lanciare sul mercato l'album \"Alice in Hell\", disco molto tecnico, potente ma allo stesso tempo melodico comunque sempre molto legato ai canoni classici del thrash metal.\nDave Scott Davis abbandon\u00f2 il gruppo lasciando il posto di secondo chitarrista ad Anthony Greenham.\nPoco dopo all'uscita dell'album fu pubblicato il video di \"Alison Hell\".\nDopo il successo del loro album di debutto, per\u00f2, anche Randy Rampage lasci\u00f2 la band mettendo in evidenza le grandi diversit\u00e0 di idee tra i vari membri. Lo stesso anno gli Annihilator fecero un tour in Canada insieme ai Testament.\nLa Roadrunner a questo punto consigli\u00f2 l'ingaggio dell'ex-frontman degli Omen Coburn Pharr per prendere il posto di Rampage. Nel 1990 la band pubblic\u00f2 il suo secondo album chiamato \"Never, Neverland\", che super\u00f2 ben presto le vendite dei loro primo lavoro.\nQuesto sar\u00e0 un album caratterizzato da uno spaventoso tecnicismo di tutti i membri della band e soprattutto dal perfetto mix tra potenza e melodia.\nSecondo molti questa sar\u00e0 la migliore opera della loro carriera.\nGrazie al successo dell'album gli Annihilator organizzarono un tour europeo per promuovere l'album ma Dave Davis non vi partecip\u00f2. Durante questo tour, gli Annihilator fecero anche da gruppo spalla ai Judas Priest che in quel momento stavano promuovendo il loro album \"Painkiller\".\nAlla fine del tour Pharr lasci\u00f2 il gruppo per formare una nuova band che prender\u00e0 il nome di Boston, al suo posto arriver\u00e0 Neil Goldberg. Poco tempo dopo anche il batterista Ray Hartmann fu sostituito da Mike Mangini.\nLa nuova formazione del gruppo fu quindi: Waters, Randall, Goldberg e Mangini; e proprio con questa formazione la band inizi\u00f2 la creazione del nuovo album \"Set The World On Fire\", registrato interamente a Vancouver.\nQuest'album rappresent\u00f2 una sorta di spartiacque per gli Annihilator, in quanto se da un lato produsse le feroci critiche dei loro vecchi fan, legati alle sonorit\u00e0 dure, pesanti e veloci dei primi due lavori, dall'altro lato permise alla band di allargare la schiera dei propri ascoltatori e di cimentarsi in progetti lontani dagli schemi tipici del thrash ma con la pesante influenza di diverse sonorit\u00e0 legate all'heavy metal, all'hard rock ed addirittura al progressive metal.\nQuesta formazione (con il bassista Wayne Darley) fece un tour in tutta Europa. Mangini per\u00f2, infortunato, non pot\u00e9 partecipare al tour e Waters contatt\u00f2 Randy Black per sostituirlo. Alla fine del tour la band pubblic\u00f2 la raccolta \"Bag of Tricks\" che conteneva i loro maggiori successi pubblicati fino a quel momento.\nNel 1994 Randall lasci\u00f2 la band nel corso della registrazione di \"King of the Kill\", quarto album del gruppo. La band poco a poco si sgretol\u00f2 e rimasero solo Randy Black e Jeff Waters. Quest'ultimo nel corso delle registrazioni di \"King of the Kill\" scrisse e svolse le parti di voce, chitarre e basso. L'album venne arricchito da diverse partecipazioni come quella del tastierista John Webster, del batterista Rick Fedyk e di alcuni cantanti come: Mark LaFrance, Norm Gordon e David Steele.\nL'album riscosse un ottimo successo commerciale ma allo stesso tempo aument\u00f2 ancora di pi\u00f9 la divisione tra la band ed i fan di vecchia data dividendo in due anche la critica.\nDopo la pubblicazione dell'album venne ingaggiato Cam Dixon al basso e Dave Scott Davis ritorn\u00f2 alla chitarra. In seguito al successo ottenuto, per promuovere l'album, venne fatto un tour europeo ed uno giapponese. Durante il tour giapponese Dixon lasci\u00f2 la band.\nIl declino (1996-2006).\nNel 1996 Waters, Black e Davis decisero di lanciare il loro quinto lavoro in studio chiamato \"Refresh the Demon\". Con questo disco, la band, pur non brillando per inventiva o songwriting, segn\u00f2 un netto ritorno a sonorit\u00e0 pi\u00f9 thrash metal.\nL'album fu per\u00f2 un vero e proprio flop nelle vendite e da questo momento in poi, gli Annihilator, poco a poco persero la loro visibilit\u00e0.\nDopo la pubblicazione del disco fu organizzato un tour in tutta Europa ma, poche settimane prima del suo inizio, Randy Black lasci\u00f2 la band. Per sostituirlo fu chiamato il batterista Dave Machander ed insieme a lui arriv\u00f2 anche il bassista Lou Budjoso.\nLo stesso anno la band cambi\u00f2 anche casa discografica passando dalla Roadrunner alla CMC International. Nel 1997 la band pubblic\u00f2 \"Remains\" dove Waters registrer\u00e0 praticamente da solo tutto l'album: voce, chitarra, basso, ed anche batteria.\nWaters, in questo lavoro non collaborer\u00e0 con altri musicisti se non per qualche baking vocals.\nQuesto disco segn\u00f2 un ulteriore cambio nel sound della band che si distacc\u00f2 ancora di pi\u00f9 dai lavori del passato facendo un uso spasmodico dell'elettronica.\nA causa del poco successo riscontrato dall'album, non ci fu nemmeno un tour di promozione.\nNel 1999 Randy Rampage, Ray Hartman e Jeff Waters iniziarono il lavoro di registrazione per il loro album: \"Criteria for a Black Widow\", lavoro che segn\u00f2 anche un buon ritorno al thrash metal.\nLa band per la produzione del disco ri-firm\u00f2 con la Roadrunner Records.\nDopo un iniziale ritorno il bassista Wayne Darley, a causa dei suoi problemi di salute, fu costretto a ritirarsi e la band chiam\u00f2 Russell Bergquist per sostituirlo. Dopo l'arrivo di Bergquist la band inizi\u00f2 due tour per l'Europa. Rampage lasci\u00f2 di nuovo la band e Waters nell'ultimo spettacolo del tour fu costretto anche al ruolo di cantante.\nPoco dopo fu ingaggiato come cantante Joe Comeau.\nCon la formazione Waters, Hartmann e Comeau fu registrato l'ottavo album in studio della band intitolato \"Carnival Diablos\" ma anche questo lavoro non avr\u00e0 successo.\nNel 2002 Hartmann lasci\u00f2 la band e fu sostituito da Randy Black, Comeau rimase alla voce e Waters decise di suonare sia chitarra che basso. Il trio pubblic\u00f2 un altro album \"Waking the Fury\", un album molto oscillante tra l'heavy ed il melodico.\nInsieme a Bergquist e al nuovo chitarrista Curran Murphy, venne fatto un tour in tutta Europa ed in Giappone. Durante questo tour, la band registr\u00f2 l'album live \"Double Live Annihilation\".\nNel 2003, Comeau fu sostituito dal cantante e chitarrista Dave Padden che da quel momento entr\u00f2 saldamente nella formazione. L'anno successivo Waters, Padden e Mike Mangini registrato il decimo album della band intitolato \"All for You\". Il disco fu accolto dai fan ancora pi\u00f9 freddamente rispetto ai precedenti e questo contribu\u00ec molto all'ulteriore declino di una band che negli ultimi anni non si era di sicuro messa in luce per regolarit\u00e0 di rendimento e per fantasia compositiva.\nEseguirono ben due tour europei e nel secondo fecero anche da supporto ai Judas Priest.\nGli Annihilator in seguito a questi concerti ebbero di nuovo un discreto successo ed il bassista Sandor Bret insieme al batterista Rob Falzano decisero di unirsi al gruppo.\nNel 2005 venne dato alle stampe l'undicesimo disco della band canadese: \"Schizo Deluxe\" ancora una volta un disco che non convincer\u00e0 i fan.\nMetal e Annihilator (2007-2010).\nNel 2007 \u00e8 stato dato alle stampe \"Metal\", album in studio degli Annihilator. L'album vede in tutte le tracce il contributo di diversi artisti, come: Jeff Loomis (Nevermore), Willie Adler (Lamb of God), Danko Jones e Angela Gossow (Arch Enemy), Steve Kudlow Lips (Anvil), Alexi Laiho (Children Of Bodom), Anders Bj\u00f6rler (The Haunted), Michael Amott, Jesper Str\u00f6mblad (In Flames), Corey Beaulieu (Trivium) e Jacob Lynam (Lynam).\nNon esente da varie critiche, sia sotto l'aspetto strettamente stilistico che per le troppe collaborazioni, il disco si presenta come un lavoro senza una grande inventiva ma comunque vario ed eterogeneo.\nL'album non riscosse molto successo commerciale e la band dovette fare il tour di promozione come spalla ai giovani Trivium.\nNel mese di ottobre 2009 tramite la SPV Records \u00e8 stato pubblicato il live DVD \"Live at Masters of Rock\", registrato l'11 luglio del 2008 nel corso dell'omonimo festival.\nNel mese di novembre del 2009 la band ha firmato un contratto discografico con la Earache Records che si occuper\u00e0 anche della distribuzione in Europa del loro nuovo album.\nIl 27 aprile la band ha ufficializzato l'ingaggio del batterista Carlos Cantatore e del bassista Alberto Campuzano, rispettivamente dal gruppo italiano H-George e dai canadesi Warmachine, come membri in sede live per il nuovo tour mondiale.\nIl 17 maggio 2010 \u00e8 stato pubblicato il loro tredicesimo album in studio \"Annihilator\" come gi\u00e0 precedentemente annunciato, il 18 marzo dello stesso anno, dalla band sul loro sito ufficiale. L'album \u00e8 stato accolto dalla critica in maniera abbastanza positiva grazie soprattutto al forte ritorno a sonorit\u00e0 prettamente thrash metal ed alla presenza di numerosi assoli chitarristici.\nPoco dopo la band ha intrapreso un lungo tour europeo formato da 46 date di cui una in Italia al Live Club di Trezzo sull'Adda.\nGli ultimi anni (2010-2015).\nLa band capitanata da Jeff Waters ha pubblicato il suo quattordicesimo album intitolato \"Feast \"il 23 agosto 2013, mentre nel 2015 viene pubblicato \"Suicide Society\". \u00c8 del 2017 la pubblicazione di \"For the Demented\"."}
{"id": "79613", "revid": "767487", "url": "https://it.wikipedia.org/wiki?curid=79613", "title": "Sideways - In viaggio con Jack", "text": "Sideways - In viaggio con Jack (\"Sideways\") \u00e8 un film del regista Alexander Payne, interpretato da Paul Giamatti e Thomas Haden Church e basato sull'omonimo romanzo del 2004 di Rex Pickett.\nTrama.\nMiles (Paul Giamatti) \u00e8 un insegnante di inglese, divorziato da poco dalla moglie che sta per risposarsi. Depresso, introverso e insicuro con le donne, ha una grande passione e conoscenza dei vini e aspira a scrivere un libro. Avvicinandosi il matrimonio del suo amico d'universit\u00e0 l'attore Jack Lapote (Thomas Haden Church), i due decidono di prendersi una settimana di libert\u00e0 in viaggio nella zona vinicola di Santa Ynez Valley, nella contea di Santa Barbara in California. \nMiles vuole bere del buon vino, mangiare cibo di qualit\u00e0, giocare a golf e non pensare alla ex moglie, mentre Jack nel suo addio al celibato \u00e8 alla ricerca di un'ultima avventura con le donne in stile libertino. Arrivati nella regione dei vigneti, Miles e Jack conoscono Stephanie (Sandra Oh), un'enologa che li presenta a Maya, una sua amica intima.\nI due si tengono bel lontani dal dire alle due donne delle imminenti nozze di Jack il successivo weekend. Jack, dopo un rocambolesco incontro con una corpulenta cameriera, inizia subito una storia sessuale e romantica con Stephanie, ponendo inevitabilmente fine ai programmi previsti da Miles. Seppure riluttante, Miles accetta di soddisfare i capricci di Jack, convinto della natura temporanea della sua nuova relazione con Stephanie. L'atteggiamento indulgente di Miles sul \"flirt\" di Jack \u00e8 anche influenzato dalla decisione, maturata con l'appoggio dell'amico, di prendere qualche iniziativa circa l'interesse che egli nutre per Maya. La relazione di Jack con Stephanie accelera, mentre Miles corteggia Maya con estrema calma. Inevitabilmente, Miles e Jack si irritano a vicenda, ma continuano secondo i propri ritmi.\nFinalmente, Miles consuma la sua relazione con Maya. Il giorno successivo si lascia per\u00f2 sfuggire un accenno che conduce a rivelare l'imminente matrimonio di Jack. Maya, infuriata, comunica la notizia a Stephanie che senza piet\u00e0 colpisce Jack al volto con il suo casco da motociclista, obbligandolo a farsi curare in ospedale.\nMiles spera che Jack adesso cambi atteggiamento, ma mentre sono a cena lui riesce invece a farsi invitare a casa di una cameriera che lo ha riconosciuto nella sua veste di attore. Miles, irritato, ritorna da solo in albergo, per essere svegliato nel mezzo della notte da Jack, nudo, che gli confessa di essere stato sorpreso in flagrante dal marito della donna di ritorno dal lavoro e di essere fuggito fino al motel correndo per sei chilometri senza vestiti. Sfortunatamente Jack ha lasciato il suo portafoglio, che conteneva le fedi nuziali: poich\u00e9 hanno un disegno particolare, devono essere recuperate, e Jack supplica l'amico di aiutarlo. Il riluttante Miles \u00e8 costretto a intrufolarsi nella casa, mentre la coppia sta copulando, e una volta recuperato il portafoglio viene inseguito in strada dal robusto marito, nudo e infuriato.\nAl termine del weekend, Jack colpisce due volte un albero con la macchina di Miles, per corroborare la sua storia di essersi ferito al volto in un incidente d'auto. L'espediente funziona: Jack viene compatito dalla fidanzata, e le nozze sono fissate per il giorno successivo.\nL'ex moglie di Miles, Victoria, \u00e8 ancora in buoni rapporti con Jack ed \u00e8 presente al matrimonio. Miles, i cui sentimenti per lei sono ancora forti, viene a sapere che si \u00e8 risposata. Alla cerimonia, Victoria dice a Miles di essere incinta. Miles, a cui viene anche presentato il marito, si congratula con lei, ma decide di rinunciare al ricevimento e ritorna invece al suo triste appartamento di San Diego, dove preleva la sua bottiglia di vino pi\u00f9 pregiata, uno Ch\u00e2teau Cheval Blanc del 1961, che conservava gelosamente, e la beve in un bicchiere di plastica in un \"fast food\".\nSembra che questa sia la fine per Miles, ma Maya risponde finalmente alla sua chiamata telefonica. Ha letto il suo manoscritto non pubblicato e una lettera di scuse che lui le ha inviato. Toccata dal suo lato sentimentale, Maya lascia un messaggio in segreteria, dicendo che non pu\u00f2 credere che il libro venga rifiutato, lo apprezza molto anche se \u00e8 confusa da alcune sue parti, specialmente il finale. Questo spiraglio consente la conclusione parziale del film, che termina con Miles che bussa alla porta di Maya.\nSviluppi.\n\"Sideways\" \u00e8 stato un successo , sia negli Stati Uniti che a livello internazionale. La Santa Ynez Valley, dove \u00e8 ambientata la maggior parte del film, ha visto incrementare il flusso turistico. Con l'eccezione di Paul Giamatti, che aveva gi\u00e0 recitato in film acclamati dalla critica statunitense come \"American Splendor\", il film ha lanciato la carriera di attori relativamente sconosciuti. Sia Thomas Haden Church che Virginia Madsen hanno ricevuto la nomination all'Oscar. Giamatti ha ricevuto la nomination al Golden Globe e all'Oscar per \"Cinderella Man\" (2005). Sandra Oh, dopo aver rotto la relazione con il regista del film, Alexander Payne, ha recitato in \"Grey's Anatomy\" vincendo anche un Golden Globe."}
{"id": "79614", "revid": "1005847", "url": "https://it.wikipedia.org/wiki?curid=79614", "title": "Ugo La Malfa", "text": "Con un passato antifascista, fu tra i fondatori del Partito d'Azione nel 1942 e ministro dei trasporti sotto Ferruccio Parri. Eletto nel 1946 all'Assemblea Costituente nelle file della Concentrazione Democratica Repubblicana, da lui fondata con lo stesso Parri, port\u00f2 il partito a confluire nel Partito Repubblicano Italiano nel medesimo anno.\nIninterrottamente deputato dal 1948 fino alla morte, fu ministro del commercio con l'estero nel sesto e settimo governo De Gasperi, ministro del bilancio nel quarto governo Fanfani, ministro del tesoro nel quarto governo Rumor e vicepresidente del Consiglio dei ministri del quarto governo Moro.\nFu anche segretario del Partito Repubblicano Italiano dal 1965 al 1975 e suo presidente dal 1975 al 1979.\nSuo figlio \u00e8 Giorgio La Malfa.\nBiografia.\nPrima del 1945.\nDiplomatosi in ragioneria, nel 1920 ottenne anche la licenza liceale al \"Torquato Tasso\" di Roma.\nSi iscrisse alla facolt\u00e0 di giurisprudenza dell'Universit\u00e0 degli Studi di Palermo, poi si trasfer\u00ec a Venezia per frequentare alla Ca' Foscari la facolt\u00e0 di scienze economiche e commerciali. Fra i suoi docenti ebbe Francesco Carnelutti, Silvio Trentin e Gino Luzzatto.\nInfluenzato principalmente dal pensiero di Giustino Fortunato, Gaetano Salvemini e Benedetto Croce, fin dagli anni dell'Universit\u00e0 ha contatti con il movimento repubblicano di Treviso e con altri gruppi antifascisti. Nel 1924 si trasferisce a Roma con una borsa di studio per frequentare un corso sul commercio italo-americano. Partecipa alla fondazione dell'Unione goliardica per la libert\u00e0 che ebbe vita brevissima ma guadagn\u00f2 abbastanza autorevolezza da essere citata sia sulle pagine de \"La Rivoluzione Liberale\" di Piero Gobetti, sia sul foglio \"Non Mollare!\" di Carlo Rosselli. Il 14 giugno del 1925 interviene al primo congresso dell'Unione nazionale democratica fondata da Giovanni Amendola. Il movimento amendoliano \u00e8 in seguito dichiarato fuori legge: il giovane La Malfa figura nella \"Pentarchia\" che ha lo scopo di porre in liquidazione il movimento. Si laurea nel 1926 a Venezia con una tesi di diritto processuale civile, dal titolo: \"Di alcune caratteristiche giuridiche del contratto della giurisdizione, dell'arbitrato, della conciliazione nei diritti intersindacale, interindividuale ed internazionale\". Il suo relatore \u00e8 Carnelutti. Dopo la laurea frequenta la scuola allievi ufficiali d'artiglieria di Palermo per il servizio militare, ma viene degradato e trasferito in Sardegna per aver diffuso la rivista antifascista \"Pietre\" ma pochi mesi dopo congedato per motivi di salute. Nel 1928 viene arrestato nel quadro delle retate seguenti all'attentato alla Fiera di Milano, ma viene presto prosciolto.\nNel 1930 \u00e8 chiamato da Giovanni Gentile all'Enciclopedia Treccani come redattore per la sezione \"Industria\": qui lavora sotto la direzione del filosofo Ugo Spirito frequentando altri giovani intellettuali non fascisti. Qui conosce anche la siciliana Orsola Corrado, che sposa nel 1934. \nQuell'anno grazie a Manlio Masi, direttore dell'Istituto Nazionale per l'Esportazione, viene assunto da Raffaele Mattioli a Milano, nell'ufficio studi della Banca Commerciale Italiana del quale diviene direttore nel 1938.\nIn questi anni lavora intensamente, soprattutto con funzioni di raccordo fra i vari gruppi dell'antifascismo, per costituire una rete che confluisce nel Partito d'Azione, di cui egli sar\u00e0 uno dei fondatori. Il 1\u00ba gennaio 1943 La Malfa e l'avvocato Adolfo Tino riescono a pubblicare il primo numero clandestino de \"L'Italia libera\"; nello stesso anno La Malfa deve lasciare l'Italia per sfuggire ad un arresto della polizia fascista. Trasferitosi a Roma, prende parte alla Resistenza e rappresenta il PdA in seno al CLN, insieme con Sergio Fenoaltea. Esprime una linea di intransigenza sulla questione istituzionale che costituisce un'alternativa alla linea che Palmiro Togliatti imprime al suo rientro in Italia con la svolta di Salerno.\nDal dopoguerra agli anni Sessanta.\nFinito il conflitto, \u00e8 chiamato per il suo partito nella Consulta Nazionale. Nel giugno 1945 assume la guida del dicastero dei Trasporti nel governo guidato da Ferruccio Parri. Nel dicembre, seguente governo di Alcide De Gasperi, \u00e8 nominato ministro per la Ricostruzione e in seguito Ministro del commercio con l'estero.\nNel febbraio del 1946 si tiene il primo congresso del Partito d'Azione, nel quale prevale la corrente filosocialista facente capo a Emilio Lussu: La Malfa e Parri lasciano il partito. A marzo, La Malfa partecipa alla costituzione della Concentrazione Democratica Repubblicana che si presenta alle elezioni per l'Assemblea Costituente del giugno 1946: La Malfa risulta eletto insieme a Parri. Nel settembre dello stesso anno, incoraggiato da Pacciardi, La Malfa aderisce al Partito Repubblicano Italiano (PRI); si scontra, intorno agli indirizzi politico-economici della storica formazione, con l'ostilit\u00e0 della vecchia guardia, rappresentata soprattutto da Giovanni Conti.\nNell'aprile del 1947 La Malfa viene designato a rappresentare l'Italia al Fondo Monetario Internazionale. L'anno seguente \u00e8 nominato vicepresidente dell'Istituto. Ma non lascia la politica attiva. Nello stesso anno infatti assume, insieme con Belloni e Reale, la segreteria provvisoria del partito. Eletto nella I legislatura deputato alla Camera nel 1948 nella circoscrizione Emilia-Romagna (confermato fino alla VII legislatura)..\nNel 1950 assume l'incarico di ministro senza portafoglio con il compito di procedere alla riorganizzazione dell'IRI. Fondamentale per i destini dell'economia italiana, l'opera da lui portata a termine, nel 1951, divenuto ministro del Commercio estero (fino al 1953), per la liberalizzazione degli scambi e per la soppressione dei contingentamenti alle importazioni. Il decreto sulla liberalizzazione apre la strada al \"boom\" economico italiano. Nel 1952 propone, senza successo, una \"Costituente programmatica\" tra i partiti laici; dal 1956, radicando la cultura repubblicana nella tradizione democratica e in particolare nel \"New Deal\" di Franklin Delano Roosevelt, elabora la strategia del centrosinistra e dell'incontro con il Partito Socialista Italiano (PSI), con il duplice obiettivo di allargare le basi democratiche dello Stato e di avviare una politica di riforme. Dal 1953 al 1958 \u00e8 presidente della Giunta per i trattati di commercio e la legislazione doganale della Camera.\nNel 1957 i repubblicani ritirano l'appoggio esterno al governo Segni; Randolfo Pacciardi lascia la direzione del partito. Nel 1959 La Malfa assume la direzione de \"La Voce Repubblicana\". Nel 1962 \u00e8 nominato ministro del Bilancio in un governo tripartito Fanfani caratterizzato da un'opera riformatrice per preparare l'ingresso del PSI nell'area della legittimazione democratica.\nLa \"nota aggiuntiva\".\nNel mese di maggio presenta la \"Nota aggiuntiva\", che fornisce una visione generale dell'economia italiana e degli squilibri da cui \u00e8 caratterizzata, delineando inoltre gli strumenti e gli obiettivi della programmazione democratica attraverso la politica dei redditi. Il quadro diagnostico di La Malfa si concentrava su tre campi di intervento: il settore agricolo; l'industrializzazione nel Mezzogiorno e lungo la dorsale adriatica; i consumi e servizi pubblici, in particolare istruzione, sanit\u00e0, previdenza sociale e gestione del territorio. Strumenti per raggiungere questi obiettivi vengono identificati negli Enti di sviluppo per le zone agricole; nella programmazione regionale; e nella volont\u00e0 politica di perseguire un'espansione dei consumi pubblici superiore a quelli privati.\nNel campo dei consumi e dei servizi pubblici, di particolare rilevanza \u00e8 la discussione sulla scuola, in cui \u00abla crisi \u00e8 gravissima\u00bb con il rischio di innescare \u00abun processo cumulativo, pericolosamente vicino al punto in cui diverr\u00e0 irreversibile\u00bb. Tre in particolare le preoccupazioni: modesta spesa in istruzione delle famiglie, struttura delle remunerazioni e del riconoscimento sociale che scoraggia l'investimento in capitale umano; e scarsit\u00e0 dei fondi destinati alla ricerca scientifica e all'istruzione.\nSegretario del PRI.\nDeve affrontare l'ostilit\u00e0 dei sindacati e di Confindustria. Nello stesso anno concorre alla decisione del governo di nazionalizzare l'industria elettrica. Dal 1963 al 1965 \u00e8 presidente della Commissione bilancio e partecipazioni statali della Camera.\nEspulso Randolfo Pacciardi dal Partito Repubblicano Italiano per avere votato contro il primo governo organico di centrosinistra, nel marzo del 1965 \u00e8 eletto segretario del PRI. Si avvede immediatamente delle insufficienze della coalizione di centrosinistra.\nNel 1966 La Malfa apre un dibattito con il PCI che coinvolge Pietro Ingrao e Giorgio Amendola, col quale aveva condiviso le prime esperienze antifasciste, comunista, figlio di Giovanni: il leader repubblicano invita la sinistra a lasciare la sua vecchia ortodossia, ponendosi come forza in grado di sviluppare un approccio riformatore, consonante con la complessit\u00e0 di un paese radicato nell'Occidente e la cui crescita soffriva ancora di problemi irrisolti.\nGli anni Settanta.\nNel 1970, dopo la caduta del terzo governo Rumor, La Malfa rifiuta l'invito di Emilio Colombo ad assumere la carica di Ministro del tesoro: per il leader repubblicano il governo non \u00e8 stato in grado di delineare un piano strategico di finanziamenti per le riforme dell'universit\u00e0, della sanit\u00e0, dei trasporti e della casa.\nNel quarto governo Rumor (1973), La Malfa assume l'incarico di ministro del Tesoro; blocca la strada alla richiesta di aumento del capitale della Finambro, aprendo la strada al fallimento delle banche di Michele Sindona. Nel febbraio dell'anno seguente si dimette dall'incarico a seguito di contrasti col ministro del Bilancio Antonio Giolitti sulle condizioni poste da Fondo Monetario Internazionale al prestito di 1.235 miliardi di dollari all'Italia.\nDopo un periodo di lunga incomprensione con Aldo Moro, a partire dal 1968, nell'ottobre 1974 assume la vicepresidenza del consiglio nel quarto governo dello statista pugliese (bicolore DC - PRI). I rapporti con Moro sono cementati dalla convergenza nell'analisi delle difficolt\u00e0 della democrazia italiana. Il quarto governo Moro avvia un dialogo col PCI di Enrico Berlinguer nella comune visione della necessit\u00e0 di una nuova fase che conduca a compimento il percorso avviato con la costruzione del sistema democratico. La Malfa ebbe un'influenza notevole soprattutto nelle scelte economiche (ad esempio per la nomina a governatore della Banca d'Italia del laico Paolo Baffi).\nNel 1975 assume la presidenza del PRI, di cui Oddo Biasini diviene segretario. Nel gennaio del 1976, dopo la crisi di governo decretata dal PSI, crescono le sue preoccupazioni sull'evoluzione della democrazia italiana. Intanto, in una prospettiva europea, La Malfa porta il partito nella Federazione dei partiti liberali e democratici europei (attuale ALDE), nonostante la contrariet\u00e0 della sinistra del PRI, che avrebbe preferito un'adesione all'Internazionale Socialista.\nTra il 1976 e il 1979 \u00e8 convinto sostenitore della politica di \"solidariet\u00e0 nazionale\" tesa a condurre il PCI nell'area della legittimit\u00e0. La Malfa ha presente le difficolt\u00e0 crescenti del sistema democratico e giudica positivamente la revisione ideologica e politica che Enrico Berlinguer imprime al PCI. Si impegn\u00f2 a far conoscere questa revisione del PCI anche all'estero, ad esempio con un articolo sulla prestigiosa rivista USA \u201cForeign affairs\u201d nella primavera del 1978.\nNel 1978 la sua azione risulta determinante nella decisione italiana di aderire al Sistema monetario europeo; nello stesso anno, nel periodo del sequestro Moro, La Malfa fu uno dei pi\u00f9 attivi alfieri del cosiddetto \"fronte della fermezza\", ostile ad ogni forma di trattativa con le Brigate Rosse. Scorse nel terrorismo rosso una devastante azione tesa a bloccare l'evoluzione della democrazia italiana e a colpire il faticoso processo di revisione del PCI.\nSconfitto nelle elezioni presidenziali del 1978 dal veto di Bettino Craxi, fu determinante nell'elezione di Sandro Pertini alla presidenza della Repubblica.\nDopo la caduta del IV Governo Andreotti (31 gennaio 1979) Pertini gli affida un incarico esplorativo al fine di sondare la possibilit\u00e0 di trovare una maggioranza. L'incarico non ha esito positivo, ma La Malfa rimane il primo laico dopo l'azionista Ferruccio Parri (1945) ad aver ricevuto l'incarico di formare un governo. Il 20 marzo 1979 viene nominato vicepresidente del consiglio e Ministro del bilancio del V governo Andreotti.\nLa Malfa aveva l'obiettivo di favorire una ricomposizione tra PCI e PSI i cui rapporti, in verit\u00e0, conoscevano un deterioramento che si rivel\u00f2 negli anni successivi irreparabile.\nDel PRI Spadolini accett\u00f2 di entrare nel governo mentre Bruno Visentini rifiut\u00f2, per poi prendere il suo posto con la sua morte: quattro giorni dopo, infatti, il 24 marzo La Malfa \u00e8 colpito da emorragia cerebrale.\nIl decesso sopraggiunse dopo due giorni di agonia.\nCuriosit\u00e0.\nNoto per la sua sobriet\u00e0, si oppose all'introduzione della televisione a colori; i continui moniti, lanciati nei confronti dei governi di cui pure faceva parte e, comunque, nei confronti delle debolezze del sistema economico-sociale italiano, gli guadagnarono il soprannome di \"Cassandra della politica italiana\".\nTrasmise il testo del disegno di legge per l'istituzione della Consob al presidente del Consiglio Mariano Rumor con una lettera \"riservata-personale, segreto\", allo scopo di \"evitare speculazioni di borsa\"."}
{"id": "79616", "revid": "2229872", "url": "https://it.wikipedia.org/wiki?curid=79616", "title": "Sistema nervoso centrale", "text": "Il sistema nervoso centrale (SNC), in alcuni gruppi chiamato anche nevrasse, \u00e8 una parte del sistema nervoso degli animali bilateri, quella che sovrintende alle principali funzioni di controllo ed elaborazione, contrapposta al sistema nervoso periferico ha funzione trasmissiva di stimoli e risposte; nei cordati \u00e8 situato all'interno della \"cavit\u00e0 dorsale\" mentre nei bilateri protostomi, in generale decorre ventralmente.\nIl SNC riceve, integra e coordina gli stimoli esterni e interni. Si pu\u00f2 idealmente suddividere, in alcuni gruppi tassonomici, in encefalo o cerebro, posto nell'estremit\u00e0 cefalica e in una parte somatica che si prolunga in direzione caudale come il midollo spinale, situato nel canale vertebrale, nel caso dei vertebrati o le catene gangliari in altri gruppi. Funzionalmente, esso riceve, integra ed elabora gli stimoli afferenti provenienti dal sistema nervoso periferico e coordina gli stimoli efferenti verso di esso, con cui \u00e8 in continuit\u00e0 grazie ai nervi.\nProtostomi.\nInvertebrati con ridotta cefalizzazione.\nNei gruppi a ridotta o assente cefalizzazione, come alcuni anellidi assistiamo comunque a un progressivo sviluppo in senso di costituzione di un cerebro, almeno negli animali con comportamenti molto attivi.\nAnellidi.\nIl sistema nervoso centrale forma generalmente un anello intorno alla faringe, costituito da una coppia di gangli in posizione superiore e anteriore, collegati da cordoni nervosi da entrambi i lati, ad un'altra coppia di gangli appena sotto e dietro alla faringe. I cervelli dei policheti sono generalmente nel segmento del prostomium, mentre quelli dei clitellati sono nel peristomium o a volte nel primo segmento dietro il peristomium. In alcuni policheti molto mobili e attivi il cervello \u00e8 allargato e pi\u00f9 complesso, con visibili sezioni rombencefaliche, mesencefaliche e proencefaliche. Il resto gangli del sistema nervoso centrale \u00e8 generalmente \"a scaletta\", costituito da una coppia di cordoni nervosi che corrono attraverso la parte inferiore del corpo e hanno ogni segmento accoppiato da un collegamento trasversale. Da ciascun ganglio segmentale un sistema di ramificazione di nervi locali corre nella parete del corpo e poi lo circonda. Tuttavia, nella maggior parte dei policheti sono fusi i due cordoni nervosi principali, e nei sedentari bentonici come il genere \"Owenia\" la corda nervosa \u00e8 singola e non ha gangli; si trova nell'epidermide.\nCome negli artropodi, e diversamente dai vertebrati dove un neurone controlla di un gruppo di fibre muscolari, ogni fibra muscolare \u00e8 controllata da pi\u00f9 di un neurone, e la velocit\u00e0 e la potenza delle contrazioni della fibra dipende dagli effetti combinati di tutti i suoi neuroni. Nella maggior parte degli anellidi i tronchi nervosi longitudinali sono assoni giganti. Il loro grande diametro diminuisce la loro resistenza permettendo loro di trasmettere segnali in modo eccezionalmente veloce. In questo modo questi vermi possono ritrarsi rapidamente dal pericolo accorciando i loro corpi. Gli esperimenti hanno dimostrato che il taglio degli assoni giganti impedisce questa risposta di fuga, ma non influenza il normale movimento.\nDal sistema nervoso centrale, ventrale, si staccano i nervi principali, uguali in ogni metamero. Solo in quello cefalico c'\u00e8 quindi un cingolo nervoso che circonda il canale digerente, presentando, nella parte superiore, due gangli cefalici.\nArtropodi.\nIl sistema nervoso centrale ha una tipica organizzazione metamerica: \u00e8 costituito da una doppia catena gangliare, dislocata longitudinalmente in posizione ventrale, sotto il canale digerente, con una coppia di gangli per ogni segmento. I gangli sono collegati fra loro da fibre nervose trasversali, dette \"commissure\", e longitudinali, dette \"connessure\". Commissure e connessure scompaiono con l'eventuale fusione dei gangli.\nL'originaria struttura metamerica tende a scomparire in corrispondenza del capo, con la fusione delle prime sei coppie di gangli in due masse cerebrali distinte, dette rispettivamente \"cerebro\" e \"gnatocerebro\". La prima, detta anche \"cervello\" o \"ganglio sopraesofageo\", deriva dalla fusione dei gangli dei primi tre somiti cefalici e si posiziona dorsalmente rispetto allo stomodeo. Lo gnatocerebro deriva dalla fusione dei successivi tre somiti cefalici ed \u00e8 posizionato sotto lo stomodeo. Le due connessure che collegano il cerebro con lo gnatocerebro formano una sorta di anello, il \"cingolo parastomodeale\" o \"periesofageo\", attraverso il quale passa l'esofago.\nIl cerebro \u00e8 suddiviso in tre parti denominate, in ordine antero-posteriore, \"protocerebro\", \"deutocerebro\" e \"tritocerebro\". Ad essi \u00e8 affidata l'innervazione degli organi cefalici dorsali (gli occhi composti, gli ocelli, le antenne, il clipeo e il labbro superiore); nel protocerebro sono presenti due formazioni, i \"corpi peduncolati\", che sarebbero centri di funzioni psichiche nelle operaie degli Imenotteri sociali. Dal tritocerebro parte inoltre il sistema nervoso viscerale che innerva l'intestino anteriore.\nLo gnatocerebro innerva le appendici dell'apparato boccale. Da esso parte la doppia catena gangliare, detta \"catena gangliare ventrale\".\nLa catena gangliare ventrale si estende nel torace e nell'addome. Essa mantiene in genere, come carattere primitivo, la separazione delle coppie gangliari. Si distinguono perci\u00f2, primitivamente, tre coppie toraciche e undici coppie addominali, ma non mancano, tuttavia casi, di fusione dei gangli in due masse, una toracica e una addominale, o, addirittura, in un'unica massa. A prescindere dall'organizzazione strutturale, ad ogni coppia di gangli compete l'innervazione del segmento corrispondente e delle appendici eventualmente associate (zampe, ali, gonapofisi, cerci, ecc.).\nDeuterostomi.\nMissiniformi.\nIl sistema nervoso centrale \u00e8 costituito dal cervello e il midollo spinale sovrastante la notocorda. Quest'ultima ha diversi tipi di motoneuroni e interneuroni disposti in modo diverso rispetto ai vertebrati superiori. Un'altra differenza con i vertebrati sta nella progettazione dei nervi spinali: i rami dorsali e ventrali sono uniti solo in area periferica, non vicino al midollo spinale come nei vertebrati. Nel cervello domina il sistema olfattivo con un bulbo olfattivo molto grande, mentre altre zone del cervello sono poco sviluppate. Un cervelletto \u00e8 completamente assente. Un'altra caratteristica notevole \u00e8 la riduzione dei nervi cranici in dieci coppie, le due coppie di nervi muscolari oculari, probabilmente per gli occhi molto limitati funzionalmente - non esistono.\nGnatostomi.\nIl sistema nervoso centrale degli Gnatostomi \u00e8 completamente protetto da cavit\u00e0 cartilaginee o ossee in continuit\u00e0 tra loro; dalla parete interna di queste cavit\u00e0 \u00e8 ovunque separato da un insieme di rivestimenti fibrosi detti meningi, dette, dall'esterno verso l'interno, dura madre, aracnoide e pia madre. Il liquido cerebrospinale, che, prodotto dai plessi corioidei e defluito nei ventricoli cerebrali e nel canale centrale, passa nello spazio subaracnoideo, mantiene in sospensione idraulica il nevrasse e contribuisce al suo isolamento meccanico.\nCaratteristica del sistema nervoso centrale \u00e8 la strutturazione del tessuto nervoso in sostanza grigia e sostanza bianca:\nIn entrambi i tipi di tessuto nervoso si trovano le cellule gliali, densamente ramificate, con funzioni trofiche e di sostegno all'attivit\u00e0 neuronale.\nIl nevrasse \u00e8 diviso in due parti essenziali, tra loro collegate a livello del forame magno occipitale:\nEncefalo.\nL'encefalo \u00e8 diviso anatomicamente in due parti:\nEmbriologicamente, si distinguono invece tre divisioni dell'encefalo, derivate dalle tre primitive vescicole:\nMidollo spinale.\nIl midollo spinale \u00e8 una struttura metamerica, e pu\u00f2 essere diviso in pi\u00f9 segmenti: dall'alto verso il basso: cervicale, toracico, lombare e sacrale."}
{"id": "79621", "revid": "682087", "url": "https://it.wikipedia.org/wiki?curid=79621", "title": "Sindrome acinetico-ipertonica", "text": ""}
{"id": "79623", "revid": "1318658", "url": "https://it.wikipedia.org/wiki?curid=79623", "title": "Atrofia multi-sistemica", "text": "L'atrofia multi-sistemica, o AMS, \u00e8 una malattia neurodegenerativa caratterizzata clinicamente dalla variabile combinazione di segni extrapiramidali, autonomici, piramidali e cerebellari. \nLa prevalenza della AMS \u00e8 di circa 4 su 100.000. L'atrofia multisistemica colpisce gli uomini con un rapporto di 2 a 1 rispetto alle donne. L'et\u00e0 media di insorgenza \u00e8 di circa 53 anni; la sopravvivenza si aggira intorno a 9-10 anni dal momento della comparsa dei sintomi.\nEsistono 2 tipi di atrofia multisistemica; i tipi sono basati sui sintomi iniziali che predominano:\nEntrambi i tipi coinvolgono una disfunzione del sistema nervoso autonomo. Sebbene l'atrofia multisistemica abbia inizio come un tipo, alla fine si sviluppano i sintomi dell'altro tipo. Dopo circa 5 anni, i sintomi tendono a essere simili indipendentemente da quale disturbo si sia sviluppato per primo.\nLa caratteristica anatomopatologica distintiva della AMS \u00e8 rappresentata dalla presenza di corpi inclusi citoplasmatici contenenti \ud835\udefc-sinucleina (corpi di Lewy) localizzati a livello delle cellule gliali (a differenza della Malattia di Parkinson in cui i corpi di Lewy sono localizzati a livello neuronale).\nDiagnosi.\nFare diagnosi non \u00e8 facile perch\u00e9 mancano chiari criteri diagnostici, e quindi l'incidenza \u00e8 ignota.\nIl quadro clinico \u00e8 caratterizzato dalla combinazione variabile di:"}
{"id": "79625", "revid": "1705737", "url": "https://it.wikipedia.org/wiki?curid=79625", "title": "Ugonotti", "text": "Ugonotti \u00e8 l'appellativo dato ai protestanti francesi di confessione calvinista presenti in Francia tra il XVI secolo e il XVII secolo. All'inizio, furono comunemente chiamati \"protestanti francesi\": il nome entr\u00f2 in uso solo negli anni sessanta del Cinquecento. A partire dalla seconda met\u00e0 di questo secolo, la Francia fu lacerata da violentissimi scontri religiosi tra la maggioranza cattolica e la minoranza calvinista che sfociarono in eventi tragici come la strage di San Bartolomeo e la guerra dei tre Enrichi. Verso la fine del XVII secolo, circa duecentomila ugonotti furono cacciati dalla Francia a causa delle persecuzioni religiose.\nOrigine del termine.\nIn origine il termine aveva scopo di derisione, ma la sua etimologia rimane incerta. Si crede che possa essere ricercata nella parola tedesca \"Eidgenossen\" (congiurato o confederato): il termine \"Eidgnoss\" venne reso in ginevrino (dialetto pi\u00f9 vicino al savoiardo che al francese, lingua quest'ultima parlata da pochi ginevrini all'epoca) come \"eiguenot\"/\"eyguenot\": questo termine, forse passando per il ginevrino posteriore \"enguenot\" oppure dal savoiardo \"enguen\u00f4\", sarebbe divenuto in francese \"huguenot\", ugonotto.\nIl termine potrebbe anche derivare dal cognome di Besan\u00e7on Hugues, il leader del Partito della Confederazione a Ginevra, in combinazione con la corruzione francese del vocabolo tedesco. Il partito di Hugues venne chiamato, infatti, i confederati, perch\u00e9 favoriva l'alleanza tra la citt\u00e0-stato di Ginevra e la Confederazione Elvetica. Questa ipotesi sull'etimologia del nome sembra confermata dal fatto che il termine \"Huguenot\" apparve per la prima volta in Francia per indicare i cospiratori (tutti membri aristocratici della Chiesa riformata) implicati nella congiura di Amboise del 1560. La congiura consisteva in un tentativo sventato di usurpazione del potere in Francia dall'influenza della casata di Guisa, che avrebbe avuto come effetto un'accentuazione delle relazioni con la Svizzera. Quindi \"Hugues\" pi\u00f9 \"eidgenot\" diventa \"Huguenot\", con l'intento di associare i protestanti con alcuni politici molto impopolari.\nOwen I.A. Roche, nel suo libro \"The Days of the Upright, A History of the Huguenots\" (New York, 1942), scrisse che \"Huguenot\" \u00e8: \"una combinazione di fiammingo e tedesco. Nell'area fiamminga della Francia, gli studenti che si raccoglievano in una casa privata per studiare segretamente la Bibbia erano chiamati \"Huis Genooten\" (\"colleghi di casa\") mentre nella zona tedesca e svizzera erano chiamati \"Eid Genossen\" (\"colleghi di giuramento\") che indicava le persone legatesi sotto giuramento. Francesizzato in \"Huguenot\", spesso usato con tono di disapprovazione, la parola divenne, in due e tre secoli di trionfo e di terrore, un simbolo di paziente onore e coraggio\".\nAltri, invece, affermano che il termine derivi dal nome di un luogo in cui i protestanti francesi celebravano il loro culto; questo luogo era detto \u201cTorre di Hugon\u201d e si trovava a Tours.\nCredo religioso.\nI predecessori degli ugonotti includevano gli elementi cattolici riformatori e gallicani, come Jacques Lef\u00e8vre. In seguito gli ugonotti seguirono il movimento di Lutero e infine quello calvinista. Condividevano con la riforma calvinista quanto veniva obiettato in relazione al clero, ai sacramenti e alla dottrina della Chiesa cattolica. Credevano nella salvezza dell'anima come atto di Dio, cos\u00ec come la creazione: solo la misericordia predestinata di Dio verso l\"'eletto\" avrebbe procurato la salvezza. Alcuni vedono in questa dualit\u00e0 sulla creazione e sulla salvezza, e la sovranit\u00e0 di Dio su entrambi, come un pilastro ideologico su cui si bas\u00f2 lo sviluppo economico degli ugonotti nell'architettura, nell'industria e nel commercio.\nGli ugonotti, comunque, divennero noti per la loro avversione ad alcuni aspetti della liturgia cattolica romana. Credevano che la liturgia, le immagini, i santi, i pellegrinaggi, le preghiere e la gerarchia interna alla Chiesa cattolica non fornissero alcun aiuto per la redenzione (salvezza attraverso le opere). Dicevano che la fede cristiana si concretava nella vita pia e fedele in ottemperanza agli insegnamenti biblici, al di l\u00e0 della speranza nella misericordia divina e non come esecuzione dei rituali e in conseguenza dell'ossessione per la morte. Come gli altri protestanti credevano in quel tempo, pensavano che la Chiesa Romana avesse bisogno di una radicale depurazione e che il Papa rappresentasse un sovrano del potere temporale che basa il suo potere su una sorta di simoniaca gestione delle cose divine. Argomentazioni come questa divennero pi\u00f9 violente con l'accentuarsi dell'ostilit\u00e0 delle gerarchie ecclesiastiche cattoliche nei loro confronti.\nGli ugonotti subirono ripetute ondate di persecuzioni fin dall'inizio della Riforma, ma Francesco I (1515 - 1547) inizialmente li protesse dalle misure parlamentari emanate contro di loro. L'Affaire des Placards (i \"Placard\" erano manifesti che qui vennero affissi per imporsi alla liturgia della messa) del 1534 cambi\u00f2 la posizione del sovrano verso di loro: si mosse a ristabilire le persecuzioni verso il movimento. Intanto il numero degli ugonotti cresceva rapidamente fra il 1555 e il 1562, soprattutto fra la nobilt\u00e0 e gli abitanti delle citt\u00e0. In questo periodo gli oppositori chiamarono per la prima volta i protestanti ugonotti , mentre questi preferivano definirsi \"reform\u00e9s\", \"Riformati\". Organizzarono il loro primo sinodo nazionale a Parigi nel 1558. Nel 1562 il loro numero complessivo si poteva stimare in almeno un milione di persone, specialmente nel sud e nel centro del paese.\nNemici giurati della Chiesa Cattolica, gli ugonotti erano iconoclasti, contrari al monachesimo e alle costruzioni ecclesiastiche. Nelle citt\u00e0 in loro potere gli ugonotti si lasciarono andare ad attacchi iconoclasti, distruggendo altari, immagini sacre e in qualche caso demolendo edifici di propriet\u00e0 ecclesiastica. Bourges, Montauban e Orl\u00e9ans soffrirono particolarmente le conseguenze di questi attacchi.\nIn genere gli ugonotti appartenevano a classi sociali abbastanza agiate e culturalmente elevate. Questo \u00e8 particolarmente vero nella Francia del XVI, XVII e XVIII secolo. Essi rappresentavano un ceto commerciale e artigiano specializzato e mediamente molto pi\u00f9 colto degli analoghi ceti cattolici.\nTale realt\u00e0 risult\u00f2 piuttosto importante ai fine dell'emigrazione, poich\u00e9 ogni qual volta gli ugonotti subivano persecuzioni in terra francese, altri stati confinanti, specialmente a est e nord, tendevano ad aprire loro i confini. In particolare Federico II di Prussia, quando la crisi economica e sociale tra il 1750 e il 1780 induceva molti francesi a emigrare, li accolse nel proprio paese, e questo spiega la presenza del radicarsi di molti cognomi di origine francese nei territori che erano della Prussia.\nGuerre di religione.\nIn reazione alla crescita dell'influenza degli ugonotti e allo straordinario zelo dei protestanti, la violenza dei cattolici nei loro confronti crebbe nello stesso momento in cui le varie concessioni e i vari editti di tolleranza divenivano sempre pi\u00f9 liberali. Nel 1561 l'editto di Orl\u00e9ans dichiar\u00f2 il termine delle persecuzioni. L'editto di Saint Germain del 17 gennaio 1562 li riconobbe per la prima volta. Queste misure, in realt\u00e0, denunciavano la crescente tensione nelle relazioni tra cattolici e protestanti e i tentativi di conciliazione su cui si tentava di creare una pace divennero al contrario le cause della guerra, sicch\u00e9, quando la violenza degener\u00f2, le divisioni divennero ormai inconciliabili.\nLe tensioni condussero a otto guerre civili, interrotte da periodi di relativa calma, tra il 1562 e il 1593. A ogni pausa la fiducia degli ugonotti nei confronti del soglio pontificio diminuiva sempre di pi\u00f9, i rapporti con i cattolici si facevano sempre pi\u00f9 violenti, e le richieste sempre maggiori, fino all'ultima cessazione delle ostilit\u00e0 nel 1598. I conflitti, nati come guerre di religione, presero gradualmente un carattere dinastico, sviluppandosi in una faida estesa fra la casata dei Borboni e quella di Guisa, che, in aggiunta alla presa di posizione dal punto di vista religioso da parte del partito rivale, puntavano entrambe al trono di Francia. La corona era tenuta dalla casata dei Valois, che generalmente parteggiava per i cattolici, ma in pi\u00f9 occasioni era passata dalla parte dei protestanti in virt\u00f9 di vari espedienti politici.\nOltre alla lotta fra le due grandi famiglie sopra citate, per la successione al trono vi erano anche i problemi dei nobili, che tentavano di difendere i propri privilegi feudali, della borghesia, che sperava in un'organizzazione favorevole al commercio, e degli artigiani, i quali desideravano ottenere una posizione pi\u00f9 elevata nella scala sociale. Gli ugonotti acquistavano sempre pi\u00f9 forza e cercarono di escludere i Guisa dalla corte, facendo accettare Luigi I di Borbone-Cond\u00e9 come reggente nel periodo in cui Carlo IX non era ancora maggiorenne. Sfortunatamente il tentativo non ebbe buon esito: la parte cattolica reag\u00ec imprigionando e giustiziando numerosi ugonotti.\nLe guerre di religione francesi iniziarono con la strage di Wassy il 1\u00ba marzo 1562, nel quale i seguaci del duca di Guisa massacrarono un gruppo di ugonotti. Gli ugonotti si trasformarono definitivamente in un movimento politico. I predicatori protestanti raggrupparono una considerevole armata che fu posta sotto il comando dell'ammiraglio Gaspard II de Coligny. Enrico di Navarra e la casata dei Borboni si allearono con gli ugonotti, aggiungendo ricchezze e commerci alla forza ugonotta, tra cui sessanta citt\u00e0 fortificate che posero una seria minaccia alla corona cattolica e a Parigi per i tre decenni successivi.\nIn quella che \u00e8 conosciuta come strage di San Bartolomeo del 24 agosto - 17 settembre 1572 i cattolici uccisero molti ugonotti a Parigi. Lo stesso massacro ebbe luogo in altre citt\u00e0 nelle settimane successive, con una stima totale dei morti che raggiungeva le 70.000 persone. Un'amnistia emanata nel 1573 perdonava quelli che avevano preso parte al massacro. La quinta guerra santa contro gli ugonotti si svolse il 23 febbraio 1574 e il conflitto continu\u00f2 periodicamente fino al 1593, quando Enrico di Navarra, convertitosi al cattolicesimo, divenne re di Francia come Enrico IV. Egli emise in seguito l'editto di Nantes (1598), che garantiva ai protestanti uguaglianza con i cattolici e piena libert\u00e0 religiosa e politica. L'editto, contemporaneamente, proteggeva i cattolici, scoraggiando la nascita di nuove chiese protestanti nelle regioni cattoliche.\nNon tutti, per\u00f2, accettarono pienamente tale provvedimento: a La Rochelle (che si poteva definire come \"capitale dei riformati\") venne ristabilita la religione cattolica. Nel 1621, i riformati si unirono nonostante il divieto del re e crearono una sorta di costituzione valida solamente per lo stato calvinista in cui erano presenti ordini e regolamenti a proposito della politica e della finanza. Tutti coloro che parteciparono a quest'assemblea vennero dichiarati da Luigi XIII \"ribelli e colpevoli di lesa maest\u00e0\".\nIl cardinale Richelieu, primo ministro di Luigi XIII, era deciso ad affermare i diritti del trono; nel 1627, tutte le condizioni per iniziare la lotta contro La Rochelle (che aveva preso il nome di \"metropoli dell'eresia\") erano pronte. Nel 1628 la lotta si concluse con la disfatta degli ugonotti, i quali, grazie all'editto di Nantes del 1598, erano riusciti a conservare la libert\u00e0 di culto.\nMigrazioni in altri paesi.\nLuigi XIV (1643-1715), assunto il controllo del governo francese nel 1661, riprese la persecuzione dei protestanti e rese la loro vita talmente intollerabile che parecchi preferirono abbandonare la patria.\nAlla fine revoc\u00f2 l'\"irrevocabile\" Editto di Nantes nel 1685 e dichiar\u00f2 il Protestantesimo illegale con l'Editto di Fontainebleau. Di conseguenza, enormi masse di ugonotti (stimati tra i 200.000 e i 500.000) migrarono nelle confinanti nazioni protestanti: Inghilterra, Irlanda, Paesi Bassi, Svizzera (dove portarono l'industria orologiera), Danimarca e Prussia. Proprio in quest'ultimo paese il Grande Elettore Federico Guglielmo I di Brandeburgo, che era di fede calvinista, li ricevette con particolare favore per ricostruire le sue terre spopolate e distrutte dalla guerra. A Berlino gli ugonotti si stabilirono soprattutto nel quartiere di \"Dorotheenstadt\".\nIl 31 dicembre 1687 un gruppo di ugonotti salp\u00f2 dalla Francia verso la colonia del Capo di Buona Speranza.\nUno dei principali teologi e scrittori ugonotti che guid\u00f2 la comunit\u00e0 in esilio a Londra, Andre Lortie, divenne famoso per aver definito il criticismo ugonotto verso la Santa Sede e la transustanziazione.\nI rifugiati ugonotti si ammassarono a Shoreditch nella zona est di Londra in gran numero. Stabilirono importanti filande intorno Spitalfields e Wandsworth. The Truman Brewery, poi conosciuto come Black Eagle Brewery, apparve nel 1724. I rifugiati ugonotti che lasciarono Tours in Francia. Alcuni misero le loro conoscenze al servizio della neonata industria del lino che si andava formando nell'Irlanda del Nord.\nMolti fra coloro che emigrarono erano commercianti, operai e industriali.\nPer coloro che restavano, Luigi XIV e il suo ministro avevano riservato un trattamento speciale: si tent\u00f2 di far convertire gli ugonotti con la forza utilizzando metodi piuttosto violenti. Questi episodi vengono definiti \u201cdragonnade\u201d (dragoni: fanteria montata a cavallo, sinonimo di soldati rozzi e indisciplinati)\nLa rivoluzione.\nLa persecuzione dei protestanti fin\u00ec nel 1764 sotto Luigi XV e la Rivoluzione francese del 1789 fin\u00ec per renderli cittadini francesi a tutti gli effetti. Vi furono deputati ugonotti alla Convenzione Nazionale che, memori delle persecuzioni subite dai Re di Francia e dalla Chiesa nei secoli precedenti, si distinsero per la fede repubblicana, l'anticlericalismo e l'anticattolicesimo (come Fran\u00e7ois-Antoine de Boissy d'Anglas).\nGli ugonotti e gli Stati Uniti.\nEssendo vietato loro di insediarsi nella Nuova Francia, parecchi ugonotti si mossero verso le 13 colonie della Gran Bretagna in Nord America. La prima migrazione si ebbe nel 1624 (nel 1924 un mezzo dollaro commemorativo, conosciuto come \"Huguenot-Walloon Half Dollar\", \u00e8 stato coniato negli Stati Uniti per celebrare il 300\u00ba anniversario di questa migrazione). Fra di loro c'era un argentiere chiamato Apollos Rivoire, che poi anglicizz\u00f2 il nome in Paul Revere. Egli avrebbe trasmesso, in seguito, il proprio nome e il proprio mestiere a suo figlio, Paul Revere, il famoso rivoluzionario statunitense. Nello stato di NY gli ugonotti fondarono la citt\u00e0 di New Rochelle (secondo il nome della loro roccaforte di La Rochelle in Francia), e un sobborgo di New York sulla Staten Island \u00e8 stato chiamato \"Huguenot\" in loro ricordo.\nIl rifiuto da parte della corona francese di permettere loro di stabilirsi nella Nuova Francia fu un fattore per il quale tali colonie crescevano lentamente come popolazione, cosa che favor\u00ec la conquista inglese. Dai tempi della guerra franco-indiana, c'erano pi\u00f9 persone di origine francese che viveva nelle colonie britanniche d'America di quante ce ne fossero prima nella Nuova Francia.\nIl terzo presidente degli Stati Uniti, Thomas Jefferson, aveva alcuni sicuri antenati ugonotti, cos\u00ec come il presidente Franklin Delano Roosevelt, Alexander Hamilton, John Jay e altri uomini di stato e, come si dice spesso, un quarto o pi\u00f9 di inglesi.\nLe Chambon-sur-Lignon.\nDurante la Seconda guerra mondiale, la popolazione a maggioranza protestante di Le Chambon-sur-Lignon nel sud della Francia nascose tra i 3.000 e i 5.000 ebrei proteggendoli dalla persecuzione nazista. Il pastore Andr\u00e9 Trocm\u00e9 guid\u00f2 la comunit\u00e0 in questo impegno. Nel Yad Vashem, il memoriale israeliano delle vittime ebree della Shoah, Trocm\u00e9 e trentaquattro altri residenti dell'area sono ricordati tra i \"Giusti tra le nazioni\"."}
{"id": "79629", "revid": "1305772", "url": "https://it.wikipedia.org/wiki?curid=79629", "title": "Automatic for the People", "text": "Automatic for the People \u00e8 l'ottavo album in studio del gruppo rock statunitense R.E.M., pubblicato il 5 ottobre 1992.\nL'album ha venduto 18 milioni di copie in tutto il mondo ed \u00e8 considerato uno dei migliori dischi pubblicati negli anni novanta.\nDescrizione.\nSi tratta di uno dei lavori del originario della Georgia che ha riscosso maggior successo commerciale.\nUscito nel 1992, a solo un anno di distanza da \"Out of Time\" e introdotto dall'enigmatico primo singolo \"Drive\", \u00e8 considerato il lavoro pi\u00f9 intimista e riflessivo della band nonch\u00e9, secondo molti, uno dei dischi che pi\u00f9 parla della morte.\nTra le canzoni pi\u00f9 belle ed intense va certamente ricordata \"Try Not to Breathe\". Parla di una persona anziana che, morente, chiede di poter \"cercare di non respirare\" perch\u00e9 \"ha vissuto una vita piena\" (\"this decision is mine, i lived a full life\") e vuole che la persona a cui si rivolge ricordi i suoi occhi (\"and these are the eyes that I want you to remember\"), ricordi per lui, ricordi lui.\nMolto pi\u00f9 leggera almeno musicalmente \u00e8 \"The Sidewinder Sleeps Tonite\", che nel titolo ricorda una canzone di decenni prima (\"The Lion Sleeps Tonight\" portata al successo negli anni '60 da Hank Medress ed il suo gruppo The Tokens).\nAltra canzone molto intensa \u00e8 \"Everybody Hurts\", fortunato singolo, che in un certo senso \u00e8 complementare a \"Try Not to Breathe\". Stipe qua si rivolge infatti a qualcuno, probabilmente un giovane, che si trova in difficolt\u00e0, estrema, al punto da pensare di non voler pi\u00f9 vivere (\"When you're sure you've had enough of this life\") e dice, in modo diretto e senza perifrasi di \"tenere duro\" (\"hold on\"), confidarsi con gli amici, ricorda che non si \u00e8 soli (\"everybody hurts sometimes, everybody cries. And everybody hurts sometimes\").\n\"Sweetness Follows\" \u00e8 una delle canzoni pi\u00f9 intense dell'intera discografia dei quattro georgiani, centrata sulla morte dei genitori.\nAncora morte e ricordo nella successiva \"Monty Got a Raw Deal\", dedicata a Montgomery Clift, attore degli anni cinquanta che quando la sua omosessualit\u00e0 fu resa nota non riusc\u00ec a trovare pi\u00f9 contratti.\nLa rabbiosa \"Ignoreland\", scagliata con disgusto verso l'America di Reagan e George H. W. Bush e \"Star Me Kitten\", la triade finale \u00e8 costituita da ottimi pezzi.\n\"Man on the Moon\" \u00e8 dedicata ad Andy Kaufman, attore comico molto trasgressivo dei primi anni settanta, morto molto giovane, ma si dilata sino a includere molti elementi della giovinezza dei R.E.M.\n\"Nightswimming\" \u00e8 forse la canzone dei R.E.M. con il testo pi\u00f9 poetico, parla di ricordi, di come da giovani \u00e8 pi\u00f9 facile fare cose difficili e di come \u00e8 bello nuotare di notte, nudi, nei laghi in estate.\nLa conclusiva \"Find the River\" \u00e8 un altro inno alla bellezza ed importanza di trovare ci\u00f2 che si cerca, cercare ci\u00f2 che si \u00e8, anche quando questo non \u00e8 semplice, non \u00e8 comune.\nCopertina.\nLa foto di copertina mostra un ornamento a forma di stella che faceva parte dell'insegna del Sinbad Hotel, situato al 6150 di Biscayne Boulevard (sull'angolo con la NE 62nd Street) a Miami, Florida, non molto distante dai Criteria Studios, dove \u00e8 stato registrato gran parte dell'album. Il motel esiste ancora ma la stella non pi\u00f9, danneggiata da un uragano; rimane per\u00f2 il supporto inclinato dove una volta era attaccata.\nCritica.\nLa rivista Rolling Stone l'ha inserito al 247\u00ba posto della sua lista dei 500 migliori album.\nTracce.\nEdizione 25\u00ba anniversario.\nNel dicembre 2017 \u00e8 stata pubblicata un'edizione speciale in formato doppio CD ed una deluxe con cofanetto di 4 CD."}
{"id": "79632", "revid": "1784938", "url": "https://it.wikipedia.org/wiki?curid=79632", "title": "Olof Palme", "text": "Durante la sua carriera politica fu presidente del Partito Socialdemocratico dal 1969 al 1986, diverse volte ministro, Primo ministro della Svezia dal 14 ottobre 1969 all'8 ottobre 1976, membro del parlamento dal 1976 al 1982 e poi di nuovo Primo ministro dall'8 ottobre 1982 fino al giorno del suo assassinio, secondo l'ultima inchiesta, chiusa nel 2020, per mano di un impiegato dell'azienda Skandia suicida nel 2000, sebbene formalmente il caso sia rimasto irrisolto e si sospetti storicamente il coinvolgimento di elementi dell'estrema destra, forse su ispirazione del regime sudafricano, di cui Palme era nemico dichiarato, o di industriali svedesi. Gli succeder\u00e0 Ingvar Carlsson.\nPragmatico e deciso, Palme condusse una vita politica coraggiosa e rischiosa in chiave internazionale, opponendosi alla guerra del Vietnam, all'apartheid sudafricano e alla proliferazione delle armi nucleari. Intrattenne buoni rapporti col blocco comunista (pur criticandone duramente il totalitarismo), con la Cuba di Fidel Castro e il Cile di Salvador Allende, manifestando una decisa opposizione diplomatica al governo dittatoriale di Augusto Pinochet, instauratosi nel paese sudamericano dopo la morte violenta di Allende durante il golpe del 1973 voluto dagli USA, e con i paesi non allineati.\nFu nominato nel 1986 come mediatore dell'ONU nella guerra Iran-Iraq. Venne candidato anche alla carica di Segretario generale delle Nazioni Unite, fu vicepresidente dell'Internazionale Socialista, e favor\u00ec l'integrazione europea. In politica interna contribu\u00ec alla crescita e al rafforzamento della socialdemocrazia di tipo nordico (modello svedese), propugnando l'avvento di un tipo di economia pianificata in un contesto di socialismo democratico, cogestione delle grandi imprese e sindacalismo.\nBiografia.\nNasce a Stoccolma da una famiglia di origini baltiche, di condizione medio-alta e ideologia conservatrice. Perde il padre all'et\u00e0 di 5 anni. Frequentando l'Universit\u00e0 di Stoccolma aderisce all'associazione degli studenti socialdemocratici. Laureatosi nel 1951, Palme diviene presto, grazie alla personalit\u00e0 carismatica unita alla sua carica umana, presidente dell'Unione degli Studenti Svedesi, associazione legata al Partito socialdemocratico svedese.\nOlof Palme era solito passare le sue vacanze estive insieme alla sua famiglia sull'isola di F\u00e5r\u00f6. Dal 1955 al 1985, per trent'anni lo fece ininterrottamente. Non risulta che abbia mai intrattenuto rapporti personali con Ingmar Bergman, suo coinquilino importante. Non esistono foto, testimonianze, articoli sui giornali che parlino di avvenuti incontri tra i due sull'isola di F\u00e5r\u00f6, mentre sono documentati incontri in occasione di eventi ufficiali ai quali i due presenziarono contemporaneamente a Stoccolma. Probabilmente Ingmar Bergman non cerc\u00f2 mai d'incontrare Olof Palme, poich\u00e9 imputava a lui e al suo governo socialdemocratico parte della responsabilit\u00e0 per l'accusa di frode fiscale che gli piovve addosso nel 1975. Un monumento realizzato in pietra locale eretto sull'isola ricorda la figura politica di Olof Palme.\nCarriera politica.\nIl giovane Olof Palme, notato dal primo ministro Tage Erlander, diviene suo segretario, e nel 1961, capo della divisione di gabinetto. Nel 1962 \u00e8 ministro delle Comunicazioni; e nel 1965 per l'Educazione e gli Affari culturali. Contribuisce in maniera efficiente al radicamento del \"modello svedese\", basato su un welfare generoso e capillare, con l'obiettivo di sostenere il cittadino \u201cdalla culla alla tomba\u201d. Nemmeno i governi di centro-destra metteranno in crisi l'orientamento socialdemocratico della Svezia.\nSi accentua la neutralit\u00e0 svedese e la sua cultura libertaria e centrata sul rispetto dei diritti civili (Onbudsman, il Difensore Civico era nato proprio in Svezia nel 1809) e umani in genere, e sull'accoglienza degli stranieri. In molte di queste scelte, determinante \u00e8 l'iniziativa di Olof Palme: nel 1969 \u00e8 eletto presidente del Partito socialdemocratico. In quegli anni, il diritto d'asilo che egli concede a tanti giovani americani renitenti alla leva, in quanto contrari alla guerra in Vietnam, rende pi\u00f9 difficili le relazioni con gli USA.\nGoverno Palme I.\nNel 1969 Palme \u00e8 nominato Primo ministro. Il primo governo Palme (1969-1976) si caratterizza per l'accentuazione del carattere gi\u00e0 egualitario della politica fiscale. La pressione fiscale complessiva per il lavoratore medio svedese arriver\u00e0 a incidere addirittura sul 64% del suo reddito (questo gi\u00e0 anni prima l'ascesa politica di Palme); tuttavia i redditi pi\u00f9 alti pagavano una percentuale di imposte pi\u00f9 che proporzionale rispetto ai redditi pi\u00f9 bassi, anche a fini di ridistribuzione del reddito. I livelli di corruzione rimasero sempre molto bassi e la rete di welfare risulta tuttora molto efficiente.\nPalme sostiene in questi anni il \u201cpiano Meidner\u201d, elaborato nel 1971 dall'economista Rudolf Meidner, vicino alla LO, principale sindacato svedese, particolare esperimento di socializzazione che non prevedeva una grande propriet\u00e0 pubblica n\u00e9 una statalizzazione forzata con aziende totalmente pubbliche; esso prevedeva il graduale trasferimento a fondi gestiti dai sindacati, di sempre maggiori quote del capitale azionario delle grosse imprese (configurandosi come un'originale cooperazione-cogestione con partecipazione agli utili e azionariato popolare tra dipendenti su spinta dello Stato) e fu uno dei progetti pi\u00f9 audaci del socialismo riformista europeo. Tuttavia non riusc\u00ec mai ad essere messo completamente in pratica, n\u00e9 la Svezia adott\u00f2 una totale economia pianificata di tipo collettivista o mista.\nIntorno alla met\u00e0 degli anni Settanta, dopo una fase in cui la crisi petrolifera del 1973 non sembra avere ripercussioni sulla Svezia, con inflazione bassa e crescita di profitti e salari, la spesa pubblica eccessiva e gli alti contributi dei datori di lavoro privati ai fondi pensione producono un forte aumento dell'inflazione; alcuni settori tradizionalmente forti dell'economia sono colpiti dalle conseguenze della crisi del petrolio. Questo port\u00f2 alla vittoria dei conservatori alle elezioni del 1976, i quali tuttavia non incisero pi\u00f9 di tanto sul sistema economico; nel 1982, dopo la nuova vittoria socialdemocratica, Palme torn\u00f2 premier.\nGoverno Palme II.\nNell'autunno 1982, quasi in contemporanea al trionfo di Felipe Gonz\u00e1lez in Spagna, e un anno dopo le vittorie di Mitterrand in Francia e del PASOK di Andreas Papandreou in Grecia (l'anno dopo sarebbe toccato a Craxi in Italia) ci fu il trionfo dei socialdemocratici, riconfermato nel 1985, nel quadro generale di ritorno al potere delle socialdemocrazie europee, nonostante altrove reggesse il modello neoliberista reaganiano e thatcheriano. Il modello svedese comincia a perdere terreno in tempi di crisi ricorrenti, \u201cstagflazione\u201d e globalizzazione. Palme ripropone il piano Meidner, che sar\u00e0 attuato parzialmente dai successori, in quanto egli non riuscir\u00e0 a vederlo realizzato.\nL'omicidio.\nOlof Palme mor\u00ec assassinato nel 1986. L'omicidio, il primo del genere nella storia della Svezia moderna, fu un grande trauma nazionale e politico; avvenne nel pieno centro di Stoccolma, in via Sveav\u00e4gen, la sera del 28 febbraio 1986, mentre Palme stava rientrando a casa insieme alla moglie Lisbeth dopo essere stato al cinema; alle ore 23:21 un uomo, nascosto nell'ombra, gli spar\u00f2 due colpi di 357 Magnum alla schiena mentre gridava imprecazioni contro di lui. La morte di Palme fu dichiarata ufficialmente il 1\u00ba marzo, sei minuti dopo la mezzanotte, per effetto di un solo colpo. La moglie fu ferita dal colpo andato a vuoto, ma di striscio e senza gravi conseguenze.\nQuel giorno Palme era apparso preoccupato e nervoso dopo alcuni colloqui diplomatici, ma aveva congedato la scorta. Poco prima aveva concesso la sua ultima intervista, uscita postuma e intitolata \"Siamo tutti in pericolo\". La salma di Palme \u00e8 sepolta nel cimitero della chiesa di Adolf Fredrik a Stoccolma, mentre una targa commemorativa \u00e8 stata apposta nel punto esatto in cui cadde il suo corpo dopo gli spari.\nIl processo a Christer Pettersson.\nL'istruttoria processuale per il suo assassinio \u00e8 stata la pi\u00f9 lunga e la pi\u00f9 costosa mai portata avanti in Svezia e non \u00e8 stata ancora chiusa, dal momento che il suo assassino non \u00e8 stato ancora catturato. Uno dei primi sospettati fu arrestato nel 1988; si trattava di Christer Pettersson, alcolizzato e tossicodipendente, riconosciuto dalla moglie di Palme pur con alcune incertezze (secondo alcuni il confronto all'americana fu viziato e ci furono depistaggi, e gli altri testimoni non lo riconobbero); Pettersson era riconosciuto come violento e impulsivo, essendo pregiudicato per omicidio preterintenzionale: in giovent\u00f9 aveva accoltellato un passante solo perch\u00e9 costui lo aveva urtato facendogli cadere i regali di Natale proprio sulla Sveav\u00e4gen, luogo dove mor\u00ec Palme e dove Pettersson spesso girava in cerca di droga. In carcere conobbe un bombarolo e trafficante di armi, Lars Tingstrom, che scontava l'ergastolo per duplice omicidio volontario, avvenuto nel tentativo di assassinare un giudice da cui si riteneva perseguitato, tramite un pacco bomba. Secondo lo psichiatra e criminologo che aveva in cura Pettersson, questo incontro lo radicalizz\u00f2 nelle sue convinzioni anti-sistema, facendolo sentire una vittima della societ\u00e0. Pettersson fu sottoposto a processo con l'accusa di essere l'assassino e condannato all'ergastolo dalla Pretura di Stoccolma, ma fu successivamente prosciolto dalla Corte d'Appello per insufficienza di prove e scarcerato. Il proscioglimento fu definitivamente confermato dalla Corte Suprema nel 1998, nonostante la polizia avesse presentato alcune nuove prove.\nNel 2001 il giornalista freelance Gert Fylking, conoscente di lunga data dell'uomo, raccolse una presunta confessione diretta di Pettersson, ormai non pi\u00f9 processabile, il quale disse di aver sparato a Palme in preda ad una crisi di astinenza da anfetamine, esacerbata dai suoi problemi di gestione della rabbia e dalla sua paranoia, che gli fecero vedere Palme come il massimo responsabile del \"sistema\" e quindi dei suoi problemi; la lettera dettata a Fylking conteneva le parole: \"Sicuro come l'inferno che sono stato io a sparare a Olof Palme, ma non mi inchioderanno mai; l'arma \u00e8 sparita\". La pistola, trovata da Pettersson mentre cercava soldi o droga rovistando nella casa del suo \"pusher\", Sven Sigvard Cedergren, sarebbe stata gettata nel mar Baltico poco dopo. In seguito a quest'articolo, Lisbet Palme riconferm\u00f2 la testimonianza del 1989, riconoscendo ancora in Petterson l'esecutore materiale del delitto. Poco dopo Petterson intervenne nuovamente, questa volta per smentire la confessione.\nDopo la sua morte, in un documentario televisivo si \u00e8 sostenuto che avesse altres\u00ec confessato di aver effettivamente sparato a Palme, ma che non volesse uccidere lui ma il suo spacciatore Cedergren, che aveva lo stesso cappotto e a cui doveva ancora dei soldi per la droga; si sarebbe trattato di uno scambio di identit\u00e0 o di una tragica fatalit\u00e0, quindi il fatto di camminare in borghese e senza scorta al buio, proprio in quella strada, sarebbe stato fatale a Palme. Questa versione per\u00f2 presenterebbe molte lacune. Molti ritennero queste \"confessioni\" alla stregua di gesti di un mitomane in cerca di denaro o pubblicit\u00e0. Va detto che negli anni furono interrogati circa 10.000 sospetti, e che ben 134 di loro si dichiararono colpevoli, fornendo per\u00f2 particolari errati o non trovandosi in zona al momento, e venendo quindi considerati solo dei mitomani.\nChrister Pettersson morir\u00e0 per problemi di droga nel 2004, sebbene si parl\u00f2 di un pestaggio ad opera della polizia: trovato ferito con ematomi alla testa dovuti, secondo l'autopsia e gli esami, a una crisi epilettica seguita ad overdose di eroina, mor\u00ec dopo alcuni giorni di coma, per emorragia cerebrale; il giorno prima del ricovero, aveva contattato uno dei figli di Palme, M\u00e5rten (presente la sera del delitto al cinema assieme al padre), affermando di volergli rivelare qualcosa sull'omicidio del politico.\nLe altre piste.\nCome altri omicidi controversi e mai chiariti completamente (ad esempio quello di J.F. Kennedy), sono state avanzate le pi\u00f9 diverse ipotesi riguardo alle responsabilit\u00e0 materiali dell'assassinio e al movente: dall'estremismo politico di stampo neofascista all'omicidio su commissione del governo sudafricano a cui Palme si era opposto perorando la causa dell'African National Congress contro l'apartheid, fino al delitto voluto dagli Stati Uniti, al terrorismo, a motivi politici ed economici, e al suo ruolo mondiale come inviato di pace delle Nazioni Unite; infine furono ipotizzati anche possibili motivi personali da parte di persone che avessero del risentimento verso Palme, o il gesto di uno squilibrato solitario..\nTra le ipotesi vi \u00e8 stata anche una pista italiana - ipotizzata dallo scrittore portoghese Lu\u00eds Miguel Rocha nel libro \"La morte del Papa\" - che lo vedrebbe ucciso per mano (o tramite il coinvolgimento) della P2 (in quanto struttura utilizzata dai servizi segreti deviati di varia matrice) assieme a Papa Giovanni Paolo I, Aldo Moro e il primo ministro portoghese Francisco S\u00e1 Carneiro: \"\u00abTell our friend the Swedish palm will be felled\u00bb\", cio\u00e8 \"Informa il nostro amico che la palma svedese sar\u00e0 abbattuta\" era infatti il testo di un telegramma di Licio Gelli a Philip Guarino, uomo vicino a George H. W. Bush nonch\u00e9 ex prete cattolico vicino all'estrema destra, datato 25 febbraio 1986.\nSecondo una variante di questa pista, i mandanti sarebbero le dittature sudamericane, forse quella di Pinochet, per punire Palme del sostegno dato agli esuli perseguitati. I servizi segreti di Santiago, coinvolti in altri omicidi (Eduardo Frei Montalva, Carlos Prats, Orlando Letelier, forse Pablo Neruda), avrebbero utilizzato come sicario Roberto Thieme Schiersand, neofascista cileno a capo del gruppo paramilitare Patria y Libertad, finanziato dalla CIA.\nDella stessa faccenda si \u00e8 occupato uno speciale del TG1 RAI del luglio 1990, in cui si ipotizzava un coinvolgimento della CIA e della P2, o di gruppi segreti \"stay-behind\" svedesi, come il cosiddetto piano Informationsbyr\u00e5n o la Sveaborg (unit\u00e0 composte da militari e paramilitari di idee fortemente anticomuniste, e legati all'Operazione Gladio).\nAltre piste ipotizzarono anche servizi segreti di paesi comunisti come il KGB, risentiti per le critiche che Palme faceva non solo alle potenze occidentali ma anche al mondo oltre la \"cortina di ferro\", offrendo una valida alternativa socialista al comunismo di stampo marxista-leninista. Tra presunte confessioni e false piste, si tirarono in ballo anche i servizi segreti jugoslavi, indipendentisti croati, i curdi del PKK, il Mossad. Per quanto riguarda il PKK, partito considerato allora terroristico e messo fuori legge da Palme, il leader Abdullah \u00d6calan ha affermato di non essere coinvolto, ma ammise la possibile partecipazione di scissionisti guidati dalla sua ex moglie.\nPista neofascista-industriale.\nLo scrittore e criminologo Leif G. W. Persson, nei suoi due romanzi (che lui stesso dice essere solo parzialmente un'opera di fantasia essendo basato, in buona parte, su documenti della polizia normalmente non accessibili) \"Tra la nostalgia dell'estate e il gelo dell'inverno\" (2002) e \"In caduta libera come in un sogno\" (2007), ipotizza che la responsabilit\u00e0 dell'omicidio sia da attribuirsi a schegge impazzite (elementi neonazisti) dei servizi segreti svedesi, che ritenevano Palme una spia sovietica, o forse agirono su mandato di alcuni industriali ostili alle politiche socializzanti palmiane, utilizzando un poliziotto della scorta di Palme (quella sera non presente per scelta del primo ministro) come sicario o fiancheggiatore. Nel 2012 Eva Rausing, moglie di Hans Christian Rausing (erede del colosso economico Tetra Pak), afferm\u00f2 di essere venuta a conoscenza del nome del killer e del luogo dove era stata nascosta l'arma, ma mor\u00ec poco dopo per overdose di stupefacenti a Londra, nella sua casa del quartiere Belgravia. Secondo lo scrittore Gunnar Wall, con cui la donna aveva parlato, la Rausing sosteneva che il mandante fosse un imprenditore svedese che temeva le riforme socialiste di Palme.\nPista sudafricana (Stieg Larsson).\nIl codice penale svedese prevedeva un limite di 25 anni per lo svolgimento dell'istruttoria processuale per omicidio, ovvero fino al 2011, anno dopo il quale il caso \u00e8 stato archiviato. L'arma del delitto non \u00e8 mai stata trovata. \nTuttavia il caso \u00e8 stato riaperto nel 2014, in seguito a una modifica della legge e alla lettura di appunti che il giallista svedese Stieg Larsson, prima di morire nel 2004 per cause naturali, aveva consegnato alla polizia. Le morti della Rausing e di Larsson sono, da alcuni, considerate misteriose e sospette come quella di Petterson. Larsson sospettava il coinvolgimento diretto di un ex ufficiale svedese con simpatie neofasciste e legato ai servizi segreti sudafricani del periodo dell'apartheid, Bertil Wedin (promotore di un depistaggio proveniente dalla Turchia, in cui accusava i curdi), trasferitosi a Cipro poco prima dell'omicidio Palme e condannato in Inghilterra per spionaggio e altri reati, tra cui il coinvolgimento (con altri tra cui l'ufficiale Craig Williamson) in due attentati dinamitardi ai danni di sedi estere dell'African National Congress a Londra e Stoccolma, oltre che sospettato di cospirazione per tentare di uccidere Oliver Tambo, ma amnistiato in Sudafrica dalla Commissione per la Verit\u00e0 e la Riconciliazione voluta da Nelson Mandela.\nNel 2016 un'inchiesta giornalistica su Bertil Wedin ha dimostrato che l'alibi di Alf Enerstr\u00f6m (nato nel 1929), anziano medico ed estremista di destra legato a Wedin e sospettato di essere il vero killer (non si sa se fosse presente anche Petterson come appoggio), ossia che al momento dell'omicidio era a casa della fidanzata di allora, era falso, come dimostrato da un'intervista alla donna, rintracciata dopo molti anni. Durante le ore vicine alla morte di Palme, Enerstr\u00f6m si allontan\u00f2 in realt\u00e0 in cerca di un parchimetro (nonostante fossero in giornata in cui la sosta era gratuita in quella zona) e non torn\u00f2 per molto tempo, mostrando poi al rientro a tarda notte, a detta dell'ex fidanzata, un \"atteggiamento strano\" e inquietante. Lei non gli chiese nulla e ment\u00ec per lui fornendogli l'alibi, principalmente per paura delle sue frequenti reazioni violente.\nIl presunto omicida, secondo questa pista, vive in Svezia ma non \u00e8 stato comunque incriminato, mancando prove sicure.\nBertil Wedin, presunto organizzatore, vive invece dal 1986 nella Repubblica di Cipro Nord, sotto amministrazione turca, dove non esiste estradizione. Ha affermato di detestare Palme, ma di non essere coinvolto col delitto. Nemmeno lui \u00e8 stato indagato, ed il caso \u00e8 tuttora aperto. Il procuratore di Stoccolma Krister Pettersson ha costituito nel novembre 2016 una squadra speciale dedicata alle indagini sul delitto Palme. Finora nessun mandante \u00e8 mai stato incriminato, sebbene la teoria pi\u00f9 diffusa sia quella indicata dalle carte di Larsson, ossia un omicidio su ordine del regime sudafricano allora guidato da Pieter Botha per punire Palme del suo appoggio a Nelson Mandela. \nStig Engstrom (ultima inchiesta ufficiale).\nL'inchiesta del procuratore Pettersson si \u00e8 chiusa nel giugno 2020 con l'individuazione del presunto colpevole in Stig Engstrom, un grafico dipendente della Skandia, con problemi personali, simpatie di destra moderata e che detestava le idee del primo ministro; egli era stato ascoltato come testimone sul luogo del delitto dopo l'assassinio di Palme, figurando tra i soccorritori (fu in seguito soprannominato \"Skandia man\") e che mor\u00ec suicida vent'anni prima, nel 2000. Non essendo possibile incriminarlo essendo ormai deceduto, o individuare i possibili mandanti (se ve ne furono) o eventuali complici - che fossero estremisti di destra, sudafricani o industriali - il fascicolo \u00e8 stato chiuso seppure tra molte critiche, tra cui la mancanza di prove decisive contro l'uomo.\nPalme nella cultura di massa.\nOlof Palme viene pi\u00f9 volte citato, in maniera pi\u00f9 o meno importante ai fini della trama, in diversi romanzi svedesi, tra i quali:"}
{"id": "79633", "revid": "6282", "url": "https://it.wikipedia.org/wiki?curid=79633", "title": "Talebano", "text": ""}
{"id": "79634", "revid": "2519", "url": "https://it.wikipedia.org/wiki?curid=79634", "title": "Automatic for the people", "text": ""}
{"id": "79636", "revid": "7", "url": "https://it.wikipedia.org/wiki?curid=79636", "title": "REM (gruppo musicale)", "text": ""}
{"id": "79639", "revid": "21", "url": "https://it.wikipedia.org/wiki?curid=79639", "title": "Racemizzazione degli aminoacidi", "text": ""}
{"id": "79640", "revid": "1305772", "url": "https://it.wikipedia.org/wiki?curid=79640", "title": "Ams", "text": ""}
{"id": "79642", "revid": "1590006", "url": "https://it.wikipedia.org/wiki?curid=79642", "title": "Ruzante", "text": "Figlio naturale del medico Giovan Francesco Beolco, professore presso la facolt\u00e0 di medicina dell'Universit\u00e0 di Padova, ebbe una lunga e proficua collaborazione con l'amico Alvise Cornaro, ricco proprietario terriero e letterato. Autore di numerosi trattati di architettura e di agraria, il Cornaro rappresenta un'importante figura di intellettuale proprio per il carattere \"laico\" del suo operato. Con l'intento di rappresentare alla corte dei cugini Marco e Franco, cardinali, la realt\u00e0 del contado, commission\u00f2 a Ruzante le due orazioni. Quando consegu\u00ec il traguardo di amministratore del vescovato padovano, ridusse l'amico al ruolo di fattore, per poi tornare a rivalutarlo dopo che l'incarico gli era stato revocato.\nBiografia.\nRiguardo alla data di nascita sussistono ancora numerosi dubbi e non \u00e8 stato ancora possibile rinvenire un documento attestante una data certa di nascita di Angelo Beolco. \u00c8 vero, tuttavia, che, nel corso degli ultimi trent'anni circa, le ricerche archivistiche (specialmente per merito di due studiosi veneti, Menegazzo e Sambin) hanno permesso di retrodatare progressivamente la nascita di Angelo Beolco, che ora si ritiene possa essere stata intorno al 1496. Il Beolco, infatti, appare come teste in documenti notarili successivi di una ventina d'anni: per farlo doveva, secondo la legge, avere gi\u00e0 raggiunto la maggiore et\u00e0, che all'epoca era di venticinque anni. Se consideriamo che l'atto notarile di delega da parte del padre quale curatore degli affari famiglia risale al 1521, il conto \u00e8 presto fatto.\n\u00c8 ignoto anche il luogo di nascita, sebbene nella \"Prima Orazione\" si legga: \"de quigi, sa\u00ecu, che se ciama dotore, perch\u00e9, se gi \u00e8 igi do-tore, a' ghe son mi tre de le tore\" (di quelli, sapete, che si chiamano dottori, perch\u00e9, se hanno due-torri, ci sono io che ho tre torri); \u00e8 al riguardo probabile che richiamasse lo stemma araldico di Pernumia, che reca, appunto, tre torri e che secondo questa interpretazione dovrebbe essere, appunto, il luogo di nascita.\nMor\u00ec a Padova in casa del Cornaro il 17 marzo 1542. Alvise Cornaro, in un suo scritto, attribu\u00ec la morte del Ruzzante ai troppi \"disordini\" e alle \"dissipatezze\", accreditando cos\u00ec l'immagine di un commediografo sregolato, probabilmente non coincidente con il vero. Dal tono della dichiarazione, si intende che il Cornaro ambisse pi\u00f9 ad elogiare s\u00e9 stesso, che non a commiserare l'amico defunto, e che intendesse compiacere anche l'amico Sperone Speroni (il testo \u00e8 contenuto appunto in una lettera rivolta a lui), che occupava un ruolo di rilievo nella Padova dell'epoca. Il Cornaro, d'altra parte, teorico della vita sobria, arriv\u00f2 a disporre per s\u00e9 di essere sepolto \"con Ruzzante e messer Giovanni Maria Falconetto\", anche per sottolineare il legame intercorso con i due.\nFu sepolto nella Chiesa di San Daniele (Padova) dove una lapide commemorativa posta nella navata centrale tuttora lo ricorda, mentre nella casa di fronte si individua il sito della residenza padovana dell'autore.\nOpere.\nPer la cronologia delle sue opere, esistono differenti datazioni, una basata su criteri filologici, il cui pi\u00f9 importante esponente \u00e8 Ludovico Zorzi, curatore dell'unica omnia ruzantiana nei Millenni della Einaudi, e una su una progressione semantica, rappresentata, ad esempio, da Giovanni Calendoli. Potremmo cos\u00ec riassumere:\nResta da datare l'Anconitana, che Zorzi colloca tra il 1522 e il 1526, mentre Calendoli la pone dopo il 1528. Roberto Alonge la colloca tra il 1534 e il 1535 circa.\nCritica.\nNella critica, l'immagine di Ruzzante \u00e8 variata nel tempo. Creduto autore \"tutto istinto\", come lo defin\u00ec Emilio Lovarini, tra i suoi primi studiosi, oggi Ruzzante \u00e8 unanimemente considerato autore \"colto\". Tra le altre prove di questa sua cultura ci sono le citazioni o i riferimenti interni alle sue opere, che spaziano dalla cultura classica a echi della cultura luterana d'Oltralpe. Nel corso dei secoli la sua fortuna \u00e8 stata alterna. Nei primi decenni successivi alla morte, e fin quasi alla fine del secolo, fu citatissimo, anche se, dalla natura di predette citazioni, dobbiamo pensare che derivino al pi\u00f9 da tradizioni orali che dalla lettura dei suoi lavori, le cui pubblicazioni sono tutte postume.\nAutore di opere teatrali, trasse per se stesso lo pseudonimo di Ruzzante, dal nome di un personaggio delle sue commedie, un contadino veneto che \u00e8 stato differentemente caratterizzato di opera in opera. Le varianti del personaggio corrispondono alla diversa prospettiva da cui l'autore ha voluto analizzarlo, in uno scavo progressivo mai viziato da populistico fervore, e che, nel complesso delle opere, porta ad un ritratto \"a tutto tondo\" della realt\u00e0 del contado pavano.Il nome \"Ruzzante\" era peraltro diffuso (e lo \u00e8 anche oggi) in un'area geografica che il Beolco frequentava: a Pernumia e dintorni. Quello di Ruzzante era il ruolo che Beolco stesso interpretava nella messa in scena delle sue commedie. Unica eccezione costituisce il \"Secondo Parlamento de Ruzzante - Bilora\" in cui interpret\u00f2 il ruolo dello zio Pitaro.\nFu un grande sperimentatore, mettendo a frutto proprio l'esperienza diretta di attore e regista. La sua frequentazione di diversi generi non fu mai arbitraria. Trovando un argomento, sceglieva, tra le strutture della tradizione, quella che riteneva pi\u00f9 idonea a rappresentarlo, ed entrando in essa, la modificava dall'interno. Riusc\u00ec cos\u00ec a rinnovare il mariazzo, l'egloga, la commedia pastorale ecc. Insaziabile curioso, non manc\u00f2 di polemizzare con i pi\u00f9 illustri contemporanei, in particolare col Bembo, ampiamente schernito proprio nella \"Betia\".\nGli studiosi hanno individuato, proprio intorno al 1530, un certo cambio di atteggiamento nel Beolco: il mondo dei poveri, degli sfruttati, dei contadini, \u00e8 presentato con l'amarezza di chi conosce la vita squallida e segnata dalle ingiustizie delle classi subalterne. Gli atti unici, sempre in dialetto, del 1528 - 1529, \"Dialoghi rustici\", \"Dialogo secondo (o Bilora)\" e \"Parlamento de Ruzante che iera vegn\u00f9 de campo\" (\"Ragionamento di Ruzante, reduce dal campo di battaglia\"), sono opere in cui Ruzante affronta la questione citt\u00e0 - campagna, contrapponendo al vizio e alla corruzione della prima la naturale forza vitale della seconda, e la secolare sottomissione e condanna alla povert\u00e0 dei ceti contadini.\nLe alterne fortune critiche di Ruzzante si legano a due fattori. Il primo \u00e8 costituito dalla difficolt\u00e0 linguistica. Infatti il pavano del suo parlato \u00e8 di fatto scomparso da pi\u00f9 di due secoli e risulta, a tratti, inintelligibile anche ai suoi conterranei. Le riduzioni in italiano perdono lo slancio linguistico, il senso pi\u00f9 profondo del gioco legato ai richiami pi\u00f9 attinenti alla struttura semiotica. Per questo risultano molto efficaci le riduzioni in altre parlate, tra cui meritano segnalazione quella del 1921, ad opera della Compagnia dello Stabile Lucano, quella del 1950 della \"Moscheta\" con la regia di Gianfranco De Bosio e di Ludovico Zorzi (lo stesso che ha curato la traduzione pi\u00f9 recente dell'opera ruzantiana per Einaudi) e quella della Te.A.R., curata da Alberto Ticconi, che nel 1995 fu rappresentata al Convegno Mondiale di Studi Ruzzantiani in Padova nel vernacolo del sud pontino.\nIl secondo fattore ha profonde radici storiche. Il definitivo avvento della borghesia ingener\u00f2 quella che \u00e8 la malattia ineliminabile della cultura veneta, e anche italiana: il disimpegno. Tre anni dopo la morte di Beolco fu stipulato il primo contratto della Commedia. Si trattava di un patto tra attori, e la Commedia dell'arte fu essenzialmente questo: un accordo tra professionisti in ottica del divertimento puro. Affermatasi a discapito delle classi subalterne, la borghesia non amava l'inquietante verismo ruzzantiano; i contadini, dopo quella fugace apparizione alla ribalta della scena, dovevano cadere nell'oblio. Per questo, dal Seicento in poi, l'opera del Beolco finisce nel dimenticatoio, per riaffacciarsi solo agli inizi del XX secolo agli onori della scena. Le sue opere sono tornate ad essere rappresentate nella Loggia Cornaro, scena rinascimentale per eccellenza.\nIl \"giullare\" Dario Fo, durante il discorso pubblico nel momento in cui veniva insignito del Premio Nobel per la Letteratura, cos\u00ec definiva Ruzzante:\nA Padova gli \u00e8 stato dedicato un teatro e poco distante un tratto della riviera (dalla Questura a via Rudena).\nIn numerose citt\u00e0, tra cui Milano, gli \u00e8 stata dedicata una via."}
{"id": "79643", "revid": "123312377", "url": "https://it.wikipedia.org/wiki?curid=79643", "title": "Retinolo", "text": "La vitamina A \u00e8 una vitamina liposolubile, in natura si trova in diverse forme. Con il termine di vitamina A vengono indicati sia il retinolo sia i suoi analoghi, detti retinoidi, di cui si conoscono almeno 1500 tipi diversi, tra naturali e sintetici. Anche i carotenoidi che contengono almeno un anello di \u03b2-ionone non sostituito (come il beta-carotene) sono considerati precursori della vitamina A.\nStoria.\nNel 1913 venne dimostrato, da Elmer V. McCollum e M. Davis, che nel tuorlo d'uovo e nel burro esiste un fattore liposolubile importante per la crescita di ratti e nel 1916 esso venne indicato con la lettera A al fine di distinguerlo dai composti del gruppo B, idrosolubili. Nel 1917 Jack Cecil Drummond riusc\u00ec a correlare la mancanza di questo fattore nella dieta con la comparsa di disturbi visivi e della crescita nei bambini. Nel 1920 si evidenzi\u00f2 che il \u03b2-carotene possiede attivit\u00e0 vitaminica A, ma non se ne riusc\u00ec a comprendere il motivo fino al 1929, allorch\u00e9 si comprese che nelle cavie questo fattore viene trasformato in vitamina A.\nLe strutture della vitamina A e del \u03b2-carotene vennero identificate nei primi anni trenta. Tra il 1934 e il 1935, ad opera di George Wald, venne ottenuta dalla retina una sostanza, coinvolta nei meccanismi della visione, che nel 1944 venne riconosciuta come la forma aldeidica della vitamina A ed essa venne denominata retinaldeide. Un'altra forma della vitamina A (acido retinoico) venne sintetizzata nel 1946.\nDescrizione.\nLa vitamina A si presenta in tre diverse forme: alcolica (retinolo), aldeidica (retinaldeide) ed acida (acido retinoico). Esse sono derivati isoprenoici, costituiti dall'unione di 4 catene di isoprene. Tra i carotenoidi, pigmenti vegetali, si trovano nell'organismo soprattutto: \u03b1-carotene, \u03b2-carotene, luteina, zeaxantina, criptoxantina e licopene.\nGli alimenti di origine animale contengono soprattutto retinolo e suoi esteri (specie retinolo palmitato), mentre nei vegetali si trovano soprattutto carotenoidi. Gli esteri del retinolo prima di essere assorbiti, vengono idrolizzati da diversi enzimi: lipasi, carbossilestere-lipasi di origine pancreatica e da una retinilestere idrolasi che si trova sulle membrane degli enterociti. L'assorbimento del retinolo avviene tramite un processo di diffusione facilitata ma, qualora la concentrazione di retinolo sia elevata, possono intervenire anche meccanismi di diffusione passiva. L'assorbimento del retinolo dipende dalla presenza di lipidi e di sali biliari.\nI carotenoidi vengono assorbiti, per un quantitativo variabile dal 5 al 50%, tramite un meccanismo di trasporto passivo, anch'esso influenzato dalla presenza di lipidi. Parte dei carotenoidi che si trovano negli enterociti viene trasformata in retinoidi tramite due differenti meccanismi. Il \u03b2-carotene, per esempio, viene trasformato in retinaldeide, tramite rottura della parte centrale della molecola, la quale viene convertita in retinolo tramite una riduttasi dipendente da NADH o NADPH. La rottura della parte periferica, invece, d\u00e0 origine ad un apo-carotinale che viene trasformato in acido retinoico o retinolo.\nAll'interno delle cellule dell'epitelio intestinale, parte dei carotenoidi viene trasformata in retinaldialdeide.\nIl retinolo ed i suoi metaboliti vengono legati ad una specifica proteina, la proteina legante il retinolo cellulare (cellular retinol binding protein, CRBP). Successivamente il retinolo viene coniugato con palmitato, stearato o oleato attraverso due enzimi: l'acil-coenzima A-retinolo aciltransferasi e la lecitina-retinolo aciltransferasi.\nGli esteri del retinolo cos\u00ec formati e i carotenoidi ancora non metabolizzati vengono incorporati nei chilomicroni e da essi vengono trasportati nel fegato. A questo punto gli esteri del retinolo vengono idrolizzati mentre i carotenoidi possono venir trasformati in retinolo o essere secreti dalla cellula all'interno delle VLDL. Il retinolo intracellulare viene portato nel reticolo endoplasmatico e l\u00ec si lega ad una proteina legante il retinolo (retinol binding protein, RBP). Il complesso retinolo-proteina viene trasportato nelle cisterne del complesso di Golgi e da l\u00ec viene espulso dall'epatocita e trasferito alle cellule di Ito o alle cellule stellate, deputate all'immagazzinamento dei lipidi, le quali trattengono il retinolo, dopo averlo esterificato, nel citoplasma.\nI livelli plasmatici di vitamina A sono sottoposti a meccanismi omeostatici molto precisi tali per cui la sua concentrazione plasmatica viene mantenuta tra 40 ed 80\u00a0\u00b5g/dl. In caso di necessit\u00e0 infatti, il retinolo viene rilasciato dagli epatociti legato alla RBP e dalle cellule di immagazzinamento, dopo idrolisi del legame esterico. Nel plasma il complesso retinolo-RBP si lega alla transtiretina, deputata anche al trasporto degli ormoni tiroidei, mentre il retinolo viaggia coniugato a varie proteine plasmatiche. I carotenoidi vengono trasportati tramite lipoproteine.\nL'ingresso del retinolo nelle cellule \u00e8 un fenomeno ancora poco chiaro. Nel plasma, infatti, esiste un quantitativo di retinolo libero che pare sia in equilibrio con quello legato alla RBP. Si suppone che esso possa penetrare nelle cellule tramite un meccanismo non mediato da recettori. Si \u00e8 visto, tuttavia, che alcune linee cellulari esprimono un recettore per la RBP la quale, legandosi, trascina con s\u00e9 il retinolo trasportato. Si suppone, infine, che i carotenoidi entrino nelle cellule utilizzando i recettori per le lipoproteine.\nUna volta entrato nella cellula, il retinolo si lega alla proteina CRBP e parte di esso viene esterificata, al fine d'immagazzinarlo o convertita nelle due forme attive: acido retinoico e retinaldeide. La maggior parte del retinolo penetrato non subisce modifiche e ritorna nel plasma. I carotenoidi entrati nelle cellule vengono trasformati in retinoidi con un meccanismo analogo a quello che avviene negli enterociti.\nLa vitamina A nell'organismo presenta numerose funzioni biologiche che riguardano soprattutto la visione e la differenziazione cellulare.\nLa retinaldeide, che si pu\u00f2 formare anche dal retinolo tramite una alcol deidrogenasi, fa parte del meccanismo della visione. La retinaldeide (detta anche retinale) nella forma 11-\"cis\", infatti, \u00e8 unita ad una proteina retinica, l'opsina, tramite un legame covalente imminico con il residuo di lisina numero 296, formando la rodopsina. Quando un fotone colpisce la rodopsina, il retinale isomerizza nella forma tutta trans e ci\u00f2 determina un cambiamento conformazionale della rodopsina ed attivazione di una cascata molecolare mediata da una proteina G che determina la generazione di impulsi elettrici. Il retinale tutto trans si stacca dall'opsina e viene ridotto, ad opera di una deidrogenasi dipendente da NADPH, a retinolo tutto \"trans\" che viene poi ricaptato dall'epitelio della retina ed immagazzinato, dopo essere stato esterificato. Il retinolo tutto \"trans\" viene successivamente riconvertito in retinaldeide 11-\"cis\" tramite reazioni di ossidazione ed isomerizzazione.\nL'acido retinoico sembra partecipare alla maturazione embrionale ed alla differenziazione di alcune linee cellulari. I recettori per l'acido retinoico fanno parte di una famiglia di recettori nucleari che comprende anche quelli per la vitamina D. L'acido retinoico penetrato nella cellula viene portato al recettore tramite specifiche proteine cellulari di trasporto ed, una volta legatosi, determina regolazione dell'espressione di alcuni geni.\nUn altro derivato del retinolo biologicamente attivo \u00e8 il retinol-fosfato. Pare che esso agisca come donatore di zuccheri nella formazione delle glicoproteine.\nI carotenoidi presentano diverse azioni biologiche. Alcuni di essi sono provitamine, specie il \u03b2-carotene, altri (specie luteina e zeaxantina) sembrano importanti per una buona funzionalit\u00e0 della macula della retina, ed altri ancora agiscono da composti antiossidanti.\nFonti alimentari.\nLa vitamina A \u00e8 maggiormente presente negli alimenti di origine animale, soprattutto nel fegato e nella milza, seguiti poi da latte e derivati e uova. Dato che carne, latte e uova sono per\u00f2 ricchi di colesterolo si consiglia di assumerla principalmente tramite pesce e derivati, e tramite fonti vegetali. I carotenoidi, da cui l'organismo ricava la vitamina A, sono particolarmente presenti nei tessuti vegetali e nei microorganismi fotosintetici. Tra i tessuti vegetali, ne sono particolarmente ricchi quelli a colorazione giallo-arancione (visto che questi fattori sono direttamente responsabili di questo tipo di colorazione) e quelli a foglia.\nContenuto di vitamina A di alcuni alimenti:\nCarenza.\nLa carenza di vitamina A determina inibizione della crescita, deformazione e fragilit\u00e0 delle ossa e serie modifiche delle strutture epiteliali e degli organi riproduttivi. La vitamina A infatti regola la differenziazione degli epiteli mucosi ed una sua carenza causa cheratinizzazione degli epiteli con un processo detto metaplasia squamosa. La sua carenza pu\u00f2 indurre anche secchezza della pelle e delle mucose respiratorie, digerenti e urinarie. \nUn'altra importante alterazione riguarda la funzione visiva. Una bassa quantit\u00e0 di rodopsina determina anche necessit\u00e0 di una maggior stimolazione luminosa. Pertanto la quantit\u00e0 minima di luce necessaria per innescare i meccanismi della visione aumenta. Questo fenomeno determina una diminuzione dell'adattamento alla bassa illuminazione (cecit\u00e0 crepuscolare o cecit\u00e0 notturna, emeralopia). Nei casi pi\u00f9 seri di deficit vitaminico pu\u00f2 anche comparire la Cheratomalacia, ovvero secchezza della congiuntiva e della cornea che possono portare danni oculari permanenti fino alla cecit\u00e0 completa.\nLa carenza di vitamina A pu\u00f2 portare anche ad un aumento della mortalit\u00e0 materna in gravidanza.\nLivelli di assunzione e tossicit\u00e0.\nAttualmente i livelli di assunzione di vitamina A vengono espressi in RAE (Retinol Activity Equivalent) secondo le seguenti relazioni:\nTalvolta si possono trovare due vecchie indicazioni che utilizzano le unit\u00e0 internazionali (UI) o i retinoli equivalenti (RE):\n1 RAE = 3,33 UI o 1 RE\n1 UI = 0,3 RAE o RE\nAttualmente il Ministero della Salute consiglia una dose giornaliera di 800\u00a0RAE/die (0.8\u00a0mg di retinolo/die). La Societ\u00e0 Italiana di Nutrizione Umana (SINU) raccomanda un aumento della dose giornaliera di circa 100\u00a0RAE/die nel caso di donne in gravidanza e di circa 350\u00a0RAE/die in caso di allattamento. L'assunzione di dosi di vitamina A \u2265300\u00a0mg pu\u00f2 determinare la comparsa di un'intossicazione acuta con nausea, vomito, emicrania, perdita di coordinazione e disturbi visivi. In casi estremi, la morte (il fegato dell'orso polare \u00e8 immangiabile proprio per l'elevata concentrazione di retinolo).Rispetto ai casi di tossicit\u00e0 acuta, quelli di tossicit\u00e0 cronica sono pi\u00f9 frequenti in quanto \u00e8 sufficiente assumere dosi giornaliere superiori alle capacit\u00e0 di immagazzinamento ed eliminazione del fegato sia tramite consumo frequente di alimenti ricchi in vitamina A sia per mezzo di integratori. Ci\u00f2 pu\u00f2 comportare la comparsa di una sintomatologia caratterizzata da inappetenza, dolori muscolari, anemia, perdita dei capelli e varie alterazioni neurologiche. Per evitare ci\u00f2 la SINU consiglia di non superare l'assunzione di 9000\u00a0RAE/die (9\u00a0mg/die) per l'uomo e 7500\u00a0RAE/die (7,5\u00a0mg/die) per la donna. In gravidanza si consiglia di non superare i 6000\u00a0RAE/die (6\u00a0mg/die) in quanto pi\u00f9 predisposte alla comparsa di sintomi da iperdosaggio. Dosi giornaliere superiori ai 30000\u00a0RAE/die (30\u00a0mg/die) sembra che possano avere un effetto teratogeno sul feto per cui si consiglia di non assumere mai integratori di vitamina A in gravidanza se non dietro prescrizione medica, la quale, tuttavia, non deve superare i 6\u00a0mg/die. L'Accademia Nazionale delle Scienze degli Stati Uniti raccomanda di non superare il livello di 3000\u00a0RAE ovvero 10.000\u00a0UI (3\u00a0mg/die) per evitare effetti collaterali in caso di assunzione prolungata indefinitamente senza controllo medico.\nLa tossicit\u00e0 da carotenoidi \u00e8 pi\u00f9 contenuta in quanto il loro assorbimento \u00e8 modesto e diminuisce ancora in caso di alte dosi. In caso di sovradosaggio si pu\u00f2 verificare la comparsa di pigmentazione giallo-arancione della pelle e delle mucose, fenomeno che regredisce in poco tempo una volta che la dose di carotenoidi venga ridotta.\nSecondo un articolo su FASEB journal di Ulrich Hammerling, del Sloan-Kettering Institute for Cancer Research di New York, i danni da eccesso di retinolo sarebbero legati a tossicit\u00e0 sui mitocondri."}
{"id": "79646", "revid": "9", "url": "https://it.wikipedia.org/wiki?curid=79646", "title": "Angelo Beolco", "text": ""}
{"id": "79653", "revid": "6923", "url": "https://it.wikipedia.org/wiki?curid=79653", "title": "Beppe Grillo", "text": "Lanciato nel mondo della televisione nel 1977, raggiunse in pochi anni una grande popolarit\u00e0, che nel decennio successivo gli valse la partecipazione come protagonista in alcuni film commedia e il ruolo di testimonial in campagne pubblicitarie di grande successo. A partire dagli anni novanta si \u00e8 dedicato prevalentemente agli spettacoli dal vivo, monologhi sull'attualit\u00e0 spesso di taglio ambientalista o legati all'economia.\nIl blog beppegrillo.it, aperto nel 2005, \u00e8 stato per alcuni anni tra i pi\u00f9 frequentati siti web italiani e uno dei blog pi\u00f9 visitati al mondo. Tramite la nutrita community di lettori del blog, Grillo ha promosso iniziative di grande impatto mediatico e poi \u00e8 stato ispiratore di liste civiche che facevano riferimento al suo nome (tra queste, la lista \"Amici di Beppe Grillo\", presentatasi in occasione delle elezioni regionali in Sicilia del 2008). Nel 2009, con la collaborazione dell'imprenditore Gianroberto Casaleggio che curava gi\u00e0 il sito, ha dato vita a un movimento politico, il Movimento 5 Stelle, assumendone il ruolo di \"garante\" e di capo politico. Alle elezioni politiche del 2013 viene indicato ufficialmente come capo politico del Movimento 5 Stelle, che raccolse a sorpresa un quarto dei voti.\nBiografia.\nBeppe Grillo nacque e crebbe a Genova nel quartiere di San Fruttuoso; secondo figlio di Piera Tieghi (pianista) ed Enrico Grillo, siciliano, titolare di una fabbrica di attrezzature per il taglio e la saldatura dei metalli a fiamma (la Cannelli Grillo di Genova). Si diplom\u00f2 in ragioneria all\u2019istituto privato \u201cUgolino Vivaldi\u201d e intraprese gli studi universitari alla Facolt\u00e0 di Economia e commercio dell'Universit\u00e0 degli Studi di Genova, senza tuttavia mai laurearsi.\nCarriera come comico.\nInizio della carriera.\nDopo un'iniziale attivit\u00e0 di rappresentante di commercio nel campo dell'abbigliamento e dopo aver provato a lavorare per un periodo nell\u2019azienda del padre Enrico, Beppe Grillo cominci\u00f2 quella di comico, improvvisando un monologo nel corso di un provino. Nel 1977, mentre si esibiva nel \"cabaret\" milanese \"La Bullona\", fu notato da Pippo Baudo. Venne subito lanciato in televisione da Baudo, che gli impose il cambio di nome d'arte da Gi\u00fase, come lo chiamavano da sempre gli amici, a Beppe Grillo, nel gioco a quiz \"Secondo voi\", andato in onda tra il 1977 e il 1978, cui fecero seguito, nel 1979, altre partecipazioni a \"Luna Park\", sempre condotto da Baudo, e a \"Fantastico\".\nNel 1978 condusse il Festival di Sanremo assieme a Stefania Casini, Maria Giovanna Elmi e Vittorio Salvetti (in anni successivi, vi partecip\u00f2 diverse volte in veste di comico). Nel 1979 condusse \"Fantastico\" insieme a Loretta Goggi.\nAnni ottanta.\nNegli anni ottanta fu protagonista delle trasmissioni \"Te la do io l'America\" (1981) e \"Te lo do io il Brasile\" (1984), entrambe in sei puntate e dirette da Enzo Trapani, in cui raccontava la sua esperienza di viaggio negli Stati Uniti e in Brasile, con aneddoti e battute sulla cultura, lo stile di vita e le bellezze di quei luoghi. Nel 1984 partecip\u00f2 come ospite al Festival di Sanremo, presentando anche gli ospiti d'onore di quell'edizione, i Queen. Nel 1985, oltre a prendere parte nuovamente come ospite al Festival di Sanremo 1985, anim\u00f2 \"Grillometro,\" altra trasmissione costruita sulle proprie esperienze personali. Dal 1986 al 1988 fu \"testimonial\" negli spot per lo yogurt Yomo, che vinsero la Palma d'oro a Cannes premio ANIPA, Art Director's club, Spot Italia Pubblicit\u00e0 e successo, Gran Premio Internazionale della TV (il Telegatto, vinto per la sesta volta).\nLe sue esibizioni andarono caratterizzandosi, nel tempo, per una crescente quota di contenuti satirici, espressi in forma sempre pi\u00f9 diretta e pungente. Il 15 novembre 1986, durante un variet\u00e0 televisivo del sabato sera, \"Fantastico 7\", pronunci\u00f2 una battuta sul Partito Socialista e sul suo segretario Bettino Craxi, all'epoca anche Presidente del Consiglio dei ministri:\nIl fatto ebbe come conseguenza l'allontanamento per breve tempo di Grillo dalla televisione pubblica: partecip\u00f2 soltanto come ospite al Festival di Sanremo nel 1988 e nel 1989.\nNel cinema lavor\u00f2, tra il 1982 e il 1988, come attore nei tre film \"Cercasi Ges\u00f9\" (1982), \"Scemo di guerra\" (1985) e \"Topo Galileo\" (1988), diretti rispettivamente da Luigi Comencini, Dino Risi e Francesco Laudadio. Nel 1982 per l'interpretazione di \"Cercasi Ges\u00f9\" vinse il David di Donatello nella categoria miglior attore esordiente e il Nastro d'argento nella stessa categoria.\nAnni novanta.\nIn questo decennio Grillo cominci\u00f2 a portare sulle scene \"recital\" dall'impronta ambientalista e politica in senso lato. Il primo, intitolato \"Buone notizie\", fu scritto in collaborazione con Michele Serra per la regia di Giorgio Gaber e costitu\u00ec il suo esordio teatrale.\n\"Beppe Grillo show\" fu trasmesso su Rai 1 dal Teatro delle Vittorie di Roma il 25 novembre e il 2 dicembre 1993 con ottimi risultati in termini di ascolti: circa 15 milioni di telespettatori a sera. Lo \"show\" fu l'ultima apparizione di Grillo sulle televisioni Rai e Mediaset.\nDopo aver denunciato dai suoi spettacoli il presidente della STET per lo scandalo del 144 e delle hot-line, in cui definiva Biagio Agnes: \"magnaccia\", ed essere in causa per 10 miliardi di risarcimento danni; l'anno successivo partecipava all'assemblea degli azionisti.\nNel 1996 cant\u00f2 in duetto con Mina il brano \"Dottore\" contenuto nell'album \"Cremona\".\nNel 1998 il gruppo francese Canal Plus, proprietario della televisione a pagamento TELE+, trasmise i suoi spettacoli, compreso un monologo, di circa mezz'ora, mandato in onda la sera del 31 dicembre, subito dopo il tradizionale discorso di fine anno del Presidente della Repubblica Italiana, del quale costitu\u00ec una sorta di parodia. Il titolo della trasmissione era \"Discorso all'umanit\u00e0\" e si ripet\u00e9 con le stesse modalit\u00e0 dal 1998 al 2001, andando in onda in chiaro e senza interruzioni pubblicitarie. Quando per\u00f2, nel 2002, TELE+ fu venduta a Rupert Murdoch, si interruppe anche questa esperienza televisiva.\nIl 10 giugno 2002, in proposito Grillo dichiar\u00f2:\nGli anni novanta di Grillo segnano il suo passaggio dai \"mass media\" ai teatri e alle piazze, con spettacoli come \"Un grillo per la testa\", \"Cervello\" e \"Apocalisse morbida\".\nDal duemila.\nNegli anni duemila, con i suoi spettacoli attacca i bilanci delle multinazionali pi\u00f9 indebitate del paese anticipando il crac Parmalat, apre il blog beppegrillo.it assieme a Gianroberto Casaleggio che aderisce alle licenze Creative commons. La collaborazione con Casaleggio porta all'emergere di un nuovo accento sul ruolo del Web e dei nuovi media digitali quali motori di cambiamento della societ\u00e0, un aspetto destinato a diventare dominante negli anni a seguire e con la fondazione del Movimento 5 Stelle.\nSi occupa subito di D'Alema e delle sovvenzioni al DTT a discapito del divario digitale, quindi della Telecom nella banda larga con la tecnologia dell'ultimo miglio; per la ricerca e l'innovazione inoltra la lettera di Roberto Vacca.\nA maggio 2005 guadagna la copertina di Internazionale e in ottobre l'edizione europea del settimanale statunitense \"TIME\" lo ha nominato tra i personaggi europei dell'anno per gli sforzi e il coraggio nel campo dell'informazione pubblica. Nel 2006 ha pubblicato un libro intitolato \"Tutto il Grillo che conta\", un compendio di monologhi e argomenti.\nNel 2006 ha collaborato con Stefano Montanari (direttore e proprietario della Nanodiagnostics di Modena) e Antonietta Gatti (direttore scientifico del laboratorio dei biomateriali dell'Universit\u00e0 degli studi di Modena e Reggio Emilia), per sensibilizzare l'opinione pubblica a proposito delle ricerche sugli inquinamenti da nanoparticelle e le nanopatologie dovuti all'incenerimento dei rifiuti. Grillo ha utilizzato anche il proprio blog come piattaforma per promuovere una raccolta fondi per acquistare un nuovo microscopio per la ricerca sulle nanopatologie. Nel 2007 collabora con Giorgia al brano \"Libera la mente\", presente nell'album \"Stonata\".\nTuttavia, col beneplacito di Grillo, dopo un equivoco iniziale riguardo l'attendibilit\u00e0 dei due divulgatori e le successive proteste degli stessi Montanari e Gatti, il microscopio viene poi donato all'Universit\u00e0 di Urbino dove resta utilizzabile per fini no-profit come la raccolta fondi prevedeva, rendendo cos\u00ec possibile il suo uso nella ricerca delle nanopatologie anche da parte dei coniugi Montanari; mentre dal 2010 la consulenza ufficiale del blog sugli inceneritori passa all'oncologa Patrizia Gentilini.\nOltre a collaborare attivamente nella lotta contro la costruzione degli inceneritori, si interessa di energie rinnovabili, vita politica ed economia. Nel 2006 viene messo in vendita il DVD \"Beppe Grillo 2006 Incantesimi\", della durata di circa 2 ore. Fra le altre cose Grillo parla di politica, trasporti, \"copyright\", inceneritori, centrali a carbone, CIP6 e di case farmaceutiche. Riguardo all'informazione, oltre all'entusiasmo nei confronti di Internet e dei blog che permettono di saltare il filtro degli editori, \u00e8 presente anche un breve elogio a Wikipedia.\nIl tour 2007, iniziatosi il 16 febbraio 2007 da Pordenone, ha preso il nome di \"Reset\". Il 13 marzo 2007 Grillo ha annunciato sul suo blog di voler fare l'editore e ha lanciato la collana beppegrillo.it poi diventata Adagio nel 2012. I libri sono tratti dai suoi spettacoli, dalle sue iniziative e dal suo blog; pubblicherebbe, inoltre, traduzioni di libri inediti in Italia. Il primo libro pubblicato \u00e8 \"Schiavi Moderni \u2013 Il precario nel Paese delle meraviglie\" e raccoglie le storie a lui inviate, tramite il blog, dagli italiani che lavorano da precari, viene per questo attaccato da Pietro Ichino, ma difeso da Mauro Gallegati. Nel 2007 ha pubblicato inoltre \"Tutte le battaglie di Beppe Grillo\", mentre a maggio, nello stesso mese della pubblicazione; recensisce positivamente il libro de La casta. Nel 2009 insieme con Greenpeace pubblica il DVD \"Terra Reloaded\".\nCarriera in politica.\nManifestazioni popolari.\nIl 26 giugno 2007 Grillo ha tenuto un discorso al Parlamento europeo nel quale ha discusso di nuove tecnologie e della presenza di condannati nel Parlamento italiano. Nella stessa occasione annunciava l'organizzazione del Vaffanculo-Day, un'iniziativa finalizzata alla raccolta di firme per la presentazione di una legge di iniziativa popolare riguardante i criteri di candidabilit\u00e0 ed eleggibilit\u00e0 dei parlamentari, i casi di revoca e decadenza dei medesimi e la modifica della legge elettorale. Durante l'iniziativa, tenutasi l'8 settembre 2007 in numerose piazze italiane e presso diverse ambasciate italiane all'estero furono raccolte 336.144 firme, di molto eccedenti le 50.000 necessarie alla presentazione della proposta di legge.\nL'iniziativa ebbe un seguito il 25 aprile 2008, quando si tenne il cosiddetto V2-Day dedicato al tema dell'informazione.\nNascita del Movimento 5 Stelle.\nA gennaio 2008, Grillo annuncia sul blog l'avvio di una fase di partecipazione politica diretta attraverso \"liste civiche a 5 stelle\", da lui stesso \u00abcertificate\u00bb, portatrici delle istanze degli attivisti. L'8 marzo 2009 i rappresentanti delle liste civiche certificate sottoscrivono a Firenze i punti programmatici essenziali, orientati soprattutto ai temi dell'ambientalismo e dei beni comuni.\nIl successivo 12 luglio annuncia la sua candidatura alle elezioni primarie per la segreteria del Partito Democratico, con il medesimo programma delle \"Liste Civiche a Cinque Stelle a livello nazionale\". Il 14 luglio per\u00f2 la Commissione Nazionale di Garanzia del PD rigetta la candidatura e l'iscrizione al partito, contestandogli di riconoscersi in movimenti che si oppongono apertamente al PD.\nIn seguito all'impossibilit\u00e0 di candidarsi alle primarie nonostante i sondaggi favorevoli, annuncia di voler fondare un proprio movimento politico, denominato \"Movimento nazionale a cinque stelle\", avente sempre il medesimo programma delle \"Liste Civiche a Cinque Stelle\", \"La Carta di Firenze\" approvata a marzo.\nIl movimento viene presentato al pubblico il 4 ottobre 2009 e annuncia la partecipazione alle successive elezioni regionali del 2010, diventando Movimento 5 Stelle.\nInsieme con Gianroberto Casaleggio e Dario Fo, scrive \"Il Grillo canta sempre al tramonto - Dialogo sull'Italia e il Movimento 5 Stelle\", pubblicato da Chiarelettere l'11 febbraio 2013.\nA fine mese post elezioni, giornalisti e studiosi come John Foot ammettono nel risultato un effetto anticasta, mentre a ottobre, uno dei fondatori e attivisti di Occupy Wall Street, Micah White, elogia il M5S proponendo di esportarlo in America.\nNel maggio 2014, prima delle elezioni europee, molte sue affermazioni in campo economico sono state messe in dubbio da un articolo dell'Unit\u00e0; a esso si sono aggiunti altri articoli che hanno messo in discussione le affermazioni di Grillo in altri campi.\nBlog.\nInsieme con Gianroberto Casaleggio Grillo \u00e8 il gestore di un blog di cui il primo post porta la data del 16 gennaio 2005 (quasi in contemporanea con la prima tappa a Pordenone dell'omonimo spettacolo a pagamento 2005 \"Beppegrillo.it\"). Il blog \u00e8 aggiornato quotidianamente. A ottobre la rivista \"TIME\" lo nomina nella classifica \"Gli eroi europei del 2005\" insieme con Silvana Fucito, il 14 dicembre 2005 ha vinto il Premio WWW istituito da \"Il Sole 24 Ore\" come miglior sito web italiano nella categoria news e informazione.\nTecnorati ha stimato, nel 2006, il blog come il 28\u00b0 pi\u00f9 visitato nel mondo\nNel 2008, \"The Observer\" ha pubblicato una stima dei 50 blog ritenuti pi\u00f9 influenti al mondo, posizionando quello di Beppe Grillo al nono posto. Nell'edizione 2009 della \"Web Celeb\" pubblicata dalla rivista \"Forbes\", Grillo \u00e8 collocato al 7\u00ba della classifica delle Star del Web, mentre nelle edizioni successive non \u00e8 stato pi\u00f9 incluso nella lista.\nIn ambito italiano, il blog di Grillo ha vinto per due volte il premio \"Macchianera Blog Awards\" organizzato da Gianluca Neri e basato su votazioni da parte degli utenti: nel 2006 e nel 2008 ha vinto il premio di \"Miglior Blog\".\nBlogitalia ha collocato il blog stabilmente al primo posto tra i blog italiani, (ultima rilevazione del 24 aprile 2014) ma questa valutazione deve tener conto della drastica riduzione di importanza del medium blog.\nDa una parte si collocano elenchi redatti da esperti del settore o basati su votazioni pubbliche dall'altra, invece, le analisi statistiche oggettive mostrano una situazione ben differente.\nUn'analisi statistica compiuta attraverso Alexa colloca, nel mese di settembre 2013, il sito di Grillo al 153\u00ba posto tra i siti italiani (a gennaio del 2013 era 66\u00b0) e al posto 5.726 come \"Global rank\" a livello mondiale con una perdita, in tre mesi, di 2.146 posizioni. Nel 2015 i dati vengono aggiornati nel 171\u00ba posto tra i siti italiani e nel 7.495\u00ba posto nel mondo.\nAlexa sottolinea, che il 70% dei visitatori si ferma su una sola pagina e che solo il 6,7 % proviene da motori di ricerca, segno di una forte fidelizzazione dell'utenza perch\u00e9 in questo caso cresce il numero di contatti provenienti da link o da \"preferiti\". Nella stessa rilevazione si pu\u00f2 constatare che i siti che linkano sul blog sono 8.297. Secondo una stima del 2013 de \"Il Sole 24 ORE\", a quella data il blog avrebbe generato un ricavo annuale tra i 5 e i 10 milioni di euro. Mentre Il Fatto Quotidiano, contestava la mancata attenzione su trasparenza e democrazia al servizio di Report sul M5S, dov\u2019era nato l\u2019interesse sul fatturato del blog, la Repubblica e diversi blogger continuavano con nuove valutazioni indipendenti; dai risultati molto eterogenei e in alcuni casi a seguito di inchieste di bassa qualit\u00e0.\nOccorre anche sottolineare che il registrante, amministratore e proprietario del blog non \u00e8 Beppe Grillo ma risulta essere, dal database di \"Whois\", il modenese Emanuele Bottaro mentre la registrazione del dominio risale al 15 marzo 2001, ben quattro anni prima della sua effettiva pubblicazione. Bottaro \u00e8 stato presidente regionale dell'Emilia-Romagna dell'Associazione Consumatori Utenti e si definisce amico del comico. \u00ab\"Ho chiesto a Beppe se potevo registrare il suo nome nel 2001 prima che qualcun altro lo facesse ed \u00e8 rimasto a me. Ho una delega ma non ho accordi di tipo economico o di tutela legale. Nel mio piccolo, partecipo in questo modo al movimento\"\u00bb.\nIl blog e gli spettacoli di Beppe Grillo sono prodotti dalla Casaleggio Associati (il cui presidente era Gianroberto Casaleggio), un'azienda di strategie di rete. L'IP del sito, difatti, \u00e8 lo stesso del sito della Casaleggio Associati. La Casaleggio promuove nuove tecnologie e strategie di comunicazione e presenza \"on line come\", ad esempio, \"Second Life\". Sul blog sono state pubblicate lettere di personaggi dello spettacolo e premi Nobel. Un'analisi dei rapporti di Grillo con la Casaleggio Associati \u00e8 trattata in un articolo di \"MicroMega\".\nNel 2017 Grillo ha specificato, a seguito di un procedimento legale, che non \u00e8 responsabile degli articoli che vi appaiono in alcun modo, dissociandosi completamente (stessa cosa per il suo account Twitter).\nNel Gennaio 2018 il Blog di Beppe Grillo passa di gestione: dalla Casaleggio Associati viene affidato alla Happy Grafic, di Caterina Nina Monti, che nel 2004 fonda la sua agenzia di comunicazione a Roma. \u00c8 un ritorno alle origini, come dichiara lo stesso Grillo.\nLa decisione di affidare il proprio pensiero a un blog pu\u00f2 essere fatta risalire alle vicende che hanno portato al progressivo allontanamento di Grillo dalle emittenti televisive nazionali.\nGrillo si definisce come un sostenitore della democrazia diretta e delle iniziative dal basso.. Tali forme di voto popolare hanno ricevuto la critica della stampa quando un attivista ha postato su Facebook un video, in cui si vedeva lo stesso votare con due profili certificati diversi registrati con lo stesso documento d'identit\u00e0 ma con \"mail\" diverse.\nCritiche al blog.\nDiversi conoscitori del mondo del \"web\" e \"blogger\" hanno criticato la struttura e l'impostazione del blog di Beppe Grillo. Per l'editorialista di \"Punto Informatico\", Massimo Mantellini, ad esempio, il blog di Grillo sarebbe \u00ab...comunicazione convenzionale con le ballerine del web 2.0 attorno\u00bb e arriva a sostenere che \u00ab...forse, dico forse, Grillo \u00e8 volontariamente fuori da qualsiasi dinamica di rete\u00bb.\nAnche il contenuto di alcuni articoli del blog di Grillo \u00e8 stato oggetto di polemiche. Particolarmente controverso, anche fra i suoi lettori, \u00e8 stato un post dal titolo \"I confini sconsacrati\" in cui Grillo sostenne che \u00ab...un Paese non pu\u00f2 scaricare sui suoi cittadini i problemi causati da decine di migliaia di rom della Romania che arrivano in Italia\u00bb e che \u00ab...[il problema dei rom] \u00e8 un vulcano, una bomba a tempo. Va disinnescata.\u00bb, additando come responsabili il governo, l'Europa a 25 e il sistema di Schengen e pubblicando una delle \"centinaia di lettere sui rom\" che dice di ricevere ogni giorno. Ci\u00f2 suscit\u00f2 le proteste di diversi visitatori (che bollarono l'articolo come \"filippiche proto-leghiste\" e \"propaganda anni trenta\"), mentre Gad Lerner critic\u00f2 il comico genovese sostenendo di \u00ab[essere] capace di prendere applausi solleticando i pregiudizi della gente\u00bb, e l'ex ministro della solidariet\u00e0 sociale Paolo Ferrero comment\u00f2 che \u00abChi ha molto ascolto si dovrebbe documentare prima di parlare perch\u00e9 altrimenti non aiuta a risolvere i problemi\u00bb; d'altra parte, altri lettori del blog si mostrarono d'accordo con i contenuti del post, e l'ex ministro delle infrastrutture Antonio Di Pietro sull'argomento dichiar\u00f2 che \u00ab... bisogna rispondere in modo propositivo e cio\u00e8 assicurando i servizi necessari ai rom. Ma finch\u00e9 questo non sar\u00e0 garantito dobbiamo regolamentare gli ingressi.\u00bb, mostrandosi maggiormente in accordo con il messaggio di Grillo.\nParticolarmente controversa anche tra i fruitori del blog \u00e8 la rigida moderazione attuata verso i commenti agli articoli. Esiste un sito dedicato che raccoglie il testo dei commenti rimossi.\nIn alcuni casi, inoltre, il blog di Grillo \u00e8 stato considerato poco attendibile a causa del contenuto di alcuni articoli che pubblicizzerebbero come vere notizie che altre fonti definiscono senza mezzi termini delle \"bufale\", come nel caso della coppia dei cellulari che riuscirebbero a cuocere le uova, in realt\u00e0 una leggenda metropolitana che ha avuto origine da un articolo satirico inglese, e la \"biowashball\", una pallina di plastica contenente sferette di ceramica che, secondo i produttori, sarebbe in grado di lavare nella lavatrice senza bisogno di detersivo. Tale prodotto \u00e8 stato pubblicizzato negli spettacoli di Grillo ed \u00e8 stato oggetto di indagini separate effettuate dal \"blogger\" Paolo Attivissimo, dal periodico \"Il Salvagente\", dall'associazione Altroconsumo, dalla trasmissione \"Mi manda Raitre\" (con la consulenza del CNR), e dal programma \"Patti Chiari\" della TSI le quali mostravano come non avesse nessun significativo potere pulente superiore a quello della sola acqua calda; a seguito di ci\u00f2, il comico genovese ha scritto un post in cui invita a \u00ab... non guardare la televisione o leggere i giornali finanziati dallo Stato\" per informarsi e sostenendo di possedere una \"biowashball\", ritenendosene soddisfatto\u00bb. Nello stesso post Grillo ha affermato di non essere pagato per fare pubblicit\u00e0 alla \"biowashball\" (allegando in questo senso una lettera dei produttori) e minacciando querele per chi avesse affermato il contrario, precisando per\u00f2 che l'eventuale ricavato di queste ultime sarebbe andato in beneficenza. Analogamente, ha attirato l'attenzione della stampa un video dell'aprile 2012 sul blog di Grillo in cui lo stesso descrive un \"algoritmo\", chiamato \"SWG4 zip war Airganon\" (il nome pu\u00f2 variare, non essendo stato pubblicato niente di scritto in merito), il cui sviluppo viene definito \"a buon punto\": questo software, a suo dire, sarebbe servito a intersecare i redditi dei politici prima e dopo il mandato e sequestrare automaticamente le somme percepite, fatta salva la somma di 1.200\u00a0\u20ac mensili netti a testa. Secondo un giornalista de \"Il Post\", sia i giornalisti sia i tecnici informatici conclusero che le parole di Grillo \"non avevano senso\" e, sempre secondo il suddetto giornalista, ci sia la probabilit\u00e0 che il video sia uno scherzo.\nVi \u00e8 stata la divulgazione di una presunta lettera di papa Benedetto XVI a Grillo pubblicata nel blog il 13 gennaio 2007. La lettera era un falso, o un \"quasi falso\" come annunciato dallo stesso Grillo tre giorni dopo, creato mettendo insieme alcune dichiarazioni del Pontefice e del suo segretario di stato Tarcisio Bertone, amico e concittadino di Grillo, a proposito delle energie rinnovabili. Alcune parti della finta lettera erano infatti palesemente ispirate alla \"Lectio magistralis\" tenuta dal papa a Ratisbona il 12 settembre 2006, \"Lectio\" divenuta famosa per le proteste suscitate nella comunit\u00e0 islamica a causa di una citazione di una frase dell'imperatore bizantino Manuele II Paleologo a proposito della guerra santa, nella quale l'imperatore additava come cattive e disumane tutte le cose portate da Maometto.\nQualcosa di analogo avvenne il 26 marzo 2008, quando una lettera sulla questione tibetana, attribuita al presidente cinese Hu Jintao e indirizzata, tra gli altri, a Beppe Grillo, Nancy Pelosi e Richard Gere in qualit\u00e0 di \"opinion leaders\", apparve sul blog. Tale lettera era in realt\u00e0 costituita da ampi stralci di un discorso tenuto nel 2001 da Hu Jintao, all'epoca vicepresidente, in occasione dei 50 anni della \"liberazione pacifica\" del Tibet. Infine, al blog sono state mosse che sarebbe in netto contrasto con le affermazioni di Grillo sulla trasparenza della rete.\nUn aspetto curioso \u00e8 rappresentato dall'amicizia di Grillo con Alfonso Pecoraro Scanio, intervenuto spesso nel suo blog e in interviste televisive e difeso a pi\u00f9 riprese nel corso della vicenda che vide l'ex-ministro dell'ambiente coinvolto nella crisi dei rifiuti in Campania, vicenda che incrin\u00f2 la tenuta del Governo Prodi II.\nFotomontaggi sul blog.\nGrillo ha fatto pi\u00f9 volte propaganda tramite fotomontaggi sul blog, alcuni di questi sono stati considerati fuori luogo o offensivi. La comunit\u00e0 ebraica ha condannato come \"Infame provocazione\" un post nel quale appariva un fotomontaggio del cancello del campo di concentramento di Auschwitz con la scritta \"P2 macht frei\" (sostituendo l'originale Arbeit macht frei). Altre critiche gli sono state rivolte al riguardo di un fotomontaggio che mostrava Matteo Renzi al comando del volo Germanwings 9525.\nProcedimenti giudiziari.\nIncidente di Limone Piemonte.\nNel pomeriggio del 7 dicembre 1981 Beppe Grillo perse il controllo di un fuoristrada Chevrolet K5 Blazer mentre percorreva la strada militare, che da Limone Piemonte porta sopra il Colle di Tenda. Il veicolo, sei chilometri dopo \"Quota 1400\" vicino al confine con la Francia, scivol\u00f2 su un lastrone di ghiaccio e cadde in un burrone profondo ottanta metri. A bordo con Grillo c'erano quattro suoi amici genovesi, con i quali stava trascorrendo il fine settimana dell'Immacolata. Grillo si salv\u00f2 gettandosi fuori dall'abitacolo prima che l'auto cadesse nel vuoto e, contuso e in stato di shock, riusc\u00ec a chiamare i soccorsi. Tre dei suoi amici rimasti nell'auto persero la vita: i coniugi Renzo Giberti e Rossana Quartapelle, rispettivamente di 45 e 33 anni, e il loro figlio Francesco di 9 anni. Il quarto, Alberto Mambretti, 40 anni, fu ricoverato con prognosi riservata a Cuneo.\nTre settimane dopo l'incidente, per Grillo scatt\u00f2 l'incriminazione per omicidio plurimo colposo. Nell'ottobre 1982 la perizia ordinata dal giudice istruttore sugger\u00ec che Grillo era colpevole di non aver fatto scendere i suoi passeggeri prima di affrontare il tratto di strada pi\u00f9 pericoloso. Per questo il 28 settembre 1983 il comico genovese fu rinviato a giudizio. Il processo di primo grado si celebr\u00f2 a Cuneo il 21 marzo 1984 e si concluse con l'assoluzione di Grillo per insufficienza di prove. Pubblico ministero e avvocato della difesa fecero, per\u00f2, ricorso in appello. Il primo perch\u00e9 aveva chiesto una condanna a sedici mesi di reclusione, il secondo per avere un'assoluzione pi\u00f9 ampia.\nIn appello il 14 marzo 1985 Grillo fu condannato per omicidio colposo, dovuto a incidente stradale, a quattordici mesi di reclusione con il beneficio della condizionale e della non iscrizione. La condanna fu resa definitiva dalla IV sezione penale della Corte Suprema di Cassazione l'8 aprile 1988.\nQuesto episodio \u00e8 stato ricordato nel 2005 per sottolineare che Grillo, condannato con una sentenza definitiva, non era legittimato a chiedere un \"parlamento pulito\". A questa critica Grillo ha subito replicato spiegando che non si sarebbe mai candidato al Parlamento.\nCause e condanne per diffamazione.\nNel 2003 patteggi\u00f2 una causa per diffamazione aggravata intentata contro di lui da Rita Levi-Montalcini. Durante uno spettacolo, Beppe Grillo l'aveva definita \"vecchia puttana\", sostenendo che avesse ottenuto il Premio Nobel per la medicina grazie a una ditta farmaceutica che le aveva comprato il premio.\nNel 2012 in appello Grillo \u00e8 stato condannato per aver diffamato a mezzo stampa la Fininvest in un suo articolo pubblicato nel 2004 sulla rivista \"Internazionale\". Il risarcimento del danno patrimoniale, pari a 50.000 euro, oltre alle spese processuali, \u00e8 stato stabilito dai giudici della prima sezione della corte d'appello del tribunale di Roma.\nNel settembre 2013 viene condannato in Corte di cassazione per avere diffamato l'ex sindaco di Asti, e parlamentare per Forza Italia, Giorgio Galvagno. Nel 2003, Grillo aveva definito l'ex primo cittadino \"un tangentista\", durante uno spettacolo al Teatro Alfieri di Asti. Grillo dovr\u00e0 versare a Galvagno 25.000 euro e gli interessi a partire dal 2003, come risarcimento del danno, oltre al risarcimento per le spese legali.\nIl 12 dicembre 2013 \u00e8 stato condannato dal Tribunale di Genova in primo grado per diffamazione nei confronti di Antonio Misiani, in qualit\u00e0 di tesoriere del Partito Democratico. Nel maggio 2012 Grillo pubblic\u00f2 sulla prima pagina del proprio blog un mosaico di immagini con fotografie in stile foto segnaletica degli amministratori di PdL (Rocco Crimi), PD (Antonio Misiani) e UDC (Giuseppe Naro), insieme con quelle degli ex di Lega Nord (Francesco Belsito) e Margherita (Luigi Lusi). Il giudice ha riconosciuto a titolo provvisorio un risarcimento di \u00a0\u20ac in favore di Misiani e un risarcimento in favore del Partito Democratico di 5000\u00a0\u20ac. Il 7 giugno 2015 la Corte d'Appello di Genova assolve Beppe Grillo ritenendo il fatto come un esercizio del diritto di critica.\nIl 14 settembre 2015 \u00e8 stato condannato, in primo grado, dal Tribunale di Ascoli Piceno per diffamazione aggravata nei confronti di Franco Battaglia, professore dell'Universit\u00e0 di Modena. La condanna consiste in un anno di reclusione con pena sospesa, 1.250\u00a0\u20ac di multa e una provvisionale di 50.000\u00a0\u20ac alla parte offesa. In quell'occasione, Grillo si paragon\u00f2 a Nelson Mandela e a Sandro Pertini. L'11 luglio 2017 la Corte d'appello di Ancona ha confermato la condanna di primo grado (una provvisionale di 50.000 euro e il pagamento delle spese legali, lievitate a quota 12.000 euro) per diffamazione nei confronti del professor Franco Battaglia, commutando la pena di un anno di reclusione nel pagamento di 6.000 euro.\nIl 31 marzo 2017 \u00e8 stato formalmente indagato per diffamazione in seguito a una querela presentata da Marika Cassimatis, ex candidata sindaco del M5S a Genova. Due settimane pi\u00f9 tardi, il 14 aprile 2017, la Procura della Repubblica di Genova ha chiesto l'archiviazione sia per lui sia per Alessandro Di Battista.\nRapporti con Vincenzo Onorato.\nNel gennaio 2022 Beppe Grillo risulta indagato a Milano per traffico di influenze illecite in favore dell'imprenditore Vincenzo Onorato. I rapporti tra i due erano gi\u00e0 precedentemente stati all'attenzione della stampa e di interrogazioni parlamentari, da parte di esponenti del M5S stesso.\nControversie.\nStile di vita.\nAlcune delle critiche rivolte al comico hanno riguardato il suo stile di vita. In particolare \u00e8 stato criticato per il possesso di una Ferrari e una barca a motore; Beppe Grillo ha precisato di averle avute, ma di averle vendute entrambe e di possedere un'automobile ibrida, confermando di avere due case, una a Genova e una in Toscana. Pesanti critiche gli sono state rivolte anche quando si avvalse del condono fiscale del 2003 promosso dal governo Berlusconi e da lui pi\u00f9 volte criticato in quanto premiava gli evasori. Grillo ha ammesso durante un'intervista tenutasi a margine di un suo spettacolo in piazza a Bologna in occasione del \"V-Day\" di aver fruito del suddetto condono e che esso si riferiva precisamente a una somma pari a 500 euro.\nIl 30 aprile 2008 l'Agenzia delle Entrate ha reso consultabile tramite Internet il reddito imponibile dei cittadini che hanno presentato la propria dichiarazione dei redditi per l'anno 2005, operazione per la quale Beppe Grillo ha contestato le modalit\u00e0 di pubblicazione dei dati. Secondo il \"Corriere della Sera\", la reazione di Grillo \u00e8 stata criticata da alcuni dei suoi sostenitori.\nL'unica replica di Grillo \u00e8 stata una critica ai giornali che avevano riportato la notizia. Dai dati dell'Agenzia delle entrate \u00e8 emerso che Grillo aveva dichiarato nel 2005 un reddito imponibile di 4.272.591 euro\nAlla sorella di Parvin Tadjk, moglie di Grillo, \u00e8 intestata la propriet\u00e0 di una casa sulla spiaggia di Malindi..\nAl cognato e autista Walter Vezzoli \u00e8 intestata una societ\u00e0 anonima in Costa Rica\nNel 2008 \u00e8 trapelata la notizia dell'acquisto di una casa in Svizzera, sul lago di Lugano, non lontano dall'abitazione di Mina. Grillo ha affermato di averlo fatto per tutelare il blog in caso di oscuramento.\nL'11 dicembre 2013 un giornalista di \"Libero\" riferisce in un articolo di come due ville di Grillo siano inquadrate in categorie catastali errate, consentendogli risparmi sulla tassazione. In particolare, una villa di 24 vani, 2 piscine e spazi esterni ubicata nella collina di Sant'Ilario, riferisce il giornalista, ha la categoria catastale A/7 (villino) in luogo di A/8 (villa). Lo stesso per un'altra sua villa in Marina di Bibbona da 21 vani, piscina e 5.600 metri quadrati di terreno oltre a una rimessa per barche di 70 metri quadrati, anch'essa con categoria catastale A/7.\nGiudizi sulla tecnologia e Internet.\nNel suo spettacolo \"Time out\" del 2000, Grillo finiva ogni serata distruggendo un personal computer; Grillo ha spiegato che la critica derivava dal fatto che i PC cambiano di modello molto velocemente, facendo diventare obsoleto quello precedente, a un ritmo a suo dire pi\u00f9 consumistico che di reale progresso.\nGrillo \u00e8 stato criticato inoltre da Richard Stallman, fondatore della Free Software Foundation e del Progetto GNU, per l'uso di piattaforme non-libere e di strumenti non liberi, come il suo iPad, sebbene Grillo e il movimento siano sempre stati a favore dell'uso del software libero. Qualche giorno prima, infatti, Grillo aveva pubblicato sul suo blog un articolo-intervista a Stallman a favore del software libero e Mattia Calise, consigliere comunale del M5S a Milano, ha fatto approvare una sua mozione che prevede l'uso di software libero nel comune milanese.\nRapporti con la stampa.\nIl 9 gennaio 2008, Alessandro Gilioli, caporedattore de \"L'Espresso\", ha scritto sul suo blog di aver proposto un'intervista a Grillo. Secondo quanto riferito da Gilioli, il comico ha inizialmente accettato, ma successivamente si \u00e8 rifiutato di rispondere dopo aver letto le domande ed essersi accorto che le risposte a queste ultime potevano essere anche solo parzialmente trascritte, incentrate sulle sue critiche ai giornali e averle ritenute indegne. Gilioli ha commentato la vicenda arrivando alla conclusione che Grillo teme il confronto, che \u00ab...ha una strategia di comunicazione basata sul vittimismo da censura\u00bb e che usa lo strumento del blog per evitare appunto il dibattito pubblico. Grillo in seguito, in un'intervista concessa a un periodico (\"Il Ducato\"), risponde alle critiche di Gilioli: \u00abIl giornalista dell'Espresso, mi voleva fare un'intervista che io non avevo voglia di fare: voleva dimostrare qualche cosa che a me non interessava. Io con l'Espresso ho sempre avuto un buon rapporto. Probabilmente era un infiltrato di \"Panorama\" che voleva farmi litigare con l'Espresso. Io ho rilasciato interviste da \"la Sentinella del Canavese\" al \"New York Times\". Il numero del \"New Yorker\" che esce adesso ha 14 pagine su di me. Per\u00f2 non mi sento obbligato a rispondere sempre e comunque\u00bb.\nGrillo ad aprile 2007 aveva argomentato le sue critiche ai giornali riguardo alle sovvenzioni all'editoria (di cui beneficiava anche il gruppo Espresso-Repubblica di Carlo De Benedetti) e al DdL Levi-Prodi che riproposta nuovamente anche nel 2008 la diatriba continuava prima, dopo il V2-Day e negli anni a seguire.\nNell'autunno 2012 il \"Corriere della Sera\" evidenziava come in una parte dello spettacolo del 2006 \"Incantesimi\", il comico espresse queste parole: \nGrillo ha poi ribattuto come opera mistificatoria degli organi di informazione. Nei giorni seguenti veniva invece difeso dal giornalista Marco Travaglio.\nSecondo un editorialista de L'Espresso, Grillo ha dichiarato: \ne lo stesso nota che sul suo blog sia riportato un articolo di \"Der Spiegel\" che lo indica come l'unica forza di opposizione alla politica economica di Merkel in Europa affermando: \nFitoussi ha smentito, come anche, sebbene non direttamente, sia Stiglitz sia Krugman. Ci\u00f2 nonostante, il comico genovese ha ribadito che Stiglitz abbia collaborato a scrivere il programma economico del movimento.\nAd aprile 2013, dichiar\u00f2 al \"Bild\":\nNel settembre 2020 Paolo Del Debbio, conduttore della trasmissione \"Dritto e rovescio\", ha attaccato Grillo mostrando il video di una presunta aggressione ai danni del giornalista Francesco Selvi. Grillo ha risposto pubblicando un altro video dell'evento, ripreso da una diversa angolazione, in cui sembra smentire questa accusa, poich\u00e9 si vede che la caduta del giornalista non \u00e8 stata causata da lui.\nCollaborazione con la Casaleggio Associati.\nSono apparsi articoli critici nei confronti dell'editore di Beppe Grillo, la societ\u00e0 Casaleggio Associati di Gianroberto Casaleggio. In particolare su MicroMega \u00e8 ricostruito il rapporto tra il comico genovese e la Casaleggio Associati. Nel marzo 2008 \u00e8 stato pubblicato \"Webbe Grillo\" di Gaetano Luca e Ivan Filice, ex membri dei meetup di Oristano e Monza, in cui si raccolgono tutti i dubbi e le contraddizioni su Beppe Grillo e la Casaleggio Associati, oltre a mettere in risalto le anomalie di alcuni meetup e di alcune liste civiche nascenti.\nIl comico Daniele Luttazzi, in una nota del 2009 al suo post \"Il cosa e il come\" dell'11 settembre 2007, traccia un parallelismo fra l'attivit\u00e0 di \"marketing\" politico della Casaleggio Associati e quella dell'americano Bivings Group.\n\u00abQuella che Grillo spaccia per democrazia dal basso - scrive Luttazzi - in realt\u00e0 \u00e8 una campagna di manipolazione dell'opinione pubblica che segue strategie di \"guerrilla advertising\": \"teasing\" (il blog, le inserzioni a pagamento sui quotidiani); \"guerrilla\" (\"meet up. V-day\"); \"consolidating\" (liste civiche col bollino blu, movimento di liberazione nazionale).\u00bb\nIn una lettera al direttore del \"Corriere della Sera\" pubblicata il 30 maggio 2012 Casaleggio ha affermato: \u00abA chi si chiede chi c'\u00e8 dietro Grillo o si riferisce a \u00abun'oscura societ\u00e0 di marketing\u00bb voglio chiarire che non sono mai stato \"dietro\" a Beppe Grillo, ma al suo fianco. Sono in sostanza cofondatore di questo movimento insieme a lui.\u00bb\nMicroscopio per Gatti e Montanari.\nNel 2006 devolvendo l\u2019incasso della serata di Modena, il blog di Grillo lanci\u00f2 una sottoscrizione per acquistare un microscopio a scansione ambientale per la ricerca sulle nanopolveri che potesse essere impiegato dai ricercatori modenesi Antonietta Gatti e Stefano Montanari per proseguire delle ricerche su nanoparticelle e nanopatologie.\nAlle elezioni politiche del 2008 Stefano Montanari \u00e8 stato candidato premier dalla lista \"Per il Bene Comune\" promossa dal senatore del PdCI Fernando Rossi, raccogliendo lo 0,3% dei voti a livello nazionale. Nel gennaio del 2010, il microscopio viene donato dalla onlus Bortolani (indipendente da Gatti e Montanari e da Grillo e legittima proprietaria del microscopio) all'Universit\u00e0 di Urbino col \"beneplacito\" di Beppe Grillo. Alla base di questa scelta, vi sarebbero secondo Grillo dubbi sulle ricerche dei due dottori e il fatto che il microscopio per le ricerche no profit sarebbe stato utilizzato a scopo di lucro presso la Nanodiagnostic srl di Stefano Montanari. Montanari dopo avere precedentemente negato qualsiasi valore scientifico delle proprie ricerche, ha risposto alle critiche pubblicando il libro \"Il Grillo mannaro\" e ricostruendo la propria versione dei fatti in cui Grillo si sarebbe:\u00abspacciato per un mecenate d\u2019altri tempi nei suoi confronti, di aver sfruttato la \u201cnano-ricerca\u201d come cavallo di battaglia dei suoi comizi\u00bb.\nAffermazioni pseudoscientifiche.\nDurante lo spettacolo \"Apocalisse morbida\" del 1998 e in alcune altre occasioni legate ai suoi spettacoli comici, Beppe Grillo ha espresso, su alcuni temi scientifici, posizioni contrastanti con quelle espresse dalla comunit\u00e0 scientifica, spesso ricalcando idee proprie delle teorie del complotto.\nIn particolare, ha definito l'AIDS come \"la pi\u00f9 grande bufala di questo secolo\", negando il nesso tra la malattia e il virus HIV, e sostenendo che l'agente patogeno non sia mai stato fotografato. Nonostante dal suo blog abbia invece continuato a sostenere ogni tipo di iniziativa utile per contrastare la diffusione del virus HIV dell\u2019AIDS e inoltrato subito la protesta di Vittorio Agnoletto sul finto vaccino italiano dell\u2019AIDS. La posizione di Grillo sull'AIDS \u00e8 tornata all'attenzione della comunit\u00e0 scientifica tra il 2012 e il 2013, a ridosso dell'esordio elettorale su scala nazionale del Movimento 5 Stelle, in previsione del probabile successo del partito in Parlamento alle elezioni politiche del 2013; le affermazioni del comico sono state oggetto di una \"lettera aperta\" da parte della Lega italiana per la lotta contro l'AIDS, la quale invitava Grillo a rivedere le sue posizioni sulla malattia, a fronte anche delle nuove scoperte effettuate sul virus HIV. e di un articolo su \"L'Espresso\" a firma di Ignazio Marino. Che gi\u00e0 l\u2019anno seguente dal blog di Grillo lamentava l\u2019inadeguatezza dell'assistenza per i migranti nella capitale, rispetto ai:\"casi di infezione di HIV e di altre temibili malattie infettive\".\nNello stesso spettacolo, concentrandosi nel dibattito sugli OGM, Grillo parla della produzione di un presunto pomodoro geneticamente modificato con i geni del merluzzo per rendere il frutto resistente al freddo, e che la sua diffusione avrebbe causato sessanta casi di decesso per shock anafilattico in soggetti allergici. Entrambe le affermazioni sono prive di fondamento: i pomodori illustrati da Grillo, sviluppati nel 1991 dalla \"DNA Plant Technology\", non sono mai entrati in commercio perch\u00e9 non resistenti al gelo e potenzialmente allergenici; la notizia dei decessi a essi attribuiti \u00e8 dunque una leggenda metropolitana.\nSempre in temi scientifici, nei suoi spettacoli ha indicato le vaccinazioni come \"inutili\", in quanto, a suo dire, i casi di malattie quali difterite e poliomielite erano gi\u00e0 in declino e le malattie sarebbero scomparse a prescindere dai vaccini; in contrasto con le affermazioni di Grillo, il ruolo delle vaccinazioni di massa nell'eliminazione totale di molte malattie infettive \u00e8 ampiamente provato. Nel 2015 Grillo \u00e8 tornato sull'argomento dei vaccini affermando che \"una vaccinazione di massa obbligatoria \u00e8 un regalo alle multinazionali farmaceutiche ed \u00e8 quanto di pi\u00f9 lontano ci possa essere da un approccio appropriato. L'appropriatezza in medicina vuol dire \u00abfare esattamente ci\u00f2 che serve\u00bb, evitando di fare ci\u00f2 che \u00e8 superfluo\". Questa dichiarazione \u00e8 in aperto contrasto rispetto alla posizione adottata dalla comunit\u00e0 medica e dall'Organizzazione Mondiale della Sanit\u00e0, tuttavia rimanevano troppe controversie legali e scientifiche anche riguardo episodi di corruzione e di conflitti di interesse con le case farmaceutiche a livello mondiale con la stessa OMS ed europeo con l'EMA; oltre che a una gravissima inefficienza nel sistema comunicativo dell'AIFA.\nGrillo ha inoltre etichettato le diagnosi precoci nella prevenzione del cancro come \"pericolose\", affermando in anticipo sui tempi che \"col cancro si pu\u00f2 convivere\"; ha descritto Luigi Di Bella, autore di un trattamento anticancro di provata inefficacia, \"un martire che cura i tumori da trent'anni\", nonostante la sperimentazione del metodo Di Bella non abbia portato a risultati positivi e l'analisi retrospettiva dei pazienti in cura presso il dott. Di Bella abbia dimostrato che nessun paziente \u00e8 mai guarito sottoponendosi al metodo Di Bella (nonostante le affermazioni contrarie del medico modenese, che affermava di aver guarito migliaia di pazienti).\nGrillo \u00e8 poi tornato nuovamente ad affermare la ridotta utilit\u00e0 degli strumenti di diagnosi precoce delle neoplasie il 9 maggio 2015, in occasione della marcia tra Perugia e Assisi organizzata dal Movimento 5 Stelle, affermando che: \"la differenza tra mille donne che fanno la mammografia e mille donne che non la fanno... la differenza di salvamento di vita [sic] sono due su mille, che \u00e8 gi\u00e0 tanto, ma non sono ottocento su mille\". Questa affermazione ha portato a proteste da parte della comunit\u00e0 scientifica, in quanto il modo con cui viene riportato tale dato (\"due per mille\") non \u00e8 corretto, come descritto in un articolo del \"British Medical Journal\" (una delle pi\u00f9 autorevoli riviste mediche internazionali) del 2005, citato da Grillo stesso nel 2006 insieme a uno del National Cancer Institute; all'interno di un analogo contesto. Nel primo articolo, al contrario, si evidenzia l'utilit\u00e0 della diagnosi precoce tramite mammografia e se ne consiglia l'utilizzo in diverse fasce di et\u00e0. In esso viene riportato come questo tipo di diagnosi precoce porti a una diminuzione di circa 0,2 punti percentuale (1,9 su mille) della mortalit\u00e0 per carcinoma mammario rispetto alla popolazione femminile generale, la quale corrisponde tuttavia a una molto elevata (33%) diminuzione della mortalit\u00e0 relativa a questa patologia, passando essa da 0,59% a 0,4% nella fascia pi\u00f9 anziana. Nell'articolo successivo per\u00f2 gli effetti indesiderati sono stati confermati anche da pi\u00f9 recenti approfondimenti sulle procedure corrette, sollevando sempre accese polemiche.\nPosizioni su politica estera medio-orientale.\nIl comico genovese ha infatti commentato questi temi in un'intervista rilasciata al pi\u00f9 diffuso quotidiano israeliano, \"Yedioth Ahronot\", riportata in Italia dal \"Corriere della Sera\" e successivamente trascritta, integralmente, nel sito della Comunit\u00e0 Ebraica di Roma.\nDi l\u00e0 dalla veridicit\u00e0 della trascrizione del contenuto delle dichiarazioni (la trascrizione dell'articolo differisce da quanto riportato dal \"Corriere della Sera\") le parole di Grillo sono state aspramente criticate dalla Iran Human Rights mentre la Iran Italian Radio ha pubblicato una nota di solidariet\u00e0 a Grillo.\nDopo l'attentato al giornale Charlie Hebdo a Parigi ha condannato l'episodio sottolineando per\u00f2 la necessit\u00e0 di capirne le cause, da lui indicate nei bombardamenti a Libia, Afghanistan, Iraq ed Egitto, che con un drone fanno molti pi\u00f9 morti.\nSostegno ai regimi autoritari.\nNegli anni Grillo ha suscitato polemiche per aver pi\u00f9 volte ospitato sul proprio blog interventi a sostegno di regimi considerati autoritari, in particolare il Venezuela di Hugo Ch\u00e1vez e Nicol\u00e1s Maduro, difeso anche durante la crisi presidenziale del 2019.\nNel giugno 2021 ha pubblicato un \u00abrapporto indipendente\u00bb firmato da vari studiosi in cui nega il genocidio culturale degli uiguri in Cina, nonostante esso sia stato condannato dall'ONU. Sempre sul suo blog, in occasione del G7 del 2021, ha ospitato un articolo firmato dal professore Andrea Zhok in cui attacca la NATO e la \"propaganda atlantista diffusa sui media\" contro la Cina e la Russia.\nNel corso delle proteste a Cuba dello stesso anno ha invece rilanciato una lettera del teologo Frei Betto in difesa del regime comunista.\nVita privata.\nDal matrimonio con Sonia Toni ha avuto due figli: Luna (1980) e Davide (1983). Nel 1996 ha sposato nella chiesa di Sant'Ilario Parvin Tadjik, figlia di un importatore di tappeti iraniano e di un'italiana (tra i testimoni figurava il cantautore Fabrizio De Andr\u00e9, inoltre erano presenti la moglie Dori Ghezzi, il sindaco di Genova Adriano Sansa e l'autore e produttore televisivo Antonio Ricci). La coppia ha messo al mondo due figli: Rocco (1994) e Ciro (2000); Parvin aveva gi\u00e0 altri due figli, Valentina (1981) e Matteo (1987), nati dal precedente matrimonio con il calciatore Roberto Scarnecchia. Nel 2006 era proprietario di 12 appartamenti in provincia di Genova. Risiede a Genova, nel quartiere di Sant'Ilario. \u00c8 tifoso della ."}
{"id": "79657", "revid": "1305772", "url": "https://it.wikipedia.org/wiki?curid=79657", "title": "Robert Blake", "text": "Sono esistiti diversi personaggi il cui nome \u00e8 Robert Blake:"}
{"id": "79658", "revid": "767487", "url": "https://it.wikipedia.org/wiki?curid=79658", "title": "Botany Bay", "text": "Botany Bay \u00e8 una baia di Sydney (Australia) situata pochi chilometri a sud del quartiere finanziario centrale.\nNel 1770 vi attracc\u00f2 per la prima volta James Cook giunto con la \"HM Bark Endeavour\" nella sua famosa prima spedizione nel Pacifico. Segn\u00f2 l'inizio dell'interesse britannico verso l'Australia e della sua colonizzazione; \u00e8 conosciuta principalmente come sede dell'Aeroporto Internazionale Kingsford Smith, il pi\u00f9 grande d'Australia.\nStoria.\nI primi europei che visitarono la baia furono i membri dell'equipaggio dell\"'Endeavour\" il 29 aprile del 1770, quando sbarcarono sulla penisola meridionale di Kurnell entrando in contatto con gli aborigeni locali. In principio Cook diede alla baia il nome di \"Stingray Harbour\". In seguito venne ribattezzata \"Botany Bay\" per la diversit\u00e0 di nuove specie di piante e animali scoperti e catalogati dal botanico della spedizione, Sir Joseph Banks. Banks fu impressionato dal posto e lo propose come sede ideale per una colonia britannica.\nIl 19 gennaio 1788 il capitano Arthur Phillip condusse la Prima Flotta nella baia per fondarvi una colonia penale. Arrivando in un'altra stagione, trov\u00f2 tutta la regione cambiata: arida e inospitale. Phillip riprese la navigazione e risal\u00ec di qualche chilometro la costa, dove trov\u00f2 un punto migliore nella baia di Port Jackson.\nIl 26 gennaio, mentre erano ancora all'ancora nella baia, i Britannici incontrarono la spedizione d'esplorazione francese di Jean-Fran\u00e7ois de La P\u00e9rouse. Preoccupati che i francesi potessero batterli sul tempo, i coloni salparono quello stesso pomeriggio per fondare un insediamento a Sydney Cove.\nNonostante lo spostamento, per molti anni a venire la colonia penale australiana sarebbe stata conosciuta con il nome di \"Botany Bay\" in Inghilterra, per esempio nelle ballate dei carcerati. (nel 1789 furono condotte l\u00ec svariate prostitute ed esiliate sulla nave \"Lady Jordan\" da Londra).\nLa disponibilit\u00e0 di acqua dolce nella zona port\u00f2 all'espansione della popolazione nel XIX secolo. Il piccolo \"Mascot Aerodrome\" crebbe e divenne l'aeroporto Kingsford Smith di Sydney. Port Botany fu costruito nel 1930 ed \u00e8 oggi un terminal per container. City of Botany Bay \u00e8 il nome dell'area di governo locale che comprende i sobborghi confinanti con la baia. Prima del 1996 si chiamava \"Municipality of Botany\"."}
{"id": "79659", "revid": "74801", "url": "https://it.wikipedia.org/wiki?curid=79659", "title": "Robert Blake (ammiraglio)", "text": "Robert Blake fu uno dei tredici figli di un mercante di Bridgwater nel Somerset, dove frequent\u00f2 la scuola. Dopo aver frequentato anche il Wadham College presso l'Universit\u00e0 di Oxford, egli sperava in una carriera accademica ma non riusc\u00ec ad ottenere un incarico presso il Merton College, forse a causa delle sue convinzioni politiche e religiose. Tornato a Bridgwater nel 1638 per la morte della madre, decise di presentarsi alle elezioni per il Parlamento inglese.\nIn politica.\nNel 1640 Blake fu eletto membro del Parlamento per Bridgwater, il cosiddetto \"Parlamento breve\" (dur\u00f2 solo tre mesi, dal 13 aprile 1640 al 5 maggio dello stesso anno). Allo scoppio della guerra civile inglese, durante il periodo del cosiddetto \"Parlamento lungo\" Blake, che non era riuscito a farsi rieleggere, inizi\u00f2 la sua carriera militare dalla parte dei parlamentaristi pur non avendo alcuna esperienza in materia militare, terrestre o navale che fosse.\nPi\u00f9 tardi torner\u00e0 al servizio parlamentare nel cosiddetto Parlamento di Barebone, quando dovette rientrare in patria per alcuni mesi per curare le ferite riportate nella battaglia di Portland (28 febbraio \u2013 2 marzo 1653) nel quadro della prima guerra anglo-olandese.\nBattaglie terrestri.\nLe sue migliori prestazioni nell'esercito di terra Blake le forn\u00ec nell'assedio di Bristol (luglio 1643), in quello di Lyme (aprile 1644), in quello di Taunton (1645) ed in quello di Dunster (novembre 1645)\nIn mare.\nBlake fu nominato Generale di mare (grado equivalente a quello di ammiraglio) nel 1649 ed \u00e8 spesso ricordato come il \"Padre della marina britannica\". Fu responsabile della costruzione della pi\u00f9 grossa marina che il paese avesse mai avuto, da dieci navi da guerra a pi\u00f9 di cento, e fu il primo a tenere la flotta in mare nell'inverno.\nEgli svilupp\u00f2 nuove tecniche per i blocchi navali e gli sbarchi: le sue \"Fighting Instructions\" (Istruzioni di combattimento) e le \"Sailing instructions\" (Istruzioni di navigazione), scritte durante la sua convalescenza del 1653, furono i fondamenti della tattica navale inglese. Egli fu anche il primo ad ottenere successi attaccando a dispetto del fuoco proveniente dalle batterie dei forti litoranei.\nLa Guerra civile inglese.\nL'11 gennaio 1649 il principe Rupert (1619 \u2013 1682) condusse 8 navi ad equipaggio ridotto a Kinsale in Irlanda per impedire che i parlamentaristi strappassero l'Irlanda ai realisti. Blake blocc\u00f2 la flotta del principe Rupert a Kinsale dal 22 maggio, consentendo cos\u00ec a Cromwell di sbarcare a Dublino il 15 agosto. Tuttavia la flotta di Blake fu dispersa da una tempesta in ottobre e Rupert pot\u00e9 fuggire a Lisbona, ove aveva incrementato la sua flotta di 13 navi. Blake salp\u00f2 con 12 navi nel febbraio 1650 e gett\u00f2 l'ancora al largo di Lisbona per convincere i portoghesi ad espellere dal paese il principe Rupert. Dopo due mesi il re Giovanni IV decise in tal senso. Nel frattempo Blake era stato raggiunto da altre 4 navi al comando di Edward Popham, che giunse portando a Blake l'autorizzazione a condurre la guerra contro il Portogallo.\nRupert manc\u00f2 due volte la violazione del blocco navale di Blake, che fu finalmente tolto allorch\u00e9 Blake fece rotta verso Cadice con le 7 navi che aveva catturato alla flotta portoghese in una battaglia di tre ore nel corso della quale il viceammiraglio portoghese era deceduto.\nIl 3 novembre Blake impegn\u00f2 nuovamente in battaglia Rupert, ora con 6 navi, presso Malaga, catturandogli una nave. Due giorni dopo le rimanenti navi di Rupert si arenarono sulla riva nel tentativo di fuggire da Cartagena. Questo consent\u00ec al governo parlamentare inglese di usufruire della supremazia navale e di ottenere il riconoscimento ufficiale di molti stati europei. Nel giugno del 1651 Blake prese le Isole Scilly, ultimo avamposto della marina realista. Ricevuti i ringraziamenti ufficiali del parlamento per questa ulteriore impresa, Blake fu nominato membro del Consiglio di Stato.\nGrazie al suo predominio sul mare, la flotta pot\u00e9 fornire gli approvvigionamenti necessari all'esercito di Cromwell allorch\u00e9 quest'ultimo marci\u00f2 verso la Scozia. Anche i trasporti delle forniture dalle varie colonie americane poterono essere resi sicuri per la fine del 1652.\nLa prima Guerra Anglo-olandese.\nBlake prese quindi parte alla Prima guerra anglo-olandese. La guerra inizi\u00f2 di fatto con alcune schermaglie fra la flotta olandese, agli ordini di Maarten Tromp, e le navi di Blake, al largo di Folkestone il 29 maggio 1652 (battaglia di Goodwin Sands) ma l'inizio ufficiale si ebbe nel mese di giugno con una campagna inglese, condotta da Blake con 60 navi, contro i commerci olandesi nelle Indie Orientali e nel Baltico.\nIl 5 ottobre del 1652 il viceammiraglio olandese Witte Corneliszoon de With, sottostimando la forza navale inglese, cerc\u00f2 di attaccare Blake ma, a causa del tempo, fu Blake ad attaccare lui l'8 ottobre nella battaglia di Kentish Knock, nella quale la flotta del de With soccombette e dovette ritirarsi in Olanda.\nAl governo inglese parve che l'incidente fosse chiuso ed invi\u00f2 la flotta nel Mediterraneo. Blake aveva solo 42 navi da guerra a sua disposizione quando fu attaccato il 9 dicembre del 1652 dalla flotta di Tromp, forte di 88 navi da battaglia, e fu sconfitto nella battaglia di Dungeness, perdendo cos\u00ec il controllo del canale della Manica a favore degli olandesi. Nel frattempo le navi inviate altrove furono sconfitte nella battaglia di Leghorn.\nDopo un'ulteriore riorganizzazione della marina militare, Blake salp\u00f2 con circa 75 navi da battaglia per eliminare la supremazia olandese nel canale della Manica, impegnando Tromp, forte di una flotta di dimensioni analoghe, nella battaglia di Portland che dur\u00f2 dal 28 febbraio al 2 marzo 1653, quando Tromp fugg\u00ec con la sua flotta approfittando del buio della notte, ma Blake rimase ferito e dovette rientrare in patria per curarsi.\nNella battaglia di Gabbard del 12 e 13 giugno dello stesso anno, le flotte degli ammiragli Richard Deane e George Monck, cui si aggiunse quella di Blake, sconfissero definitivamente la flotta olandese affondandone o catturandone 17 navi senza perderne alcuna. Portato cos\u00ec anche il mare del Nord sotto controllo inglese, la flotta olandese rimase bloccata in vari porti finch\u00e9 fu sconfitta ancora nella battaglia di Scheveningen, nella quale lo stesso ammiraglio Tromp rimase ucciso.\nOttenuta la pace con gli olandesi, Blake salp\u00f2 nell'ottobre del 1654 con 24 navi da guerra verso il Mediterraneo, impedendo al duca di Guisa la riconquista di Napoli.\nIl Bey di Tunisi.\nNell'aprile del 1655 Blake fu nuovamente inviato nel Mediterraneo per ottenere i risarcimenti dagli stati barbareschi che praticavano la pirateria in quel mare ed avevano attaccato numerose navi inglesi. L'unico nel rifiutare i risarcimenti fu il Bey di Tunisi, Muhammad Pacha Bey (1631 \u2013 1666). Blake attacc\u00f2 dal mare le batterie costiere del Bey distruggendone 2 e 9 navi algerine nel porto di Farina.\nLa Guerra anglo-spagnola.\nNel febbraio del 1656 la rivalit\u00e0 commerciale con la Spagna si tramut\u00f2 presto in guerra. Nel corso della guerra anglo-spagnola dal 1655 al 1660, Blake blocc\u00f2 il porto spagnolo di Cadice ed uno dei suoi comandanti, Richard Stayner, distrusse gran parte della flotta corazzata spagnola. Blake mantenne il blocco per tutto l'inverno, fatto inusuale a quei tempi.\nNel 1657 Blake vinse ancora contro la flotta spagnola delle Indie Occidentali grazie alla conquista dell'Isola di Giamaica da parte dell'ammiraglio William Penn. Il 20 aprile Blake distrusse la flotta mercantile spagnola composta di 20 navi che trasportavano in patria argento ed altri metalli preziosi dalle Americhe, nella baia di Santa Cruz, presso Tenerife (isole Canarie) perdendo una sola nave, nonostante si trovasse sotto il fuoco delle batterie costiere spagnole ed il flusso e riflusso della marea.\nLa fine.\nDopo aver incrociato al largo di Cadice per un po', Blake fece rotta verso l'Inghilterra ma mor\u00ec a causa di vecchie ferite quando la sua nave fu in vista di Portsmouth e fu sepolto con tutti gli onori, alla presenza di Oliver Cromwell e dei membri del Consiglio di Stato nell'Abbazia di Westminster.\nDopo la restaurazione monarchica il suo corpo fu riesumato e gettato in una fossa comune per ordine del re Carlo II.\nParentela.\nIl fratello Benjamin Blake (1614 \u2013 1689) combatt\u00e9 agli ordini di Robert e quindi emigr\u00f2 nel 1682 nella Provincia di Carolina e suo figlio Giuseppe divenne governatore della Carolina del Sud nel 1694 e dal 1696 al 1700.\nIl fratello Samuele combatt\u00e9 sotto Popham prima di venire ucciso in duello nel 1645.\nRimembranze.\nUna serie di navi della Royal Navy inglese portarono il nome \"HMS Blake\" in suo onore e la campana dell'ultima di queste \u00e8 visibile nella chiesa di Saint Mary's a Bridgwater.\nLa casa ove si ritiene egli sia nato \u00e8 stata trasformata in un museo a lui dedicato."}
{"id": "79662", "revid": "1610933", "url": "https://it.wikipedia.org/wiki?curid=79662", "title": "Capibara", "text": ""}
{"id": "79663", "revid": "339392", "url": "https://it.wikipedia.org/wiki?curid=79663", "title": "Hydrochoeridae", "text": ""}
{"id": "79664", "revid": "298055", "url": "https://it.wikipedia.org/wiki?curid=79664", "title": "AltiVec", "text": "AltiVec \u00e8 un insieme di istruzioni SIMD in virgola mobile sviluppato da Apple, IBM e Motorola (l'alleanza AIM) e implementato su alcune versioni dei processori PowerPC. AltiVec \u00e8 un marchio registrato di Motorola: Apple definisce l'unit\u00e0 dedita alla gestione di queste istruzioni Velocity Engine mentre IBM utilizza la sigla VMX per identificare questo gruppo di istruzioni. L'AltiVec fa parte delle specifiche Power v2.03.\nQuando \u00e8 stato presentato AltiVec era il migliore sistema SIMD disponibile per personal computer. Gli equivalenti prodotti della Intel non erano confrontabili. L'MMX non lavorava in virgola mobile ma trattava solamente numeri interi mentre l'SSE pur trattando i numeri in virgola mobile era molto pi\u00f9 lento e limitato dell'AltiVec. Alla fine la quarta versione di sistema SIMD dell'Intel l'SSE2 risolse la maggior parte dei problemi e adott\u00f2 molte delle soluzioni utilizzate dall'AltiVec.\nCaratteristiche.\nAltiVec e SSE2 utilizzano dei registri a 128 bit. Questi registri sono in grado di rappresentare 16 dati a 8 bit con o senza segno, otto dati a 16 bit con o senza segno e quattro dati a 32 bit con o senza segno che possono essere anche in virgola mobile. Inoltre dispongono di un gestore della cache delle istruzioni che provvede a organizzare le istruzioni in modo da minimizzare i conflitti di accesso alla memoria.\nA differenza di SSE2, AltiVec supporta direttamente la gestione dei pixel con la modalit\u00e0 RGB nativa che non si appoggia alla gestione a 64 bit del processore. Adeguandosi alla filosofia RISC del PowerPC le istruzioni AltiVec sono in grado di manipolare esclusivamente i dati immagazzinati nei registri ma a differenza del SSE2 non esistono registri speciali e tutte le operazioni possono utilizzare tutti i registri. L'unit\u00e0 di calcolo AltiVec \u00e8 dotata di 32 registri a 128 bit a differenza degli 8 registri a 128 dell'unit\u00e0 SSE2 e quindi \u00e8 in grado di trattare un maggior numero di informazioni prima di dover accedere alla memoria centrale. Inoltre molte operazioni AltiVec sono in grado di utilizzare tre registri contemporaneamente a differenza dell'SSE2 che pu\u00f2 utilizzare al massimo due registri contemporaneamente.\nApplicazioni.\nLe ultime versioni del compilatore GNU e del compilatore dell'IBM il Visual Age sono in grado di compilare codice in grado di avvantaggiarsi delle istruzioni AltiVec. Il compilatore si preoccupa di fornire delle primitive ad alto livello al programmatore in modo che questo possa scrivere un programma in C che si avvantaggi dell'unit\u00e0 di calcolo. Il programmatore deve solo definire la tipologia di dato da trattare e le operazioni da eseguire e poi il compilatore provvede a realizzare il codice pi\u00f9 appropriato, utilizzando le istruzioni corrette e provvedendo a immagazzinare i dati nella modalit\u00e0 migliore per il processore.\nApple \u00e8 il maggior utilizzatore delle potenzialit\u00e0 dell'AltiVec. L'unit\u00e0 di calcolo AltiVec viene utilizzata per migliorare le performance di programmi come QuickTime, iTunes, ecc. Le istruzioni vengono utilizzate da Quartz, il motore grafico del macOS per migliorare e velocizzare la presentazione grafica. Anche programmi di grafica come Adobe Photoshop utilizzano AltiVec per migliorare i tempi di risposta. Motorola ha introdotto AltiVec in tutti i suoi processori PowerPC a partire dai PowerPC G4. In molti sistemi embedded queste istruzioni vengono utilizzate per ottenere elaborazioni audio o video in tempo reale.\nIBM ha incluso nei suoi ultimi processori POWER delle unit\u00e0 VMX anche se essendo questi processori dedicati a mainframe o a centri di elaborazione dati, l'utilit\u00e0 reale di queste unit\u00e0 \u00e8 sempre stata dubbia. Nel suo ultimo processore per computer il PowerPC 970 (Utilizzato dal Power Mac G5) IBM ha introdotto due unit\u00e0 VMX a alte prestazioni. La prima \u00e8 un'unit\u00e0 totalmente indipendente mentre la seconda unit\u00e0 \u00e8 in grado di svolgere solo operazioni di moltiplicazioni e di addizione sui dati mentre per il resto si appoggia alla prima unit\u00e0."}
{"id": "79665", "revid": "1226", "url": "https://it.wikipedia.org/wiki?curid=79665", "title": "Altivec", "text": ""}
{"id": "79667", "revid": "1226", "url": "https://it.wikipedia.org/wiki?curid=79667", "title": "Socks", "text": ""}
{"id": "79668", "revid": "1305772", "url": "https://it.wikipedia.org/wiki?curid=79668", "title": "Disordini in Belize del 2005", "text": "I disordini in Belize del 2005 scoppiati a Belmopan, la capitale del Belize, nella met\u00e0 di gennaio 2005, furono provocati dalla pubblicazione di un nuovo bilancio statale che prevedeva significativi aumenti delle tasse. Furono inoltre guidati dalla rabbia nei confronti del Partito Popolare Unito al potere, per il peggioramento delle condizioni fiscali del governo del Belize.\nIl 13 gennaio 2005 il governo di Said Musa annunci\u00f2 il suo preventivo di spesa per il 2005-2006. Questo comprendeva grossi aumenti delle tasse per diversi beni e imprese. Tra questi un aumento dell'undici percento della tassa sulla vendita dei beni immobili, un aumento del cinque percento delle tasse per le istituzioni finanziarie, un aumento dell'otto percento delle tasse sul tabacco, e uno del 100% delle tasse sul rum. Il governo sostenne che questi aumenti erano comparabili a quelli istituiti nel 1998 dal precedente governo del Partito Democratico Unito. Comunque, dopo anni di frustrazione popolare rispetto alla presunta malgestione e corruzione da parte del Partito Popolare Unito, il nuovo budget innesc\u00f2 proteste davanti al palazzo dell'Assemblea Nazionale il 15 gennaio, con scontri tra i dimostranti e la polizia. Le dimostrazioni continuarono per tutta la settimana successiva.\nIl 20 gennaio, la comunit\u00e0 finanziaria e i sindacati indissero uno sciopero nazionale di due settimane. Poich\u00e9 i dipendenti non si presentarono al lavoro, il servizio di acqua potabile per gran parte del Belize venne interrotto. Il 21 gennaio, i notiziari locali riportarono dimostrazioni sparse a Belmopan, che coinvolsero l'incendio di alcuni edifici governativi e l'attuazione di blocchi stradali da parte dei dimostranti. I ministri nazionali che si recavano verso un edificio governativo vennero attaccati dai dimostranti con un lancio di pietre e bottiglie, causando l'intervento della polizia e dell'esercito per sedare i dimostranti. Telecamere erano state apparentemente installate all'esterno di alcuni edifici dove ci si aspettava un raduno di dimostranti, e gli edifici governativi erano stati barricati precauzionalmente.\nQuesta fu solo la terza volta che disordini di questo tipo colpirono il Belize. L'occasione pi\u00f9 recente fu a met\u00e0 degli anni ottanta, quando venne abbozzata una proposta per cedere parte della nazione al Guatemala.\nUna grossa dimostrazione pubblica organizzata dall'opposizione si svolse a Belmopan in 21 gennaio. (Il PPU aveva apparentemente organizzato una contro-dimostrazione.) Questa si svolse all'esterno del palazzo dell'Assemblea Nazionale a Belmopan, e fin\u00ec nella violenza. I dimostranti tirarono pietre contro la polizia, che rispose con proiettili di gomma e gas lacrimogeni. Il fuoco delle armi e le sirene erano udibili ad una distanza di almeno 1\u00a0km. Il suono di un'esplosione, significativamente pi\u00f9 rumorosa dei colpi delle armi, venne udito; la causa di ci\u00f2 non \u00e8 chiara. Diversi dimostranti vennero arrestati, compreso 'Yellowman', un lealista del PDU. Il permesso per la dimostrazione cess\u00f2 alle 15:00, ma ai dimostranti venne data una proroga di un'ora. Alla fine della proroga, le ripetute richieste di disperdersi vennero ampiamente ignorate. L'Ispettore Jefferires lesse alla folla il \"riot act\", e dopo altri 40 minuti ordino alle forze anti-sommossa della polizia di disperdere la folla, il che avvenne con l'impiego di lacrimogeni e proiettili di gomma. Alcuni sindacalisti si stesero per terra rifiutandosi di andarsene; vennero trascinati a forza lontano dall'area.\nLa polizia si mantenne molto calma per tutto il giorno, anche se si disse che alcuni cadetti di polizia impiegarono una forza non necessaria contravvenendo agli ordini. Ci furono notizie di agenti pi\u00f9 anziani che bloccavano i cadetti e li rimuovevano dalle linee della polizia, e alcune persone asseriscono che nessuna pietra venne lanciata se non dopo che un dimostrante venne colpito alla testa da un bastone brandito da un cadetto."}
{"id": "79671", "revid": "1573940", "url": "https://it.wikipedia.org/wiki?curid=79671", "title": "Mareca strepera", "text": "La canapiglia (Mareca strepera ()) \u00e8 un uccello anseriforme della famiglia degli Anatidi.\nDescrizione.\n\u00c8 un'anatra di superficie con caratteristico specchio alare bianco e nero. Il maschio \u00e8 grigio scuro fittamente striato, la femmina bruna macchiata di nero, simile al giovane. Il becco del maschio \u00e8 scuro, pi\u00f9 chiaro quello della femmina, le zampe sono giallo arancio. La lunghezza totale \u00e8 di 46\u201356\u00a0cm e l'apertura alare di 84\u201395\u00a0cm. Pesa 470-1300 g.\nDistribuzione e habitat.\nSpecie migratrice e stanziale, diffusa in Eurasia e Nordamerica, in Europa evidenzia una distribuzione puntiforme, soprattutto nelle parti sudoccidentali. In Italia nidifica con una popolazione di 20-50 coppie, mentre \u00e8 pi\u00f9 comune come svernante, con 4000-5500 individui censiti annualmente.\nFrequenta zone umide d'acqua dolce e salmastra, come paludi, stagni, laghi, lagune ecc., purch\u00e9 ricoperte da adeguata vegetazione emergente. Si osserva raramente in mare.\nBiologia.\nComportamento.\nDi abitudini gregarie, la canapiglia non forma per\u00f2 gruppi molto numerosi. Poco rumorosa, emette richiami simili a quelli del germano reale.\nAlimentazione.\nSi ciba di sostanze vegetali, invertebrati e piccoli vertebrati, come anfibi e pesci.\nRiproduzione.\nTra aprile e giugno di solito depone, in un nido ben celato tra la bassa vegetazione, 8-12 uova bianco-rosate, alla cui incubazione provvede la femmina per 24-26 giorni. I piccoli possono abbandonare il nido subito dopo la nascita, ma divengono atti al volo a 45-50 giorni di et\u00e0. Depone una covata annua.\nConservazione.\nIn molti Paesi dell'Europa orientale la canapiglia \u00e8 in forte diminuzione a causa di bonifiche, disturbi antropici e modificazioni ambientali."}
{"id": "79672", "revid": "111008846", "url": "https://it.wikipedia.org/wiki?curid=79672", "title": "Yotta", "text": "Yotta \u00e8 un prefisso SI che esprime il fattore 1024, ovvero 10008, ovvero 1\u00a0000\u00a0000\u00a0000\u00a0000\u00a0000\u00a0000\u00a0000\u00a0000, ovvero un milione di miliardi di miliardi.\nIl suo simbolo \u00e8 Y.\n\u00c8 stato adottato nel 1991 dalla CGPM ed \u00e8 il pi\u00f9 elevato tra i prefissi SI confermati. Deriva dal greco \u1f40\u03ba\u03c4\u03ce (okt\u00f2) e ricorda l'ottava potenza di 1000. "}
{"id": "79676", "revid": "290948", "url": "https://it.wikipedia.org/wiki?curid=79676", "title": "Yottametro", "text": ""}
{"id": "79681", "revid": "2075231", "url": "https://it.wikipedia.org/wiki?curid=79681", "title": "Storia del lavoro a maglia", "text": "L'inizio del lavoro a maglia non ha una datazione certa per la difficolt\u00e0 di distinguere se le notizie pervenute riguardassero il lavoro eseguito ai ferri oppure quello a telaio.\nCerto \u00e8 che questo argomento, recentemente rivalutato da studi approfonditi, ci offre notizie sicure e documentate solo quando ci si ferma al II o III secolo dopo Cristo perch\u00e9 prima la storia si confonde troppo spesso con la leggenda.\nSono state per\u00f2 trovate sculture che risalgono al IV secolo a.C. che hanno fatto ipotizzare che il lavoro a maglia fosse ormai entrato nella vita quotidiana, come dimostra una statua greca, che si trova ad Atene, nel Museo del Partenone, Kore n. 670, che sembra indossare un maglione come quello dei nostri tempi.\nPur non avendo documenti specifici al riguardo, ad una osservazione attenta, si pu\u00f2 notare che l'artista ha riprodotto con lo scalpello la lavorazione del punto a coste - 3 maglie diritte alternate a tre rovesci oppure un'alternanza di 7 diritti e tre rovesci - nelle vesti senza cuciture che venivano indossate durante le cerimonie sacre.\nDa tener presente che il numero tre e il numero sette erano considerati numeri dal potere magico.\nI primi reperti.\nSolo nell'epoca cristiana \u00e8 possibile esaminare il primo reperto di lavoro a maglia, analizzandone la struttura e i colori.\n\u00c8 probabile che manufatti pi\u00f9 antichi non abbiano resistito all'usura del tempo o, pi\u00f9 semplicemente, siano stati riciclati pi\u00f9 volte, visto che uno dei pregi maggiori del lavoro a maglia \u00e8 proprio quello di poter essere disfatto e impiegato per altri utilizzi.\nIl reperto venne alla luce in Siria tra le rovine di Dura-Europos e presenta una tecnica molto simile a quella usata quando si lavora con il ferro circolare oppure con i due ferri tenuti liberamente (e non uno sotto l'ascella destra) tra le mani. Tuttavia, Richard Rutt, in \"A History of Handknitting\" propende per la teoria che il frammento di Dura non sia stato lavorato a maglia ma con la pi\u00f9 arcaica tecnica del naalbinding.\nSi pu\u00f2 ipotizzare che le maglie siano state create da un solo ferro, uncinato sulla punta, come l'uncinetto tunisino, strumento tipico di lavorazione manuale, pi\u00f9 semplice e pi\u00f9 antico del lavoro a telaio, che era molto diffuso nell'area mediterranea. L'aver trovato molti reperti soprattutto nell'area medio-orientale fa propendere gli studiosi per una origine indoeuropea del lavoro a maglia, ci\u00f2 \u00e8 suggerito anche dal termine sanscrito \"nahyat\" (lavoro a maglia ma anche rete all'uncinetto) da cui deriva il termine anglosassone \"ketten\" fino ad arrivare al termine in inglese moderno \"knitting\".\nSono stati trovati anche reperti in Per\u00f9 quasi contemporaneamente al primo reperto siriano, ma \u00e8 senza dubbio la tradizione mediterranea quella che si \u00e8 diffusa per tutta Europa.\nIn Egitto, a Bahnasa, sono stati trovati numerosi capi lavorati a maglia che si fanno risalire al IV e al V secolo.\nL'origine dei punti irlandesi.\nI maglioni irlandesi, o Aran, hanno generato un vasto corpus di leggende.\nLa citt\u00e0 di Bahnasa era in quel periodo abitata dai Cristiani Copti che erano scampati all'invasione degli Arabi e avevano trovato rifugio presso i monasteri delle coste e delle isole irlandesi, come testimoniano i simboli copti e altri disegni tipici del periodo egiziano innestatisi sulla tradizione locale, fondendosi con i motivi celtici della regione.\nIn queste zone la maglia perse la vivacit\u00e0 dei colori ma acquist\u00f2 il rilievo nella straordinaria variet\u00e0 di punti che, eseguiti con la grossa lana non ritorta e non tinta delle isole Aran, riprodussero i pi\u00f9 importanti disegni simbolici.\nI punti, considerati dalla leggenda tutti simbolici e beneauguranti, venivano creati generalmente su un fondo a rasato rovescio sui quali spuntavano i boccioli dell'albero della vita, il movimento dell'acqua della sorgente della salvezza con motivi di maglie diritte, il diamante dell'abbondanza in forma di losanghe a grana di riso, le linee a zig-zag del matrimonio.\nQuando il segreto di questi punti usc\u00ec dalle celle dei monaci e furono insegnati ai pescatori, essi divennero altrettanti simboli delle famiglie locali e ogni clan, aveva il suo riferimento in una serie di punti.\nQuando due gruppi, attraverso il matrimonio, si imparentavano, la nuova famiglia ereditava i punti dei due clan di provenienza e in questo modo i punti Aran si diffusero nelle famiglie irlandesi. In questa regione ad eseguire i maglioni erano gli stessi pescatori, mentre alle mogli veniva delegato solo il compito di filare la lana.\nIl vescovo Richard Rutt, in \"A History of Handknitting\", racconta tuttavia una storia radicalmente diversa. Per iniziare nota come non esistano testimonianze dell'esistenza di maglioni Aran precedentemente al 1900. Prima di questa data, \u00e8 assodato (come dimostrano fotografie e altri reperti iconografici) che i pescatori irlandesi indossavano maglioni simili a quelli prodotti nelle isole della Manica (Jersey o Guernsey): sostanzialmente privi di trecce complesse e in filato blu scuro. I maglioni Aran cominciano ad apparire in dipinti, disegni, fotografie e filmati, solo a partire dagli anni venti, mentre la pi\u00f9 vecchia traccia materiale (il primo maglione acquistato e tuttora conservato) daterebbe a non prima degli anni trenta.\nRutt nota anche come gli Aran riprendano la forma sostanziale dei maglioni delle isole della Manica, ma ne modifichino la costruzione, che non avviene in un solo pezzo senza cuciture, bens\u00ec nella maniera pi\u00f9 abituale in quattro pezzi (davanti, dietro e due maniche) cuciti tra loro. Inoltre, i motivi Aran riprendono i motivi a trecce e noccioline tipiche della maglia tirolese, particolarmente delle calze prodotte nella regione.\nMediante una serie di ricerche e interviste, Rutt riesce ad identificare l'origine dei maglioni Aran in una famiglia specifica, di cui intervista i componenti superstiti e gli eredi. Questi emigrarono negli Stati Uniti nei primi anni del XX secolo, dove avrebbero appreso le tecniche tirolesi dai vicini di casa ed amici, riportandole in Irlanda alla fine della loro avventura americana. L\u00ec le nuove tecniche avrebbero trovato una vasta eco, tanto da diventare estremamente popolari, mentre i maglioni Aran perdevano la fattura circolare su ferri a due punte e iniziavano a venire prodotti in pezzi separati, oltre a prodotti in lana pi\u00f9 soffice e meno resistente di color bianco.\nLa variet\u00e0 dei punti nel resto dell'Europa.\nI punti importati dalle coste mediterranee nel diffondersi nel resto dell'Europa persero la staticit\u00e0 dei simboli e dei colori e si moltiplicarono, dando vita ad incredibili risultati. Essi riprendevano la realt\u00e0 e gli elementi dei luoghi vissuti (fiori, stelle, alberi) nei punti a rilievo e nei punti traforati.\nA diffondere questi punti per tutta l'Europa furono i mercanti che percorrevano le rotte carovaniere.\nIl filato.\nIl filato utilizzato era quello di lana o, per i reperti egiziani, il cotone. Quando, in epoca pi\u00f9 avanzata, venne importata la seta dall'Oriente, questa divenne il tipo di filato preferito dai papi e dai re. Vennero realizzati capi molto preziosi arricchiti spesso da fili d'oro che si univano al filato di seta.\nFin dall'epoca romana e anche per tutto il Medioevo fino al primo Rinascimento vennero realizzate delle armature in maglia metallica; tuttavia queste armature avevano solo una superficiale somiglianza con la maglia: il metallo non veniva certo lavorato ai ferri, ma piuttosto veniva trafilato e lavorato in anelli singoli, intrecciati tra loro prima di essere chiusi. Inoltre, solo alcune armature (le pi\u00f9 pregiate) erano prodotte con questa tecnica, dato che erano usate anche armature composte di cuoio bolito e borchiato o coperto di scaglie di metallo cucite, ovvero armature di piastra metallica.\nCuriosit\u00e0.\nQuando Papa Innocenzo IV venne sepolto nel 1254, indossava dei guanti a disegni multicolori lavorati in seta e in filo d'oro, importati dalla Spagna (che ebbe una delle pi\u00f9 importanti scuole per il lavoro a maglia, che raggiunse il cui massimo splendore nel XVI secolo ed era famosa soprattutto per la lavorazione dei guanti in seta e fili d'oro).\nQuando Enrico II di Francia nel 1533 spos\u00f2 Caterina de' Medici, indossava calze di seta fatte a mano. Enrico VIII d'Inghilterra sembra preferisse le calze di seta italiane, lavorate con quattro ferri senza cuciture.\nTestimonianze di lavori a maglia attraverso i dipinti.\nCertamente un capo che veniva indossato da un membro della casa reale veniva imitato ed infatti possiamo ammirare nei quadri di Hans Holbein il Giovane e di altri pittori della sua scuola, che ritraggono nel corso degli anni la famiglia dei Tudor, un medesimo e molto semplice motivo di berretto, lavorato a maglia rasata con diminuzioni regolari che rimasero di moda per un secolo.\nIl quadro che pi\u00f9 fedelmente \u00e8 testimone dell'apprezzamento del lavoro ai ferri da parte dei pittori \u00e8 la pala dell'altare di Buxehude in Germania, nota come \"La visita degli Angeli\", dipinta da Mastro Bertram nel 1400, nel quale viene rappresentato un momento di vita familiare all'interno della casa di Nazaret.\nNel dipinto si pu\u00f2 osservare la Madonna intenta a sferruzzare una piccola tunica \"inconsutile\", cio\u00e8 senza cuciture, per Ges\u00f9 Bambino rifinendo la scollatura col sistema circolare a quattro ferri, sistema ancora sconosciuto in quei tempi in Germania, ma osservato dall'artista durante un viaggio in Italia.\nLa tecnica del lavoro in tondo.\nLa tecnica del lavoro in tondo, oltre che in Italia, era conosciuta anche nelle lande della Francia del Sud dove i pastori lavoravano usando cinque ferri e nelle isole britanniche Guernsey dove i maglioni sono lavorati in un solo pezzo, senza cuciture e nel nord, nell'area delle Shetland, dove i maglioni con tecnica Fair Isle, dall'Isola di Fair, vengono lavorati (con una tecnica simile a quella usata nei paesi nordici) a jacquard multicolore, con un motivo tradizionale a \"X\" e \"O\", circolarmente fino alle spalle, e in seguito tagliati per fare posto agli scalfi delle maniche e al collo (steeking).\nI punti delle isole britanniche Guernsey.\nMolto simili ai punti dei maglioni delle isole Aran, sono quelli dei maglioni Guernsey con la differenza che sono eseguiti, invece che con lana grossa, con lana sottile di colore scuro e basati sulla diversa combinazione dei diritti e dei rovesci dove l'effetto del rilievo \u00e8 appena accennato.\nSecondo una legenda, man mano che si procede nel lavoro i punti sono disposti dal basso verso l'alto in modo da ricostruire, in forma simbolica, le tappe della vita dell'uomo, dall'albero della vita alla corona della gloria. Un'altra leggenda riguarda il fatto che i punti abbiano un valore simile a quello del tartan scozzese, che identitificava le varie famiglie. In realt\u00e0 la scelta dei punti da usare era dettata puramente dalla tradizione, che aveva caratteristiche regionali ma non famigliari, e dal gusto, del tutto privo di implicazioni simboliche.\nLo stile detto Guernsey \u00e8 legato ad un momento non lieto della storia della monarchia inglese e precisamente alla decapitazione di re Carlo I.\nLa tunica che Carlo I indossava al momento dell'esecuzione capitale avvenuta nel 1649 era lavorata in maglia di seta color blu reale ed era stata commissionata in Italia secondo lo stile e i punti Guernsey.\nI punti delle isole Shetland.\nI motivi dei maglioni delle isole Shetland, lavorati nei colori naturali delle terre, dal panna al marrone scuro, sono maggiormente stilizzati e accostati ai motivi significativi delle terre scandinave come la stella di ghiaccio e la felce e possono essere realizzati in due versioni: una colorata e pi\u00f9 vicina ai motivi delle altre isole e un'altra traforata pi\u00f9 caratteristica di queste isole.\nLa culla del lavoro a maglia: la Gran Bretagna.\nAnche se il lavoro a maglia non ebbe origine in Gran Bretagna, qui esso fu sempre tenuto in grande considerazione ed ebbe un fortissimo sviluppo. Quando il reverendo William Lee, inglese, invent\u00f2 la prima macchina per maglieria, la regina Elisabetta I imped\u00ec che sotto il suo regno venisse utilizzata e l'inventore dovette emigrare in Francia.\nLa corporazione dei magliai.\nLa regina aveva infatti a cuore la sorte degli artigiani magliai che in quel periodo si erano organizzati in corporazioni con un preciso statuto.\nPer diventare magliaio bisognava seguire un corso di apprendistato della durata di tre anni e nei tre anni che seguivano bisognava produrre delle prove che attestassero l'abilit\u00e0 personale. Era infatti obbligatorio saper eseguire un grande tappeto a pi\u00f9 disegni e colori, un paio di calze, un berretto, una tunica o un maglione dimostrando di aver appreso bene tutte le tecniche.\nLe corporazioni erano riservate solamente agli uomini ma anche le donne lavoravano a maglia alternandolo con il lavoro domestico e quello nei campi. In un museo del Galles sono conservati degli attrezzi a forma di coltelli incurvati che venivano infilati nella cintura e servivano a reggere il ferro destro che veniva inserito in un tassello all'estremit\u00e0 superiore.\nMa il progresso incalzava e il fratello del reverendo Lee ripropose con maggior successo l'uso della macchina per maglieria e gi\u00e0 alla fine del 1600 si possono annoverare numerose macchine per maglieria nella zona di Nottingham che si estenderanno presto per tutta l'Inghilterra.\nAlcuni francesi, inviati appositamente a Nottingham per carpire il segreto della nuova macchina riuscirono a ricostruire perfettamente il modello.\nJoseph-Marie Jacquard.\nVerso la fine del 1700, Joseph-Marie Jacquard realizz\u00f2 un apparecchio da applicare sui telai da tessitura che dava la possibilit\u00e0 di ottenere disegni molto complessi.\nIl telaio Jacquard divenne famoso, andando a rivoluzionare la produzione nell'industria tessile, il nome Jacquard \u00e8 impropriamente passato ad indicare tessuti di maglieria con disegni complessi e colorati, ma anche i punti a pi\u00f9 colori lavorati a mano.\nI secoli del bianco assoluto.\nNel 1700 e nel 1800 si continu\u00f2 a lavorare ai ferri ma i colori vennero abbandonati. Divenne di moda il colore bianco e soprattutto i filati di cotone e di lino che ben si prestavano per realizzare corredi per neonato, sciarpe leggere e traforate, bordure e magliette.\nIn Francia nasce la cuffietta di cotone bianco che diventa parte fondamentale del costume contadino e si realizzano berretti di ogni variet\u00e0. Vengono utilizzati i punti traforati e leggeri simili a veri e propri merletti. Si lavora ai ferri non tanto per professione ma per il piacere di realizzare con le proprie mani qualcosa di bello. Quest'epoca quindi viene ricordata perch\u00e9 \u00e8 solo ora che il lavoro ai ferri diventa anche un \"hobby\".\nLe perline colorate.\nNel Settecento a Vienna nasce la moda di infilare delle perline colorate nel cotone bianco lavorandole sempre sul diritto del lavoro in modo da formare dei disegni simili a piccoli arazzi.\nCi\u00f2 comportava una certa difficolt\u00e0 e precisione nell'inserimento delle perline che dovevano essere infilate ad una ad una prima di iniziare il lavoro perch\u00e9 i colori dovevano tener conto della disposizione finale del disegno.\nLe prime riviste di maglia.\nIn Inghilterra nascono nell'Ottocento le prime riviste di maglia che saranno presto imitate in tutta Europa. Anche in Italia compaiono le prime rubriche di maglia sul \"Corriere delle dame\" e in altri giornali soprattutto rivolti al pubblico femminile.\nLa prima collezione.\nA Parigi negli anni venti viene presentata dalla famosa sarta Elsa Schiaparelli una collezione di modelli trompe-l'\u0153il tutti realizzati ai ferri che ebbe un grande successo.\nAlla fine della seconda guerra mondiale.\nAlla fine della seconda guerra mondiale il lavoro a maglia si diffonde per il mondo conoscendo veri momenti di gloria e soprattutto nell'ambiente sportivo va di moda lo stile inglese dei maglioni Fair Isle che verranno indossati dalla stessa regina e dai suoi familiari.\nLe fotografie della famiglia reale in maglione verranno pubblicate su tutti i giornali creando presto una diffusa imitazione.\nIl Novecento e il \"boom\" della maglia.\nL'industria della maglieria \u00e8 ormai pienamente avviata e diffusa e nascono nuove tecniche, come l'avvio tubolare, molto usato in Italia.\nNegli anni sessanta si assiste ad un vero \"boom\" della maglieria a mano e le riviste, sempre pi\u00f9 numerose, riportano le spiegazioni dei punti e dei modelli. Alla fine del decennio e per i successivi anni settanta il lavoro a maglia conosce un ritorno alle origini.\nIn quegli anni era aperto il dibattito sulla cultura popolare e lo stile folk entrava prepotentemente nell'abbigliamento. Con l'ingresso prepotente dei fatti riguardanti il Sud America sulla scena politica, iniziarono a nascere modelli che imitavano il poncho e sui gilet apparvero i motivi peruviani dei lama e degli omini stilizzati.\nCon l'inizio della moda del \"fai da te\", le principianti scelgono filati grossi e punti facili per eseguire modelli diritti, evitando aumenti e diminuzioni e preferendo modelli ampi e comodi. Nel 1990 la maglia subisce la riscoperta di punti complessi e spesso reinventati per creare qualcosa di particolarmente ricercato e bello.\nOggi la maglia \u00e8 pi\u00f9 che mai di moda e le tecniche usate, impensate solo pochi anni fa, sono tantissime e le incredibili combinazioni tra il vecchio e il nuovo rendono la ricerca inesauribile."}
{"id": "79683", "revid": "339392", "url": "https://it.wikipedia.org/wiki?curid=79683", "title": "Yottametre", "text": ""}
{"id": "79684", "revid": "339392", "url": "https://it.wikipedia.org/wiki?curid=79684", "title": "Yottameter", "text": ""}
{"id": "79686", "revid": "287204", "url": "https://it.wikipedia.org/wiki?curid=79686", "title": "DIAC", "text": "Il DIAC (dall'inglese: Diode for Alternating Current: \"diodo per corrente alternata\") \u00e8 un dispositivo a semiconduttore ed \u00e8 utilizzato solitamente per \"innescare\" il \"gate\" di un Triac o un SCR. In pratica altro non \u00e8 che un Triac privato del terminale di \"gate\". In fig. 1 il simbolo circuitale del Diac.\nDal punto di vista funzionale pu\u00f2 essere pensato, in prima approssimazione, come l'accoppiamento di due diodi zener in antiserie oppure anche come uno scaricatore a gas. Il Diac presenta elevata impedenza fino ad un valore soglia di differenza di potenziale (definito \"breakover\") oltre il quale l'impedenza crolla, permettendo un elevato flusso di corrente. In questo differisce dal modello a due diodi zener in antiparallelo che non presentano il crollo dell'impedenza caratteristico del Diac. A differenza dei normali diodi, il Diac non \u00e8 polarizzato, ovvero \u00e8 bidirezionale. La curva caratteristica \u00e8 simile, oltre a quella del gi\u00e0 citato scaricatore a gas, a quelle del Trisil e del diodo Sidac.\nUn esempio di applicazione del Diac \u00e8 un semplice schema di principio di un dimmer per regolare l'intensit\u00e0 luminosa di una lampadina mediante un potenziometro. Nello schema elettrico viene usato un SCR che conduce la corrente in un solo senso: in questo modo la massima luminosit\u00e0 ottenibile spostando il cursore del potenziometro T1 verso l'alto \u00e8 circa il 50% del valore disponibile dall'alimentazione. Nell'esempio l'SCR conduce la corrente solo durante le semionde positive tra anodo e catodo dell'SCR. La sostituzione dell'SCR con un triac e l'eliminazione del diodo tra gate e catodo dell'SCR permettono un range di regolazione da 0% a circa 100% della tensione di alimentazione.\nIl circuito funzionerebbe anche se il Diac fosse sostituito da un cortocircuito, ma il suo comportamento risulterebbe meno stabile e preciso nella regolazione, oltre ad affaticare inutilmente il dispositivo di potenza (SCR nell'esempio, ma triac nell'uso comune). Il dispositivo \u00e8 meno \"stressato\" se l'impulso di corrente sul gate \u00e8 sufficientemente potente e deciso nel portarlo in conduzione e questo pu\u00f2 essere ottenuto solo con il Diac."}
{"id": "79696", "revid": "2175", "url": "https://it.wikipedia.org/wiki?curid=79696", "title": "Relativit\u00e0", "text": ""}
{"id": "79697", "revid": "128334", "url": "https://it.wikipedia.org/wiki?curid=79697", "title": "Flogosi", "text": ""}
{"id": "79702", "revid": "287204", "url": "https://it.wikipedia.org/wiki?curid=79702", "title": "Alejandro Amenabar", "text": ""}
{"id": "79706", "revid": "124854168", "url": "https://it.wikipedia.org/wiki?curid=79706", "title": "Sidney Lumet", "text": "Biografia.\nLumet nacque a Filadelfia (in Pennsylvania), ma crebbe nel Lower East Side di Manhattan (New York), figlio dell'attore Baruch Lumet e della ballerina Eugenia Wermus (deceduta quando il regista era ancora un bambino), ambedue immigrati polacchi d'origine ebraica ashkenazita (il padre Baruch nacque infatti a Varsavia), attivi da molti anni allo Yiddish Art Theatre di New York, ove lo stesso Lumet esordir\u00e0 in qualit\u00e0 di attore all'et\u00e0 di quattro anni. Studi\u00f2 alla Professional Children School e dal 1939 partecip\u00f2 a diversi spettacoli teatrali.\nAgli inizi degli anni cinquanta lavor\u00f2 come regista per alcuni spettacoli teatrali e per alcune serie televisive. Debutt\u00f2 come regista cinematografico con il lungometraggio \"La parola ai giurati\" (1957), interpretato dall'amico Henry Fonda, con cui girer\u00e0 cinque film. La pellicola affront\u00f2 i temi del razzismo e la violazione dei diritti civili e ottenne numerosi riconoscimenti tra cui l'Orso d'oro al Festival di Berlino e frutt\u00f2 a Lumet anche una candidatura all'Oscar al miglior regista.\nI suoi film ottennero molto successo anche per l'abilit\u00e0 dimostrata nel dirigere grandi \"star\" come Sophia Loren in \"Quel tipo di donna\" (1959), Anna Magnani e Marlon Brando in \"Pelle di serpente\" (1960), Katharine Hepburn e Ralph Richardson ne \"Il lungo viaggio verso la notte\" (1962), Henry Fonda nel ruolo del presidente degli Stati Uniti in \"A prova d'errore\" (1964), Rod Steiger ne \"L'uomo del banco dei pegni\" (1964), Sean Connery ne \"La collina del disonore\" (1965).\nAcclamato come una celebrit\u00e0 del cinema hollywoodiano, negli anni settanta diresse altri film di successo come \"Serpico\" (1973) e \"Quel pomeriggio di un giorno da cani\" (1975) entrambi con l'interpretazione di Al Pacino agli inizi della carriera, \"Assassinio sull'Orient Express\" (1974), tratto da un romanzo di Agatha Christie e che vide riuniti talenti come Ingrid Bergman (Oscar alla miglior attrice non protagonista), Lauren Bacall, Anthony Perkins, Sean Connery, Vanessa Redgrave e Albert Finney (nel ruolo di Hercule Poirot), e \"Quinto potere\" (1976), una critica al sistema televisivo e agli effetti nei confronti degli spettatori. Il film valse l'Oscar ai due protagonisti, Peter Finch e Faye Dunaway.\nNegli anni ottanta gir\u00f2 altre pellicole notevoli quali \"Il verdetto\" (1982) con Paul Newman e James Mason, \"Daniel\" (1983) sul caso Rosenberg e \"Il mattino dopo\" (1986), per il quale Jane Fonda fu candidata all'Oscar. Dopo pellicole che non riscontrarono il consenso delle precedenti, tra le quali \"Gloria\" (1999) con Sharon Stone, remake del film di John Cassavetes, gir\u00f2 \"Prova a incastrarmi - Find Me Guilty\" (2006), con Vin Diesel, e \"Onora il padre e la madre\" (2007) con Ethan Hawke e Philip Seymour Hoffman. Alla 77\u00aa edizione degli Oscar (2005) ottenne il riconoscimento alla carriera. Nel 2009 partecip\u00f2 al documentario \"I Knew It Was You\", sotto la regia di Richard Shepard, per ricordare l'attore John Cazale a trent'anni dalla morte.\nVita privata.\nDal 1949 al 1954 fu sposato con l'attrice Rita Gam."}
{"id": "79718", "revid": "1573940", "url": "https://it.wikipedia.org/wiki?curid=79718", "title": "Martiniano (nome)", "text": "Origine e diffusione.\nNome di scarsa diffusione, deriva dal gentilizio latino \"Martinianus\", un patronimico derivato da \"Martinus\", e significa quindi \"appartenente a Martino\", \"relativo a Martino\".\nOnomastico.\nL'onomastico si festeggia generalmente il 2 luglio in ricordo di san Martiniano, martire a Roma con san Processo. Con questo nome si ricordano anche, alle date seguenti:"}
{"id": "79719", "revid": "116299190", "url": "https://it.wikipedia.org/wiki?curid=79719", "title": "Kenneth Alan Ribet", "text": "Gli viene riconosciuto il merito di aver spianato la strada alla dimostrazione di Andrew Wiles dell'ultimo teorema di Fermat.\nRibet ha stabilito la \"congettura epsilon \", e quindi ha dimostrato che l'ultimo teorema di Fermat si pu\u00f2 derivare dalla congettura di Taniyama-Shimura. Successivamente si \u00e8 trovato che l'intera congettura non \u00e8 necessaria alla derivazione, ma che basta un suo caso speciale, quello riguardante le curve ellittiche semistabili.\nAll'ultimo teorema di Fermat si collega anche un teorema sulle propriet\u00e0 di divisibilit\u00e0 dei numeri di Bernoulli che Ribet aveva dimostrato in precedenza e che \u00e8 noto come teorema di Herbrand-Ribet.\nQuando era allievo della Far Rockaway High School, Ribet, anche se la sua materia di studio principale era la chimica, faceva parte di una squadra per le competizioni di matematica.\nHa poi conseguito un BA e un MA all'Universit\u00e0 Brown nel 1969 e il Ph.D. all'Universit\u00e0 di Harvard nel 1973. Nel 1998 gli \u00e8 stato assegnato un dottorato onorario dall'Universit\u00e0 Brown."}
{"id": "79720", "revid": "830939", "url": "https://it.wikipedia.org/wiki?curid=79720", "title": "Nicholas Katz", "text": "Nel 1964 ottiene un BA dalla Johns Hopkins University e nel 1965 un MA dalla Princeton University. Nel 1966 ottiene un PhD, ancora dalla Princeton University, presentando una dissertazione dal titolo \"On the differential equations satisfied by period matrices\". Presso l'Universit\u00e0 di Princeton svolge tutta la sua carriera, dal 1974 come titolare di cattedra al Dipartimento di Matematica; di questo dipartimento \u00e8 presidente dal 2002.\nNel 1992 Andrew Wiles, ritenendo di essere alle ultime fasi della dimostrazione dell'ultimo teorema di Fermat, chiede a Nick Katz di assisterlo nei passi finali. Per mantenere il segreto sulla dimostrazione, mentre ancora ha il tempo e la facilit\u00e0 di spiegare il suo lavoro a Katz, Wiles istituisce una serie di seminari ai quali lo stesso Katz si iscrive, sebbene potessero essere noiosi per una classe di studenti laureati. Dopo un periodo iniziale tutti i partecipanti tranne Katz abbandonano il corso lasciando che i due lavorino da soli.\nAnche grazie all'assistenza di Katz, Wiles porta a termine una dimostrazione e la presenta al pubblico in un seminario all'Istituto Isaac Newton di Cambridge.\nPer verificare la dimostrazione, viene istituita una commissione di sei membri, il doppio di una normale commissione d'esame; essa era formata dai maggiori esperti di teoria dei numeri del mondo, tra i quali Nick Katz. Sull'esame della dimostrazione di Wiles, Katz trova un errore che non poteva essere facilmente corretto, in quanto implicava un'ipotesi che non si sapeva verificare. Successivamente Wiles e Richard Taylor sono in grado di completare la dimostrazione utilizzando alcune tecniche differenti che Wiles aveva scartato nei suoi primi tentativi.\nNel 2003 riceve, insieme a Peter Sarnak, il Premio Conant della AMS per l'articolo divulgativo sugli zeri della funzione zeta di Riemann. Nel 2004 viene eletto membro della National Academy of Science"}
{"id": "79725", "revid": "122418574", "url": "https://it.wikipedia.org/wiki?curid=79725", "title": "Universit\u00e0 di Princeton", "text": "L'Universit\u00e0 di Princeton, situata a Princeton nel New Jersey (Stati Uniti), \u00e8 una delle pi\u00f9 prestigiose universit\u00e0 degli Stati Uniti e del mondo, membro della Ivy League. \u00c8 inoltre la quarta pi\u00f9 antica istituzione di istruzione superiore degli Stati Uniti (dopo Harvard University, il College di William e Mary, e Yale University).\nStoria.\nFu fondata nel 1746 come College del New Jersey, dal presbiteriano William Tennent, ed era originariamente situata ad Elizabeth, nel New Jersey. La scuola si trasfer\u00ec a Princeton nel 1756, ancora con la sua denominazione originale. Il nome fu cambiato ufficialmente in Universit\u00e0 di Princeton nel 1896.\nJonathan Dickinson (1688\u20131747) fu il primo preside.\nNel 1903 fu diretta per la prima volta da un laico, Woodrow Wilson. \nFino all'inizio del ventesimo secolo, l'universit\u00e0 era un luogo modesto e votato alle applicazioni pratiche, che considerava per esempio poco utile la matematica pura.\nSebbene in origine fosse un'istituzione presbiteriana, l'universit\u00e0 non \u00e8 pi\u00f9 confessionale e non richiede alcuna dichiarazione religiosa ai suoi allievi.\nDipartimenti.\nDipartimento Aerospaziale e Scienze Meccaniche.\nFondato nel 1920 da Arthur M. Greene, Jr., come dipartimento di Ingegneria Meccanica, nel 1928 \u00e8 stato edificato l'Edificio di Ingegneria.\nNel 1930 \u00e8 arrivato il professor Lewis F. Moody di meccanica dei fluidi e macchine.\nNel 1942 \u00e8 stato attivato l'insegnamento di ingegneria aeronautica.\nNel 1963 si \u00e8 costituito l'attuale dipartimento dalla fusione dei dipartimenti di Meccanica e di Aeronautica, sotto la guida di Courtland Perkins.\nNel 1974 \u00e8 succeduto Seymour M. Bogdonoff alla guida del dipartimento.\nDipartimento di economia.\nDal 2000 ha insegnato in questa universit\u00e0 l'economista Paul Krugman, mentre in passato vi hanno insegnato gli economisti Ben Bernanke e nel 1969 John P. Lewis.\nDipartimento di Lingue e letterature romanze.\nLa prima lingua romanza \u00e8 stata insegnata a Princeton da John Witherspoon, il sesto rettore dell'universit\u00e0 e firmatario della dichiarazione di indipendenza degli Stati Uniti. Gi\u00e0 nel 1769, quando solo l'ebraico, il greco e il latino erano abbastanza rispettabili da giustificare l'inserimento nel programma, Witherspoon si era offerto, gratuitamente, per insegnare in francese.\nNel 1830 il Collegio ha nominato un istruttore regolare di francese e spagnolo, Louis Hargous, che ha insegnato le lingue fino al 1836. Hargous \u00e8 stata seguito da Benedetto Jaeger, che divenne professore di Lingue Moderne, un insegnamento che fino al 1958, quando il Dipartimento di Lingue Moderne venne diviso nei due Dipartimenti di lingua tedesca Lingua e Letterature romanze.\nDipartimento di Matematica.\nNel 1909 la facolt\u00e0 di scienze di Princeton si dot\u00f2 della carica di decano, affidata a Henry Burchard Fine, e da quel momento a Princeton, accanto a docenti di letteratura e storia, si trovarono matematici come George David Birkhoff, Oswald Veblen, Luther Eisenhart. In questo periodo incominci\u00f2 un cambiamento che port\u00f2 il Dipartimento di Matematica di Princeton ad essere fra i primi nel mondo.\nNel 1921 fu aperta la Fine Hall, un edificio dell'universit\u00e0 che ospitava il Dipartimento di Matematica. Progettato da Oswald Veblen, un ricco matematico di Princeton, l'edificio sembrava una fortezza neogotica in mattoni rossi con tetto d'ardesia.\nNel 1924 Luthor Eisenhardt divenne direttore del Dipartimento di matematica, che invit\u00f2 Solomon Lefschetz come professore invitato (visiting professor).\nNegli anni 1930 insegnavano Hermann Weyl e John von Neumann, entrambi provenienti dall'Universit\u00e0 di Gottinga, dove era avvenuta una rivoluzione matematica sotto la direzione di David Hilbert.\nPoco lontano dalla Fine Hall, c'\u00e8 l'Institute for Advanced Study, dove nel 1933 incominciarono ad insegnare Albert Einstein, Kurt G\u00f6del e Robert Oppenheimer.\nNel 1945 Solomon Lefschetz divenne direttore del Dipartimento di matematica.\nDal 1994 ha insegnato matematica il celebre John Forbes Nash.\nDipartimento di Politica.\nLa politica \u00e8 stata un insegnamento che risale ai primi giorni del College of New Jersey. Solo nel 1924 si \u00e8 costituita come un dipartimento separato. Il primo corso di Scienze politiche fu introdotto nel 1871 e fu tenuto da Lyman H. Atwater, un filosofo presbiteriano.\nFino al 1930 l'orientamento politico del dipartimento era prevalentemente repubblicano. \nPi\u00f9 di recente, vi sono stati professori anticonformisti e libertari come Harper Hubert Wilson (1909-1977), che produsse un fermento intellettuale, incitando i propri studenti a pensare seriamente alle disuguaglianze economiche, sociali e politiche. Nel 1968 un professore di diritto internazionale, Richard Falk, mise in discussione la guerra del Vietnam.\nDipartimento di Scienze Geologiche e geofisiche.\nIl primo corso in scienze geologiche \u00e8 stato tenuto nel 1818 dal professore di filosofia sperimentale, chimica e storia naturale, Jacob Verde, che ha tenuto il corso di paleontologia.\nNel 1904, \u00e8 stato formalmente creato il Dipartimento di Geologia. Sei professori costituivano la facolt\u00e0: in geografia fisica, William Libbey; in mineralogia, Cornovaglia e Alexander H. Phillips; in paleontologia dei vertebrati, Scott e Marcus Farr; e in paleontologia degli invertebrati, Gilbert Van Ingen. L'anno successivo \u00e8 arrivato ad insegnare petrologia Charles H. Smyth (padre di altri due professori di Princeton, il chimico Charles P. Smyth e il fisico Enrico D]e W. Smyth) e William J. Sinclair si un\u00ec ai paleontologi dei vertebrati.\nUna struttura ben nota del reparto \u00e8 il Museo di Storia Naturale.\nBiblioteca.\nNella fornita Biblioteca dell'universit\u00e0 sono presenti tre racconti inediti (\"The Ocean Full of Bowling Bowls\", \"Birthday Boy\" e \"Paula)\" di uno dei pi\u00f9 noti scrittori americani del Novecento, J.D. Salinger. Sono state ritrovate all'inizio del Duemila, celate in un anfratto di uno degli scaffali nella parte ovest della biblioteca. I racconti sono consultabili su richiesta.\nAtletica.\nL'universit\u00e0 di Princeton sostiene le pratiche sportive su tre livelli: le manifestazioni intercollegiali, il centro interuniversitario, e intramurale. \u00c8 prevista anche una variet\u00e0 di pratiche di educazione fisica e programmi ricreativi per i membri della comunit\u00e0 di Princeton. Secondo la missione il programma di atletica, Princeton mira ad avere degli \"atleti studenti\" nel pieno senso della frase. La maggior parte degli studenti partecipano ai programmi atletici nei pi\u00f9 vari livelli.\nI colori di Princeton sono arancione e nero. Gli atleti della scuola sono noti come \"Tigers\" (\"tigri\"), e la mascotte \u00e8 ovviamente una tigre. L'amministrazione di Princeton consider\u00f2 di assegnare un nome proprio alla mascotte nel 2007, ma l'idea venne fatta cadere per l'opposizione della maggior parte degli studenti.\nSport intercollegiali.\nPrinceton \u00e8 una scuola affiliata alla NCAA Division I. La sua lega atletica \u00e8 la Ivy League, in cui si presenta in 38 discipline tra maschili e femminili, il pi\u00f9 corposo come numero di elementi \u00e8 il canottaggio con quasi 150 atleti.\nLa Squadra di football di Princeton ha una storia lunga e molto gloriosa fino alla seconda guerra mondiale, in cui si contano 26 titoli nazionali. Princeton ha giocato contro la Rutgers University nella prima partita di football intercollegiale negli Stati Uniti il 6 novembre 1869, uscendone sconfitta con il punteggio di 6-4. Oggi Princeton \u00e8 membro della NCAA Division I FCS.\nIl programma di pallacanestro maschile \u00e8 noto per il suo successo sotto Pete Carril, allenatore dal 1967 al 1996. Durante questo periodo, Princeton ha vinto 13 titoli della Ivy League, raggiungendo 11 volte i torneo finale NCAA. Carril ha inventato quella che poi \u00e8 stata definita attacco princeton, una strategia offensiva che da allora \u00e8 stato adottato sia da un certo numero di squadre di college che di squadre professionistiche. L'ultimo successo di Carril a Princeton arriv\u00f2 quando i Tigers batterono UCLA, campione in carica, nel primo turno del torneo NCAA 1996, in quello che \u00e8 considerato uno dei risultati pi\u00f9 imprognosticabili nella storia del torneo. Recentemente Princeton ha segnato il record per il minor numero di punti in una partita di Division I da quando \u00e8 stata introdotta la linea dei tre punti nel 1986-87, mettendo a tabellone solo 21 punti nella sconfitta contro Monmouth University il 14 dicembre 2005.\nSquadra di pallanuoto maschile \u00e8 attualmente una forza dominante nella Collegiate Water Polo Association, dopo aver raggiunto la Final Four in due degli ultimi tre anni. Allo stesso modo, il programma di lacrosse maschile conobbe un periodo aureo tra il 1992 ed il 2001, durante il quale vinse sei campionati nazionali.\nCentro interuniversitario e attivit\u00e0 intramurali.\nOltre agli sport intercollegiali, Princeton ospita circa 35 squadre di club sportivi. La squadra di rugby di Princeton \u00e8 organizzato come un Club sportivo.\nOgni anno, quasi 300 squadre partecipano a alle gare sportive intramurali a Princeton. Le gare intramurali sono aperte ai membri delle facolt\u00e0 di Princeton, al personale e gli studenti. Diverse leghe con diversi livelli di competitivit\u00e0 vengono organizzate ogni anno.\nCosto.\nL'Universit\u00e0 di Princeton \u00e8 un'universit\u00e0 privata e un anno di studio costa molto caro. A titolo di esempio, l'iscrizione all'anno 2015-2016 era di 45 350 dollari, comprensiva di 43 450 dollari di retta e 1 900 dollari per l'assistenza sanitaria. A questa cifra, lo studente doveva prevedere di aggiungere le spese di soggiorno per un totale di circa 28 425 dollari all'anno, suddivise in 12 300 dollari per l'alloggio, 7 475 per la ristorazione, 7 000 per le spese personali e 1 650 per i libri e gli accessori. Il totale ammontava quindi a 73 775 dollari. \nSono proposte numerose borse di studio e programmi di aiuto, borse di ricerca e di assistentato all'insegnamento, infine sostegni finanziari esterni. Gli studenti di PhD ricevono un'indennit\u00e0 di circa 30 000 dollari all'anno. \u00c8 possibile inoltre accedere a finanziamenti bancari e avere opportunit\u00e0 di lavoro."}
{"id": "79726", "revid": "124722203", "url": "https://it.wikipedia.org/wiki?curid=79726", "title": "Pierre de Fermat", "text": "Fu tra i principali matematici della prima met\u00e0 del XVII secolo e dette importanti contributi allo sviluppo della matematica moderna. In particolare:\nBiografia.\nPierre de Fermat nacque a Beaumont-de-Lomagne, citt\u00e0 57 chilometri a nord-ovest di Tolosa. Figlio di un mercante di cuoio, studi\u00f2 legge e divenne avvocato al Parlamento di Tolosa, dove si trasfer\u00ec nel 1631. Nello stesso anno spos\u00f2 la cugina materna Luisa de Long, dalla quale ebbe cinque figli. Lavorava duramente e scrupolosamente, ma nonostante ci\u00f2 nel tempo libero si occupava di letteratura (compose persino alcuni versi) e, soprattutto, di matematica. \nPer questo \u00e8 chiamato \"il principe dei dilettanti\", poich\u00e9, pur dedicandosi alla matematica solo nel tempo libero, la sua influenza sulla storia della disciplina fu notevolissima. Pubblicava le sue idee molto raramente e per lo pi\u00f9 sappiamo delle sue scoperte grazie alla corrispondenza scambiata con altri matematici, come Mersenne o Pascal. La conoscenza di altre sue intuizioni, come gi\u00e0 detto per l'\"ultimo teorema\", ci viene da suoi commenti in margine a libri che stava leggendo. Per questo motivo spesso il suo lavoro fu imputato ad altri. Nel 1648 divenne Consigliere del Re al Parlamento di Tolosa e mantenne tale carica per i successivi diciassette anni. Mor\u00ec all'et\u00e0 di 63 anni a Castres, citt\u00e0 79 chilometri ad est di Tolosa.\nLa pi\u00f9 antica e prestigiosa scuola superiore di Tolosa porta il suo nome ed \u00e8 indicata fra le prime dieci scuole preparatorie della Francia. La residenza del tardo XV secolo a Beaumont-de-Lomagne dove Fermat nacque \u00e8 poi diventata un museo. L'importanza storica di Fermat \u00e8 stata riconosciuta per lungo tempo; per esempio ne scriveva Louis Genty nel XVIII secolo.\nL'Unione Astronomica Internazionale gli ha dedicato il cratere Fermat sulla Luna.\nScoperte matematiche.\nGeometria analitica.\nPierre de Fermat si occup\u00f2 anche dell'applicazione dell'algebra alla geometria o geometria analitica. Verso il 1629 fece, sempre senza pubblicarla, la notevole scoperta che un'equazione \"f\"(\"x,y\")=0 rappresenta una curva nel piano \"xy\", che \u00e8 il principio fondamentale della geometria analitica e che fu pubblicato nel 1637 nella \"Geometria\" di Cartesio.\nSappiamo per\u00f2 che i due guardavano alla loro scoperta in modo del tutto diverso: Cartesio infatti la considerava una rottura con la matematica antica, mentre Fermat la vedeva come una sorta di continuazione, e faceva notare che anche Apollonio nelle sue \"Coniche\" arrivava a concetti vicini alla geometria analitica.\nSi occup\u00f2 del problema delle tangenti ad una curva data e risolse il problema in modo differente da Cartesio. La sua soluzione del problema, il \"metodo delle tangenti di Fermat\", utilizza strumenti molto vicini a quelli di limite e derivata. Questo metodo permette anche di trovare i massimi e i minimi di una funzione, una volta che se ne sappia l'equazione della retta tangente. Per questo Fermat oggi \u00e8 considerato uno dei fondatori del calcolo differenziale.\nStudi\u00f2 anche, in coordinate polari, la spirale di Fermat, descritta dall'equazione:\nCalcolo delle probabilit\u00e0.\nIn una corrispondenza del 1650 con Blaise Pascal, Fermat svilupp\u00f2 il calcolo delle probabilit\u00e0, del quale \u00e8 considerato uno dei fondatori. In particolare questa corrispondenza verteva sui problemi del gioco d'azzardo come, per esempio:\n\"Se si lanciano pi\u00f9 volte due dadi, quanti lanci sono necessari affinch\u00e9 si possa scommettere con vantaggio che esca il doppio sei?\" \nNel carteggio con Pascal si trova anche la prima soluzione al problema della divisione della posta, che consiste nella divisione dei soldi in gioco se si \u00e8 costretti ad interrompere una partita d'azzardo senza essere arrivati alla fine.\nTeoria dei numeri.\nIl campo in cui Fermat fu pi\u00f9 attivo \u00e8 sicuramente la teoria dei numeri, di cui si pu\u00f2 in effetti considerare uno dei fondatori. Espresse molte delle sue scoperte sotto forma di congettura, senza provvedere ad una dimostrazione; molte di queste furono trovate nel XVIII secolo da Eulero, mentre per altre, ad esempio il gi\u00e0 citato noto \"ultimo teorema di Fermat\", si dovr\u00e0 aspettare ancora oltre.\nFermat trov\u00f2 che la formula formula_2 per valori di \"n\" uguali a 1, 2, 3, 4 d\u00e0 numeri primi. Congettur\u00f2 quindi che essa restituisse solo numeri primi, ma, come scoperto da Eulero, se si immette 5 nella formula, essa d\u00e0 come risultato un numero composto. Quando un numero che pu\u00f2 essere scritto in questa forma \u00e8 primo viene chiamato numero primo di Fermat. I numeri primi di Fermat hanno grande importanza in matematica: ad esempio Gauss nel 1796 dimostr\u00f2 che ogni poligono regolare costruibile con riga e compasso ha un numero di lati che \u00e8 il prodotto di uno o pi\u00f9 numeri primi di Fermat.\nCongettur\u00f2 poi che ogni numero primo nella forma \"4n+1\" pu\u00f2 essere espresso come somma di due quadrati. Per la dimostrazione di questa congettura bisogner\u00e0 aspettare Eulero. Il risultato \u00e8 noto come teorema di Fermat sulle somme di due quadrati.\nStudi\u00f2 l'equazione di Pell e congettur\u00f2 il teorema secondo il quale ogni numero pu\u00f2 essere scritto come somma, al pi\u00f9, di \"n\" numeri poligonali di grado \"n\" (tre numeri triangolari, quattro quadrati...)\nScopr\u00ec, senza dimostrarlo, anche il piccolo teorema di Fermat, il quale afferma che \n(in altre parole che un qualsiasi numero \"a\" elevato a una potenza prima \"p\" d\u00e0 resto \"a\" se diviso per \"p\").\nLa dimostrazione di questo teorema \u00e8 dovuta anch'essa a Eulero, che lo generalizz\u00f2 con il teorema di Eulero.\nAi nostri giorni esso \u00e8 alla base dei sistemi di crittografia a chiave pubblica come l'RSA.\nIde\u00f2 anche un nuovo algoritmo di fattorizzazione, il cosiddetto test di Fermat.\nMa il suo teorema pi\u00f9 famoso \u00e8 senza dubbio l'\"ultimo teorema di Fermat\". Il suo enunciato \u00e8 molto semplice, ma dimostrarlo ha rappresentato una sfida per secoli. Esso dice che non \u00e8 possibile trovare quattro numeri interi \"x\",\"y\",\"z\" e \"n\", con \"n&gt;2\", per cui: \nformula_4\nFermat annot\u00f2 la sua congettura sul margine di un volume dell\"'Arithmetica\" di Diofanto, con le seguenti parole:\nLa presunta dimostrazione del teorema non fu mai trovata, ma in compenso se ne rinvenne una dello stesso Fermat per il caso particolare di n=4, con la quale invent\u00f2 un nuovo tipo di dimostrazione, la discesa infinita.\nOggi si ritiene che la dimostrazione generale che Fermat afferm\u00f2 di aver trovato fosse sbagliata. Eulero prov\u00f2 a dimostrare il teorema, ma riusc\u00ec solo nel caso particolare n=3. La dimostrazione completa arriv\u00f2 solo nel 1994 da parte del matematico Andrew Wiles. Una dimostrazione completa era gi\u00e0 stata fornita dallo stesso Wiles, nel 1993, ma, dopo la consueta revisione dell'elaborato da parte di matematici specializzati, era apparso un errore in un passaggio logico, in seguito corretto.\nOttica.\nIn ottica \u00e8 noto il principio di Fermat, che afferma che: \"Il percorso fra due punti preso da un raggio di luce \u00e8 quello che \u00e8 attraversato nel minor tempo\". Questo principio \u00e8 molto utile per spiegare vari fenomeni luminosi quali la rifrazione."}
{"id": "79729", "revid": "934649", "url": "https://it.wikipedia.org/wiki?curid=79729", "title": "Sistema di Eulero", "text": "In matematica, un sistema di Eulero \u00e8 un dispositivo tecnico della teoria dei moduli di Galois, utilizzato per la prima volta intorno al 1990 da Victor Kolyvagin nel suo lavoro sui punti di Heegner sulle curve ellittiche modulari. \nQuesta nozione successivamente \u00e8 stata oggetto di assiomatizzazione, in particolare per opera di Barry Mazur e Karl Rubin.\nL'utilizzo dei sistemi di Eulero trova una motivazione nel fatto che si ha ragione di credere che essi derivino essenzialmente dalla coomologia dei gruppi e abbiano la capacit\u00e0 di 'controllare' o limitare i gruppi di Selmer, in svariati contesti.\nSecondo idee generalmente accettate, tale controllo \u00e8 una caratteristica delle funzioni L attraverso valori che assumono in punti particolari.\nPregio dei sistemi di Eulero \u00e8 quello di poter funzionare come analoghi del termine intermedio di un sillogismo categorico, collocandosi fra la conoscenza delle L-funzioni che sembrano svolgere un ruolo profondo e i gruppi di Selmer che costituiscono l'oggetto di studio diretto nella geometria diofantea.\nLa teoria dei sistemi di Eulero \u00e8 tuttora in corso di sviluppo; essenzialmente si pensa che si applichi alle estensioni abeliane, organizzate in torri infinite e ai loro gruppi di Galois profiniti.\nSi suppone che il concetto di sistema di Eulero nasconda una idea di \"sistema coerente di classi di coomologia\" in una delle suddette torri, rispetto ad alcune applicazioni che comportano cambiamenti di livello del tipo generale delle norme di campo in presenza di un principio locale-globale. L'idea di sistema di Eulero ha costituito una componente inizialmente celebrata ma poi abortita della dimostrazione dell'ultimo teorema di Fermat da parte di Andrew Wiles.\nL'uso di un sistema di Eulero ha caratterizzato l'approccio iniziale, ma non \u00e8 riuscito a mantenere le sue promesse."}
{"id": "79730", "revid": "767487", "url": "https://it.wikipedia.org/wiki?curid=79730", "title": "Richard Lawrence Taylor", "text": "Biografia.\nHa ricevuto il Ph.D. dall'Universit\u00e0 di Princeton nel 1988 con una dissertazione dal titolo \"On congruences between modular forms\". \nEx allievo ricercatore di Andrew Wiles, nel 1993 \u00e8 ritornato all'Universit\u00e0 di Princeton per aiutare il supervisore del suo dottorato a completare la dimostrazione dell'ultimo teorema di Fermat. Uno dei due articoli che contengono la dimostrazione pubblicata \u00e8 un lavoro congiunto di Taylor e di Wiles.\nEgli inoltre ha collaborato al completamento della dimostrazione della congettura di Taniyama-Shimura. Dal 1995 al 1996 ha ricoperto la Savilian Chair of Geometry all'Universit\u00e0 di Oxford. Nel 2002 ha ricevuto il Premio Cole della American Mathematical Society."}
{"id": "79731", "revid": "287204", "url": "https://it.wikipedia.org/wiki?curid=79731", "title": "Epica latina", "text": "Lepica latina \u00e8 il genere letterario epico della letteratura latina. Per parlare dell'epica latina bisogna rifarsi alle origini della letteratura latina: occorre arrivare cio\u00e8 a met\u00e0 del III secolo a.C.\nEt\u00e0 preletteraria.\nVeniva altres\u00ec usata religione per fissarne i canoni. Sui generi in cui si manifestava la cultura latina sappiamo, ad esempio, che esistevano dei miti, delle rappresentazioni teatrali e ve ne \u00e8 testimonianza negli scritti di Tito Livio nei quali degli eruditi hanno recuperato queste informazioni e le hanno riportate nelle loro opere. Questo perch\u00e9 a partire da met\u00e0 del III secolo a.C. la cultura latina ha subito una progressiva ellenizzazione e cos\u00ec ha perso le sue origini e ha mutato anche i suoi Dei rendendoli simili a quelli greci. La letteratura latina \u00e8 una costante rielaborazione di generi e forme della letteratura greca; sono pochissimi i generi di origine romana. L'atto di nascita della letteratura latina \u00e8 la traduzione dell'Odissea in latino. L'ellenizzazione della cultura avvenne a livello di classi colte; il popolo infatti disprezzava i greci.\nEt\u00e0 arcaica e classica.\nLa traduzione dell'Odissea fu compiuta da Livio Andronico, un maestro proveniente da Taranto (colonia greca conquistata dai romani); Andronico viene fatto schiavo e successivamente liberato per insegnare ai giovani della nobilt\u00e0. Per permettere ai suoi allievi di leggere l'Odissea la traduce in latino. Di questa traduzione rimane pochissimo. Sappiamo per\u00f2 che Andronico romanizza l'Odissea e viene introdotta cos\u00ec nella cultura latina l'epica che nasce da opere gi\u00e0 scritte. Le manca perci\u00f2 l'oralit\u00e0 secondaria e primaria. Dopo Livio Andronico il poema epico viene praticato ancora in altri due test che ci fanno capire che i romani non copiavano, ma usavano i testi greci per esprimere le loro idee. Il secondo poema assomiglia all'Iliade ma parla delle guerre puniche. Infatti alla fine del III secolo a.C. Nevio scrive un poema epico (in versi saturni come l'Odissea) che si intitola Bellum Poenicum. Questo poema ha un contenuto vero romano e non mitico. Con questo poema Nevio fa aumentare il prestigio di Roma, esaltando i personaggi in modo eroico, romanzando la storia. In questo poema veniva raccontata la storia d'amore tra Enea e Didone che verr\u00e0 poi ripresa da Virgilio nell'Eneide. La scrittura dei poemi \u00e8 favorita dal governo in quanto sono atti celebrativi. Il terzo poema scritto da Ennio che vive nel II secolo a.C. \u00e8 inserito nell'alta societ\u00e0 romana. Anche Ennio aveva una formazione culturale greca in quanto veniva dall'Italia meridionale. Egli scrive il poema in 18 libri in versi esametri e gli d\u00e0 il nome di \"Annales\" (racconti storici). Di questa grande composizione poetica ci restano solo 300 versi dai quali intuiamo che il poema narrava la storia dall'origine di Roma ai suoi tempi. In questo componimento furono infatti inseriti molti miti riguardanti l'origine di Roma. Virgilio si ispirer\u00e0 ai racconti degli \"Annales\" di Ennio i cui riferimenti sono molto simili a quelli dell'Iliade e dell'Odissea. In questo testo veniva riportato l'arrivo di Enea nel Lazio e la storia di Romolo e Remo. Ancora una volta notiamo che il genere epico viene utilizzato per narrare e mitizzare la storia romana. Dopo questo poema per circa due secoli l'epica viene abbandonata, fino a quando Virgilio non scriver\u00e0 l'Eneide.\nL'epica latina celebra la storia romana; le manca la finalit\u00e0 di intrattenimento in quanto nasce per essere letta e studiata.\nEt\u00e0 imperiale.\nNotevole fortuna ebbe l'epica all'et\u00e0 di Nerone. Lo stesso imperatore coltiv\u00f2 il filone eroico delle \"Troica\", poema (non conservato) sulle vicende troiane. Il filone storico ebbe invece uno sviluppo importante e innovativo ad opera di Lucano. Egli tratta nel suo \"Bellum Civile\" la guerra tra Cesare e Pompeo eliminando l'apparato mitologico (interventi divini, concili degli Dei, ecc.) che solitamente sorreggeva l'apparato epico. Contemporaneamente tende a deformare il tessuto narrativo dell\"epos\" a favore di modi enfaticamente drammatici e teatralmente patetici: mira quindi a trasformare dall'interno e a superare l'epopea tradizionale.\nPi\u00f9 in linea con la tradizione e forse polemico nei confronti della maniera lucanea \u00e8 il poemetto dallo stesso titolo, \"Bellum Civile\", inserito nel \"Satyricon\" di Petronio.\nNel campo della poesia didascalica il principato neroniano registra il curioso tentativo di Columella, che scrivendo in prosa un trattato di agricoltura intitolato \"De re rustica\" inserisce un libro in esametri, il \"De arboribus\", sull'orticultura, ad imitazione e completamento delle \"Georgiche\" di Virgilio.\nGrande fioritura ebbe l'epica nell'et\u00e0 dei Flavi: come gi\u00e0 Nerone, anche Domiziano coltiv\u00f2 questo tipo di poesia, scrivendo due poemi storici che non ci sono pervenuti: il \"Bellum Capitolinum\" e il \"Bellum Iudaicum\". Sono stati conservati invece i \"Punica\" di Silio Italico, in cui viene narrata la seconda guerra contro Cartagine. L'opera non segue le tendenze innovative di Lucano (anche se il suo influsso \u00e8 tutt'altro che trascurabile), ma svolge la materia secondo i moduli tradizionali e con una costante imitazione dell\"Eneide\".\nIl poema storico \"Bellum Germanicum\" di Publio Papinio Stazio \u00e8 andato perduto; di questo autore rimangono per\u00f2 due poemi eroici: \"Tebaide\" e \"Achilleide\". Il secondo avrebbe dovuto narrare l'intera vita di Achille, ma rimase interrotto alla giovinezza dell'eroe. La \"Tebaide\" tratta invece un argomento gi\u00e0 pi\u00f9 volte trattato dall'epica greca: le storie di Edipo e i suoi figli. Ad ogni suo aspetto essa assume a proprio modello il poema \"Eneide\", ma alla dichiarata emulazione virgiliana unisce il gusto per una tematica fosca e negativa e la propensione per le atmosfere cupe e tetre, che rinviano alla tragedia di Seneca e all\"epos\" di Lucano.\nAl ciclo epico degli Argonauti si riallaccia l'opera di Gaio Valerio Flacco. I suoi \"Argonautica\" rielaborano infatti, con costante riferimento all'esperienza virgiliana, il poema di Apollonio Rodio (precedentemente tradotto da Varrone Atacino). Ne deriva una poesia riflessa e difficile in cui il racconto avventuroso assume tratti tipicamente eroici, con accentuazione del \"pathos\", con spiccata tendenza all'approfondimento psicologico e non senza bagliori di cupa grandiosit\u00e0.\nL\"epos\" dell'et\u00e0 dei Flavi si caratterizza dunque come un tentativo tipicamente classicistico, in cui tuttavia il culto per Virgilio viene filtrato da una sensibilit\u00e0 pi\u00f9 moderna, improntata alle tonalit\u00e0 fosche e drammatiche dell'arte lucanea."}
{"id": "79732", "revid": "2207", "url": "https://it.wikipedia.org/wiki?curid=79732", "title": "Schock Prize", "text": ""}
{"id": "79741", "revid": "114543773", "url": "https://it.wikipedia.org/wiki?curid=79741", "title": "Batch", "text": "In informatica, il termine batch viene utilizzato con significati specifici, tipicamente riferite a uno o pi\u00f9 dei seguenti aspetti del \"batch processing\":\nL'uso pi\u00f9 diffuso del termine \u00e8 probabilmente quello riferito a un insieme di comandi o programmi, tipicamente non interattivi, aggregati per l'esecuzione, come in uno script o un comando batch.\nStoria.\nIl termine \"batch\" risale all'epoca della programmazione per schede perforate. In quel contesto, i programmatori solitamente non avevano accesso diretto al computer, bens\u00ec preparavano i propri programmi \"off-line\" e li passavano a un amministratore di sistema, il quale aveva il compito di mandarli in esecuzione quando possibile (accodandoli rispetto ad altri programmi in esecuzione e spesso accorpando pi\u00f9 programmi in un'unica unit\u00e0 di esecuzione), restituendo poi in seguito i risultati dell'elaborazione agli interessati.\nQuando il sistema informativo era organizzato in modo da non prevedere l'uso di terminali direttamente collegati con l'elaboratore centrale, l'unico modo che consentiva di ottenere i servizi del Centro elaborazione dati (CED) era quello di inviare al Centro stesso i documenti cartacei per l'elaborazione e poi di ricevere i risultati. In una situazione di questo tipo, detta batch processing, i dati contenuti nei documenti dovevano essere dapprima codificati, registrati su supporti compatibili con l'elaboratore, verificati con un'operazione detta \"data entry\" e quindi avviati all'elaborazione.\nVale la pena di osservare a questo proposito che, in presenza di errori, cresceva notevolmente il tempo di risposta; infatti il CED era costretto a consultare l'utente, il quale a sua volta doveva compiere nuovamente l'analisi dei propri dati e, alla fine, far pervenire agli addetti del Centro di Calcolo le correzioni da apportare. Di conseguenza, il colloquio tra Centro di Calcolo e i propri utenti spesso doveva prevedere, oltre alle fasi di ricezione dei dati e di invio della risposta, anche una serie di passi intermedi legati alla comunicazione degli errori riscontrati o alla richiesta di chiarimenti.\nIl file batch.\nCol termine file batch, in DOS e Windows, si intende un file che contiene una sequenza di comandi per la \"shell\". \nL'estensione dei file batch \u00e8 .bat o .cmd e tutti i comandi a disposizione quelli della \"prompt\". Essi si dividono in due categorie:\nAd essi si aggiungono anche i comandi MS-DOS."}
{"id": "79744", "revid": "123060630", "url": "https://it.wikipedia.org/wiki?curid=79744", "title": "Esoterismo", "text": "Esoterismo \u00e8 il termine con cui si indicano, in senso lato, le dottrine spirituali di carattere almeno in parte segreto o riservato. La verit\u00e0 occulta o i significati nascosti di tali dottrine sono accessibili solo ai cosiddetti adepti, prevedendo spesso diversi gradi di iniziazione.\nIl termine \"esoterico\" compare per la prima volta in una lingua moderna, il francese, nel 1752. Si contrappone a essoterico (\"condiviso\"), parola che indica una conoscenza aperta a chiunque.\nIn senso lato, l'esoterismo denota la presunta capacit\u00e0 di accedere al nucleo intimo e unitario di una verit\u00e0, andando oltre le apparenze esteriori. Ogni religione possederebbe una componente esoterica da cui si sarebbe originata, e anzi secondo Sala Bat\u00e0 le conoscenze esoteriche rappresenterebbero la forma primaria di religiosit\u00e0 da cui tutte le altre sarebbero derivate, come i rami da un tronco.\nIn quest'ottica, poich\u00e9 si pu\u00f2 parlare di interno solo in rapporto a un esterno, carattere essoterico ed esoterico possono coesistere in una medesima dottrina: invece di escludersi, possono essere complementari. Una medesima dottrina pu\u00f2 presentare una componente esoterica e una essoterica; oppure al medesimo insegnamento pu\u00f2 essere data un'interpretazione essoterica, aperta a tutti, e una pi\u00f9 profonda esoterica, appannaggio dei soli iniziati.\nEtimologia e significato del termine.\n\u00abEsoterico\u00bb deriva dal greco antico \u1f10\u03c3\u03c9\u03c4\u03b5\u03c1\u03b9\u03ba\u03cc\u03c2 (\"esoteric\u00f3s\"), derivato da \u1f10\u03c3\u03ce\u03c4\u03b5\u03c1\u03bf\u03c2 (\"es\u00f3teros,\" interiore), contrapposto a \"exoteros\" (esteriore).\nAnche all'interno di una cerchia ristretta vi possono essere tuttavia molteplici gradi di iniziazione esoterica, a seconda del livello di conoscenza raggiunto dagli adepti. Questi gradi possono essere rappresentati come una serie di cerchi concentrici che si avvicinano progressivamente al centro, cio\u00e8 alla prospettiva unitaria e universale. \u00c8 questo il punto di vista assoluto in cui il microcosmo giunge a comprendere il macrocosmo, il quale esplicandosi nel mondo d\u00e0 origine alla molteplicit\u00e0 dei fenomeni visibili.\nUn'altra rappresentazione della gerarchia iniziatica, costituita da gradi via via superiori di conoscenza, corrispondenti ai livelli ontologici della natura, \u00e8 quella di una piramide, il cui vertice assume lo stesso significato del centro nella figura circolare.\nGli studi esoterici sono in origine quelli sulla natura interna dell'uomo, che portano, attraverso l'introspezione, alla riscoperta di noi stessi, alla conoscenza della nostra \"natura interna\", della Verit\u00e0.\nPass\u00f2 poi a indicare una conoscenza appannaggio di un ristretto gruppo di iniziati, che detengono la facolt\u00e0 di rivelarla a chi vogliono. Divenne quindi sinonimo di nascosto od occulto, quando scienze esoteriche come l'alchimia (il cui fine era trasformare il piombo, ci\u00f2 che \u00e8 negativo, in oro, ci\u00f2 che \u00e8 positivo, nell'uomo per fargli riscoprire la sua \u201cnatura interna\u201d) dovevano essere praticate clandestinamente e rendersi occulte usando allegorie per sfuggire alla repressione della Chiesa cattolica e delle prime Chiese protestanti.\nNe deriva l'uso comune anche se improprio del termine, a partire dal XIX secolo, per indicare pratiche di magia o di cartomanzia, calcoli cabalisti e altre pratiche che seguono regole non scientificamente accettate.\nLa definizione accademica di Faivre.\nNel 1992 Antoine Faivre propose la prima definizione storico-religiosa della nozione di esoterismo. Secondo Faivre, che metodologicamente circoscrive la sua analisi all'ambito delle correnti moderne e contemporanee dell'Occidente, \u00e8 esoterica ogni dottrina o forma di pensiero che si basi sui quattro principi seguenti: \nA questi quattro principi fondamentali vanno aggiunti i due seguenti, considerati complementari:\n\u00c8 evidente che a tali criteri corrispondono le maggiori espressioni di quello che comunemente viene chiamato \"esoterismo occidentale\", quali l'alchimia, la cabala, l'ermetismo, la teosofia.\nLa criteriologia di Faivre \u00e8 stata criticata da altri storici delle religioni, per esempio Kocku von Stuckrad, come poco \"comprensiva\". I criteri di Faivre finiscono per escludere dalla nozione di esoterismo la maggior parte delle correnti \"New Age\" e neopagane, come pure le tradizioni massoniche e le tante correnti mistiche minoritarie, occidentali e orientali, che hanno contribuito a fondare l'esoterismo contemporaneo. Ci\u00f2 nonostante, essa resta un punto di riferimento centrale per tutti coloro che vogliono studiare l'esoterismo dal punto di vista storico-religioso.\nL'esoterismo occidentale e la ricerca accademica.\n\u00c8 a partire dal secondo dopoguerra che gli storici delle religioni iniziano a prendere in esame i diversi ambiti della tradizione esoterica occidentale, fino ad allora ignorata dalla ricerca accademica. Vengono cos\u00ec forniti contributi scientifici di rilievo, grazie ai quali si inizia ad apprezzare l'importanza quantitativa e qualitativa del \"corpus\" esoterico occidentale.\nTra i maggiori artefici di questa svolta si devono menzionare Mircea Eliade per l'alchimia e lo sciamanesimo (\"Le Chamanisme et les techniques archa\u00efques de l'extase\", Paris, 1950; \"Forgerons et alchimistes\", 1956), Gershom Scholem per la cabala ebraica (\"Major Trends in Jewish Mysticism\", 1941), Fran\u00e7ois Secret per la cabala cristiana (\"Les Kabbalistes chr\u00e9tiens de la Renaissance\", 1964), Frances Yates per l'ermetismo e il neoplatonismo del Rinascimento (\"Giordano Bruno and the Hermetic Tradition\", 1964; \"The Occult Philosophy in the Elizabethan Age\", 1979), Alexandre Koyr\u00e9 per la mistica e la teosofia tedesche (\"Mystiques, spirituels, alchimistes du XVI\u1d49 si\u00e8cle allemand\", 1970), Henri-Charles Puech per lo gnosticismo e il manicheismo.\nTale fioritura di studi rese necessaria la creazione di una disciplina scientifica nuova, che si facesse carico di studiare l'esoterismo occidentale in quanto fenomeno storico-religioso a s\u00e9 stante. L'impulso alla costituzione di tale disciplina fu dato a Parigi, all'\u00c9cole pratique des hautes \u00e9tudes, da Fran\u00e7ois Secret, titolare fin dal 1964 della cattedra di Storia dell'esoterismo cristiano. A Secret successe nel 1979 Antoine Faivre, sotto la cui direzione la cattedra mut\u00f2 nome, prendendo il titolo di Storia delle correnti esoteriche e mistiche nell'Europa moderna e contemporanea.\nNel 2002, con l'arrivo all'EPHE di Jean-Pierre Brach, il termine \u201cmistiche\u201d fu soppresso, e l'esoterismo divenne l'unico oggetto di studio della disciplina, i cui quadri concettuali portanti erano stati precedentemente definiti da Faivre. La fecondit\u00e0 di tale indagine scientifica \u00e8 confermata dalla creazione di numerose cattedre in altri Paesi, tra cui quella di Amsterdam (1999) e quella di Exeter in Inghilterra (2006).\nDefinizioni non scientifiche.\nOgni autore di letteratura esoterica \u00e8 detentore di una propria definizione di \"esoterismo\" . Ognuno di essi identifica l'esoterismo con una nozione particolare, dilatandone o restringendone il campo semantico a seconda delle proprie esigenze.\nPer Helena Petrovna Blavatsky (1831-1891), fondatrice della Societ\u00e0 Teosofica (1875), l'esoterismo \u00e8 una \"dottrina segreta\", una sintesi di tutte le filosofie, di tutte le religioni, capace di svelare gli arcani dell'Universo e dell'Assoluto.\nPer Rudolf Steiner (1862-1925), fondatore dell'antroposofia, l'esoterismo \u00e8 una \"scienza spirituale\", un'investigazione dei mondi soprasensibili attraverso le facolt\u00e0 della chiaroveggenza.\nPer Ren\u00e9 Gu\u00e9non (1886-1951) l'esoterismo \u00e8 innanzitutto la \"tradizione primordiale\", ossia una dottrina metafisica universale, la cui trasmissione si effettua soprattutto attraverso il linguaggio dei simboli. Secondo Gu\u00e9non il contenuto di tale dottrina metafisica \u00e8 reperibile, sebbene in forma alterata, nelle varie tradizioni religiose della storia, e pi\u00f9 precisamente nel loro versante \"esoterico\" (la cabala per l'ebraismo, il taoismo per la religione cinese, il sufismo per l'islam, le pratiche yoga e le dottrine del Ved\u0101nta per l'induismo.)\nPer Omraam Mikha\u00ebl A\u00efvanhov (1900-1986) lo scopo dell'esoterismo o scienza iniziatica \u00e8 quello di insegnarci a trasformare i nostri desideri inferiori e di entrare in comunicazione con il mondo divino per perfezionarci e aiutare tutta l'umanit\u00e0. Secondo A\u00efvanhov, certe scienze quali l'alchimia, la magia, l'astrologia e la cabala sono di difficile approccio e per capirle bene \u00e8 consigliabile iniziare a studiarle nell'uomo, nelle sue attivit\u00e0 quotidiane. Nel cibo troviamo l'alchimia, nella respirazione l'astrologia, nella parola e nel gesto la magia e nel pensiero la cabala. Lo studio dell'esoterismo non pu\u00f2 quindi essere separato dalla vita quotidiana."}
{"id": "79746", "revid": "599", "url": "https://it.wikipedia.org/wiki?curid=79746", "title": "Pierre Fermat", "text": ""}
{"id": "79748", "revid": "599", "url": "https://it.wikipedia.org/wiki?curid=79748", "title": "Fermat", "text": ""}
{"id": "79749", "revid": "2225", "url": "https://it.wikipedia.org/wiki?curid=79749", "title": "Oscar 2005", "text": ""}
{"id": "79751", "revid": "965226", "url": "https://it.wikipedia.org/wiki?curid=79751", "title": "Cerimonie dei premi Oscar", "text": "Questa \u00e8 una lista delle cerimonie dei premi Oscar, i pi\u00f9 celebri premi del mondo del cinema.\nCerimonie.\nNella lista appare, oltre al numero della cerimonia, la data ed i presentatori della serata, anche gli anni d'uscita dei film in lista per i premi; secondo le regole dell'Academy, infatti, un film pu\u00f2 essere giudicato in concorso per gli Oscar se uscito l'anno solare precedente nelle sale cinematografiche statunitensi. In alcuni casi, soprattutto nelle prime edizioni, si \u00e8 tenuto conto dei film usciti nei due anni precedenti.\nNota: Nel 1930 si sono svolte due diverse cerimonie, una in aprile e un'altra in novembre, riferite a due diversi binomi di anni (rispettivamente 1928/1929 - 1929/1930), mentre non si \u00e8 tenuta nessuna cerimonia nel corso del 1933."}
{"id": "79767", "revid": "2178", "url": "https://it.wikipedia.org/wiki?curid=79767", "title": "Connaught", "text": ""}
{"id": "79770", "revid": "2178", "url": "https://it.wikipedia.org/wiki?curid=79770", "title": "Sligo Town", "text": ""}
{"id": "79773", "revid": "590", "url": "https://it.wikipedia.org/wiki?curid=79773", "title": "Albania (toponimo)", "text": "Il termine Albania, insieme ad altri toponimi europei e mediterranei, come Alpi e Albione, ha due possibili etimologie, entrambe plausibili: \"*albho-\", protoindoeuropeo per \"bianco\", oppure \"*alb-\", protoindoeuropeo per \"collina\". \nTale radice si pu\u00f2 ritrovare nelle parole seguenti:\nAlbania.\nIl nome \"Albania\" deriva dal precedente nome \"Arbania\" ed \u00e8 nome composto dal nome del metallo prezioso \"Ar/ari\", che significa oro, e il verbo antico \"b\u00e0ne\" (fare). Si tratta cos\u00ec di un nome legato ai produttori, elaboratori ed artigiani dell'oro e dei metalli come rame e argento. Il nome fa riferimento dall'antichit\u00e0 alle popolazioni della pianura del fiume Mat e delle zone attorno ricche di metalli preziosi conosciute sin dal VI secolo a.C. Il nome nelle sue forme pi\u00f9 diffuse si \u00e8 conservato meglio nelle zone isolate del paese, quelle del fiume Drini, dagli Albanesi d'Italia e da quegli delle zone della Grecia che si chiamano Arvaniti e che tuttora usano le espressioni \"Arb\u00e8nor\", \"Arb\u00e8nuer\" o \"Arb\u00e8resh\u00e8\"-in Italia. , \u00e8 stata identificata con Zg\u00ebrdhesh, una citt\u00e0 fortificata presso Croia nel nord dell'Albania. Inoltre, \"Arbanon\" potrebbe essere solo il nome di un distretto - sembra forse la pianura del Mat - pi\u00f9 che una particolare localit\u00e0. Un'indicazione del movimento verso pi\u00f9 elevate altitudini nei pi\u00f9 antichi periodi \u00e8 suggerita dalla distribuzione dei nomi di localit\u00e0 che finiscono in -esh, che sembra essere derivato dal suffisso latino -ensis o -esis, tra il Shkumbin e il Mat, con una concentrazione tra Elbasan e Croia.\nIl termine \"Albanoi\" si \u00e8 diffuso lentamente alle altre trib\u00f9 illiriche finch\u00e9 il suo uso diventa naturale presso tutta la popolazione albanese.\nSecondo l'albanese Faik Konica, il termine \"Albanianon\" sostituisce completamente \"Illyria\" solo alla fine del XVIII secolo. Il nome \"Alba\" o \"Arba\" sembra essere connesso con la citt\u00e0 di Arba (la moderna Rab in Croazia), nei tempi preistorici abitata dagli Illirici Liburniani, menzionati per la prima volta nel 360 d.C. La radice del nome deriva dall'illirico \"Arb\" (\"nero\", \"verde\", \"legnoso\") ed \u00e8 stato trasposto nell'antico nome di Arba, Arva, Arbia che \u00e8 menzionato dai cosmografi del tempo.\nLa derivazione del nome Albania \u00e8 di considerevole antichit\u00e0 forse originario dal pre-celtico \"alb\" (collina), da cui Alps, o possibilmente dall'Indoeuropeo \"albh\" (bianco), da cui albino e Albion. Alcuni scrittori bizantini usano le parole \"Albanon\" e \"Arbanon\" per indicare la regione di Kruja. Sotto gli Angi\u00f2, nel XIII secolo, i nomi \"Albania\" e \"Albanenses\" indicano la completa nazione e tutta la popolazione come \u00e8 mostrato dagli scritti di parecchi antichi scrittori albanesi come Budi, Blanco e Pjet\u00ebr Bogdani. Apprendiamo per la prima volta di Albanesi nella loro regione nativa come Arbanites di Arbanon nel rapporto di Anna Comnena (Alexiad 4) dei disordini in questa regione causati da suo padre Alessio I Comneno (1081-1118). Nella \"Storia\" scritta nel 1079-1080 dal bizantino Michael Attaliates c'\u00e8 un primo riferimento agli Albanoi che presero parte alla rivolta contro Costantinopoli nel 1043 e agli Arbanitai come soggetti al duca di Dyrrachium (Durazzo).\nGli Italo-albanesi e le minoranze albanesi in Italia (e ancora presenti in Grecia dove si chiamano Arvaniti) sono stati chiamati in differenti modi col trascorrere degli anni: \"Arb\u00ebnuer\" e \"Arb\u00ebnor\" in Grecia, \"Arb\u00ebror\u00eb\" o \"Arb\u00ebresh\u00eb\" in Italia. Non c'\u00e8 dubbio che la radice Alb- o Arb- \u00e8 pi\u00f9 antica rispetto a Shqip-, da cui deriva il moderno nome dello Stato (Shqip\u00ebria), un nome che appare solo al tempo dell'invasione turca. Il nome albanese della nazione, \"Shqip\u00ebria\", si traduce come \"Nido delle Aquile\", e gli abitanti \"Shqip\u00ebtar\" ovvero \"figli dell'aquila\" il che riprende il legame pre-ottomano di questo popolo con l'Impero Romano d'oriente attraverso anche l'adozione dello stendardo \"Bizantino\" (aquila nera bicefala su sfondo rosso) come bandiera nazionale."}
{"id": "79777", "revid": "203463", "url": "https://it.wikipedia.org/wiki?curid=79777", "title": "Guido Rossa", "text": "Biografia.\nOperaio di origine veneta, visse per parecchi anni a Torino. Il suo primo impiego \u00e8 a 14 anni come operaio in una fabbrica di cuscinetti a sfera, quindi alla Fiat di Torino come fresatore. Nel 1961 si trasferisce a Genova a lavorare per l'Italsider venendo, l'anno seguente, eletto nel consiglio di fabbrica per la Fiom-Cgil. Iscritto al Partito Comunista Italiano, \u00e8 sindacalista della CGIL all'Italsider di Genova-Cornigliano. Rossa era anche un esperto alpinista: uno dei principali componenti del \"Gruppo alta montagna\" del CAI Uget di Torino, fece parte del coordinamento della spedizione italiana, organizzata da Lino Andreotti nel 1963 in occasione del centenario del CAI, che tent\u00f2, senza riuscirvi, di conquistare in prima ascensione il Langtang Lirung (7225 m) nel Nepal.\nContesto storico.\nIl 1978 fu uno degli anni pi\u00f9 duri tra gli anni di piombo: l'anno precedente le forze della sinistra legate al PCI avevano subito dure contestazioni da parte del Movimento del '77, mentre l'attivit\u00e0 delle BR e dei suoi fiancheggiatori aveva subito un'accelerazione culminata con il sequestro e l'uccisione di Aldo Moro. Come risposta il PCI di Berlinguer e il sindacato presero definitivamente le distanze dalla lotta politica extraparlamentare e invitarono gli iscritti a vigilare contro il terrorismo togliendo ogni possibile copertura ideologica e denunciando i sospetti di terrorismo attivi nelle fabbriche.\nLa testimonianza contro il brigatista Francesco Berardi.\nPresso la macchinetta distributrice di caff\u00e8 dello stabilimento Italsider di Genova spesso si ritrovano depositati dei volantini delle Brigate Rosse furtivamente lasciati per scopi propagandistici. Rossa nota che l'operaio Francesco Berardi, addetto a distribuire le bolle di consegna nello stabilimento, si trova spesso nelle vicinanze del distributore. Il 25 ottobre 1978 gli operai trovano una copia dell'ultima risoluzione strategica brigatista, sempre vicino alle macchinette; Rossa nota un sospetto rigonfiamento sotto la giacca di Berardi, si reca negli uffici della vigilanza aziendale per segnalare il fatto e, all'uscita, una nuova copia della risoluzione brigatista \u00e8 ritrovata su una finestra nel medesimo luogo.\nDopo un breve dibattito interno, l'armadietto di Berardi viene aperto ritrovandovi contenuti documenti brigatisti, volantini di rivendicazione di azioni compiute dalla BR e fogli con targhe d'auto appuntate. Guido Rossa decide di denunciare l'uomo, mentre gli altri due delegati si rifiutano, lasciandolo solo. Francesco Berardi cerca inutilmente di fuggire ma viene fermato dalla vigilanza della fabbrica; si dichiara subito prigioniero politico, viene consegnato ai carabinieri e arrestato. Guido Rossa mantiene la denuncia e testimonia al processo, nel quale Berardi (morto suicida in carcere) viene condannato a quattro anni e mezzo di reclusione. Temendo una vendetta dei brigatisti, il sindacato offre per alcuni mesi a Rossa una scorta, formata da operai volontari dell'Italsider, a cui lo stesso Rossa in seguito rinuncia.\nOmicidio e conseguenze politiche.\nLa denuncia di Rossa contro un brigatista infiltrato \u00e8 la prima che avviene dalla loro formazione e rischia di costituire un pericoloso precedente per cui le BR decidono di reagire. La prima ipotesi \u00e8 quella di catturarlo e lasciarlo incatenato ai cancelli della fabbrica, con appeso un cartello infamante, in una sorta di gogna intimidatrice. Tuttavia questa ipotesi di azione viene scartata venendo giudicata irrealizzabile; ne viene cos\u00ec decisa la gambizzazione, pratica frequente a quel tempo.\nIl 24 gennaio 1979 alle 6:35 del mattino, Guido Rossa esce dalla sua casa in via Ischia 4 a Genova per recarsi al lavoro con la sua Fiat 850. Ad attenderlo su un furgone Fiat 238 parcheggiato dietro c'\u00e8 un commando composto da Riccardo Dura, Vincenzo Guagliardo e Lorenzo Carpi. I brigatisti gli sparano uccidendolo. \u00c8 la prima volta che le Brigate Rosse decidono di colpire un sindacalista organico alla sinistra italiana e l'omicidio sar\u00e0 seguito da una forte reazione da parte di partiti e sindacati e della societ\u00e0 civile, in particolare quella legata al partito comunista.\nAl funerale, cui partecipano persone, presenzia il Presidente della Repubblica Sandro Pertini in un'atmosfera molto tesa. Dopo la cerimonia Pertini chiede di incontrare i \u201ccamalli\u201d (gli scaricatori del porto di Genova). Racconta Antonio Ghirelli, all'epoca portavoce del Quirinale, che il Presidente era stato avvisato che in quell'ambiente c'era chi simpatizzava con le Brigate Rosse, ma che Pertini rispose che \u201c\"proprio per quello li voleva incontrare\"\u201d. Il Presidente entr\u00f2 in un grande garage pieno di gente, \u201csalt\u00f2 letteralmente sulla pedana\u201d e con voce ferma disse: \u201c\"Non vi parla il Presidente della Repubblica, vi parla il compagno Pertini. Io le Brigate Rosse le ho conosciute: hanno combattuto con me contro i fascisti, non contro i democratici. Vergogna!\"\u201d. Ci fu un momento di silenzio, poi un lungo applauso. La salma di Rossa venne infine tumulata presso il cimitero monumentale di Staglieno.\nL'omicidio di Rossa segna una svolta nella storia delle Brigate Rosse, che da quel momento non riusciranno pi\u00f9 a trovare le stesse aperture nei confronti dell'organizzazione interna del proletariato di fabbrica. In effetti, proprio per la delicatezza dell'obiettivo, si \u00e8 ritenuto probabile che le BR avessero intenzione di punire Rossa, ma senza ucciderlo. La vittima, probabilmente, doveva essere solo gambizzata. Tale ipotesi sembra essere confermata dalle perizie e dalle successive testimonianze: Vincenzo Guagliardo, il componente del commando che esplode tre colpi calibro 7,65 alle gambe con una Beretta 81, ha raccontato che a gambizzazione avvenuta Riccardo Dura, capo della colonna genovese delle BR, dopo essersi allontanato come gli altri brigatisti dal luogo dell'operazione, era tornato indietro per esplodere l'ultimo colpo, quello che aveva ucciso Guido Rossa. L'autopsia rivela infatti che su Rossa furono esplosi quattro colpi alle gambe e uno solo mortale al cuore. Guagliardo aggiunge che il giorno dopo il delitto i membri dell'organizzazione chiesero spiegazioni sull'accaduto, al che Dura giustific\u00f2 l'omicidio affermando che le spie andavano uccise.\nSempre secondo Guagliardo le BR valutarono seriamente l'espulsione di Dura, rinunciandovi per\u00f2 per non provocare fratture all'interno dell'organizzazione. Tuttavia Dura non solo continu\u00f2 la sua militanza nelle BR (partecipando ad altre azioni) ma venne anche \"promosso\" entrando nel Comitato Esecutivo. La ricostruzione dei fatti di Guagliardo suggerisce che la causa dell'omicidio di Guido Rossa sarebbe da ricercare nell'iniziativa individuale del capo dei componenti del commando e non in una volont\u00e0 politica delle BR di eliminare il sindacalista. La colonna genovese delle BR si assunse comunque l'intera responsabilit\u00e0 dell'omicidio. Nel 2008 la figlia Sabina, deputata eletta nel Partito Democratico, si \u00e8 espressa contro la decisione con cui il giudice di sorveglianza di Roma aveva negato la libert\u00e0 condizionale a Vincenzo Guagliardo, che lei ha incontrato."}
{"id": "79778", "revid": "47767", "url": "https://it.wikipedia.org/wiki?curid=79778", "title": "Martirio (nome)", "text": "Origine e diffusione.\nDeriva dal nome greco \u039c\u03b1\u03c1\u03c4\u03cd\u03c1\u03b9\u03bf\u03c2 (\"Martyrios\"), latinizzato poi in \"Martyrius\". \u00c8 basato sul dorico \u03bc\u03ac\u03c1\u03c4\u03c5\u03c1 (\"martyr\"); il significato originale di questo termine era \"testimone\", fino a che non cominci\u00f2 ad essere usato in ambienti cristiani col senso di \"persona uccisa per la propria fede\"; si tratta quindi di un nome prettamente cristiano, che richiama appunto il martirio.\nIl nome \u00e8 presente anche in spagnolo, dove \u00e8 usato al femminile e riprende direttamente il termine \"martirio\" (che significa, appunto, \"martirio\").\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "79782", "revid": "1869172", "url": "https://it.wikipedia.org/wiki?curid=79782", "title": "Campionati mondiali di calcio", "text": ""}
{"id": "79788", "revid": "124222943", "url": "https://it.wikipedia.org/wiki?curid=79788", "title": "Est dell'Inghilterra", "text": "L'Est dell'Inghilterra (\"East of England\" in inglese) \u00e8 una delle regioni ufficiali inglesi. La sua popolazione al censimento del 2001 era di 5.388.140 abitanti. Confina con il Wash a nord, il Mare del Nord a est e la regione Sud Est a sud e a ovest, Grande Londra a sud-ovest e Midlands Orientali a nord-ovest. \"East of England LGA\" \u00e8 il coordinamento delle autorit\u00e0 locali.\nLa regione fu creata alla fine degli anni 1990 unendo le contee dell'Essex, dell'Hertfordshire e del Bedfordshire, in precedenza parte della regione Sud Est, con la regione tradizionale dell'East Anglia. Le nuove regioni non sono ancora molto comprese o usate dalla gente. Il governo laburista ha tentato di introdurre le assemblee regionali in Inghilterra, ma il piano \u00e8 stato abbandonato dopo la sconfitta nel referendum tenutosi nel 2004 nella regione Nord Est con un margine di 78% a 22%. Di conseguenza, l'\"Est dell'Inghilterra\" come un concetto amministrativo \u00e8 poco familiare al pubblico, pi\u00f9 consono a comprendere le designazioni tradizionali di Anglia Orientale e Sud Est.\nSuddivisioni.\nOriginariamente era stata definita come costituita dalle contee dell'Essex, dell'Hertfordshire, del Bedfordshire, del Cambridgeshire, del Norfolk e del Suffolk. La lista sopra comprende le autorit\u00e0 unitarie ricavate da queste contee nella riforma amministrativa degli anni 1990."}
{"id": "79789", "revid": "2207", "url": "https://it.wikipedia.org/wiki?curid=79789", "title": "Ken Ribet", "text": ""}
{"id": "79795", "revid": "111145348", "url": "https://it.wikipedia.org/wiki?curid=79795", "title": "Giovanni di Rila", "text": "Agiografia.\nSecondo le sue agiografie, quando i suoi genitori, gente pia e non molto ricca, morirono, egli distribu\u00ec tutti i beni che aveva ereditato ai poveri e ai malati e diventando monaco, abbandon\u00f2 il paese nativo solo con una veste di pelle. Sal\u00ec su una montagna alta e deserta e rimase a vivere l\u00ec in una capanna fatta di ramoscelli, nutrendosi di piante selvatiche. Dopo qualche tempo dei briganti lo scacciarono da quel posto.\nEgli trov\u00f2 allora una grotta profonda e rimase ad abitare l\u00ec per 12 anni. Dalla grotta si trasfer\u00ec nella foresta deserta di Rila in una tana scavata in un albero. Pregava continuamente, si nutriva di erba e non vedeva nessun volto umano. Un giorno alcuni pecorai lo scoprirono e cos\u00ec si sparse la voce e la sua fama crebbe e tanta gente and\u00f2 a trovarlo.\nPer sfuggire alla gente l'eremita abbandon\u00f2 la sua quercia e si trasfer\u00ec su una rupe alta ed inaccessibile. Qui egli trascorse sette anni sotto il cielo aperto, sopportando tutte le intemperie e pregando continuamente.\nIl re Pietro, cui arriv\u00f2 la fama dell'eremita, volle andare a trovarlo, ma egli rifiut\u00f2 l'incontro. La fama dell'anacoreta ha favorito la costruzione del monastero di Rila, noto in tutto il medioevo, durante il giogo ottomano e fino ai giorni nostri.\nCulto.\nIl corpo di Ivan Rilski \u00e8 stato con onori portato a Sredec (l'odierna Sofia) \u00e8 collocato nella chiesa di san Luca evangelista. Dopo qualche tempo i suoi resti sono stati trasferiti in terra magiara, da dove sono stati restituiti in un feretro d'oro di nuovo a Sredec.\nDurante il regno di Ivan Asen I e patriarca Vasilij i suoi resti furono trasferiti a Veliko T\u0103rnovo (1238) in una chiesa dedicata al suo nome. Oggi le sue reliquie sono custodite nel monastero di Rila.\nLa sua festa liturgica ricorre il 1\u00ba novembre, secondo il calendario ortodosso bulgaro.\nIl santo \u00e8 ritratto sulla moneta da 1 lev.\nPapa Giovanni Paolo II, nel suo viaggio in Bulgaria nel maggio 2002, and\u00f2 a pregare sulla sua tomba."}
{"id": "79797", "revid": "767487", "url": "https://it.wikipedia.org/wiki?curid=79797", "title": "Ivan \u0160i\u0161man di Bulgaria", "text": "Biografia.\nIvan \u0160i\u0161man era figlio della seconda moglie del re Ivan Alessandro di Bulgaria, l'ebrea Sara. Nonostante che fosse il figlio pi\u00f9 piccolo il padre lasci\u00f2 a lui il trono, mentre al figlio pi\u00f9 grande Ivan Stracimir (avuto dalla prima moglie, Teodora di Valacchia) lasci\u00f2 la regione di Vidin. Questo cre\u00f2 discordia tra i due fratellastri e fu nefasto per la Bulgaria, facilitando ai turchi la sottomissione del paese. La capitale Veliko T\u0103rnovo cadde nel 1393. Non si sa dove e come \u00e8 morto Ivan \u0160i\u0161man. Secondo certi fonti a Samokov, combattendo eroicamente; secondo altri (fonti turche) - nelle prigioni di Filippopoli; secondo terzi - come ostaggio nella fortezza di Nicopoli.\nIl patriarca di Costantinopoli Giuseppe II era suo figlio."}
{"id": "79798", "revid": "2225", "url": "https://it.wikipedia.org/wiki?curid=79798", "title": "Cerimonie degli Oscar", "text": ""}
{"id": "79800", "revid": "647919", "url": "https://it.wikipedia.org/wiki?curid=79800", "title": "KV 626", "text": ""}
{"id": "79804", "revid": "327794", "url": "https://it.wikipedia.org/wiki?curid=79804", "title": "Gorgia", "text": "Discepolo di Empedocle, \u00e8 considerato uno dei maggiori sofisti, teorizzatore di un relativismo etico assoluto, fondato sulla morale della situazione e spinto fino al nichilismo. \nBiografia.\nFiglio di Carmantida, nacque intorno al 483 a.C. a Leontini (odierna Lentini, nella provincia di Siracusa), citt\u00e0 greca della Sicilia. Fu discepolo del filosofo Empedocle e dei retori siracusani Corace e Tisia, iniziatori storici della retorica, ma sub\u00ec anche l'influenza delle scuole pitagorica ed eleatica. Nel 427 prese parte ad un'ambasceria ad Atene per richiedere aiuti militari nella guerra contro Siracusa. Ad Atene riscosse un grande successo per la sua eloquenza. Viaggi\u00f2 pure in Tessaglia, in Beozia, ad Argo (dove fu fatto divieto di frequentare le sue lezioni), a Delfi e a Olimpia, dove pronunci\u00f2 discorsi memorabili. Vendendo i propri insegnamenti di citt\u00e0 in citt\u00e0, pare guadagnasse ingenti ricchezze facendosi pagare fino a 100 mine ad allievo, anche se in realt\u00e0 alla sua morte lasci\u00f2 una somma piuttosto modesta.\nMor\u00ec in Tessaglia, dove soggiornava presso il tiranno Giasone di Fere, intorno al 375 a.C., pare ultracentenario; a chi gli chiedeva il motivo di tale longevit\u00e0, egli rispondeva: \u00abil non aver mai compiuto nulla per far piacere ad un altro\u00bb. Di sicuro visse con sobriet\u00e0 dominando le passioni, lontano da simposi e incurante di tutto ci\u00f2 che potesse turbarlo. Tra i suoi numerosi discepoli si ricordano Polo di Agrigento, Crizia, Alcibiade, Tucidide, Alcidamante, Isocrate e Antistene. Pare inoltre che intrattenesse ottimi rapporti di amicizia con Pericle.\nTipico dell'oratoria di Gorgia era l'ampio uso di complesse figure retoriche, desunte dal linguaggio poetico ed epico. Inoltre si prendeva gioco di quanti sostenevano di poter insegnare la virt\u00f9 e vantava di saper tenere un discorso su qualsiasi argomento, come testimoniato anche da Platone. Insieme a Protagora, Prodico e Ippia di Elide, viene tradizionalmente ricordato come uno dei \u00abgrandi sofisti\u00bb.\nContenuto delle opere principali.\nOpere principali di Gorgia sono l\"Encomio di Elena\" e \"Sul non essere o sulla natura\". \n\"Encomio di Elena\".\nNell\"Encomio\" Gorgia difende Elena dall'accusa di essere stata causa della guerra di Troia, con la sua decisione di tradire il marito Menelao e seguire Paride. Elena \u00e8 innocente, perch\u00e9 ag\u00ec o mossa da un principio a lei superiore (che si tratti degli d\u00e8i o dell\"Ananke\", la Necessit\u00e0), o rapita con la forza, o persuasa da discorsi (\"logoi\"), o vinta dall'amore. In ogni caso il movente rimane esterno alla sua responsabilit\u00e0. Schematizzando, l'argomentazione gorgiana \u00e8 ricondotta a quattro argomenti:\nNel primo caso Elena \u00e8 una vittima, poich\u00e9 Afrodite promise a Paride che in cambio della Mela d'Oro avrebbe fatto innamorare di lui la donna pi\u00f9 bella al mondo, appunto Elena. Nel secondo caso Elena viene rapita, quindi \u00e8 una vittima e la colpa \u00e8 da assegnare a Paride. Nel terzo caso se \u00e8 stata la potenza della parola a convincerla anche in questo caso non \u00e8 colpa sua poich\u00e9 la parola \u00e8 una grande dominatrice. E se fu per l'ultimo caso non fu per sua volont\u00e0 ma per quella degli dei i cui progetti non possono essere impediti con la nostra precauzione o provvidenza.\n\"Sul non essere o sulla natura\".\nIn \"Sul non essere\", Gorgia dimostra, tramite la \"reductio ad absurdum\", tre ipotesi, volutamente opposte alla scuola di Elea. Il suo argomentare svolge il seguente percorso logico:\nQuesti tre punti fondamentali della filosofia di Gorgia, secondo la testimonianza di Sesto Empirico, vengono delucidati attraverso una sequenza di ragionamenti che portano ad una conclusione ultima.\nInterpretazione dell'opera.\nLe interpretazioni di Gorgia si possono dividere fondamentalmente in due tipi, a seconda che si considerino le sue opere scritte con intento serio o ironico. Nel secondo caso, il trattato \"Sul non essere\" sarebbe unicamente una parodia delle dottrine e dello stile argomentativo tipico di Parmenide e della sua scuola e non, piuttosto, una presa di posizione convinta che invece farebbe di Gorgia, secondo alcuni, un precursore del nichilismo.\nIn \"Sul non essere\" Gorgia giunge alla conclusione (secondo l'interpretazione dello Pseudo-Aristotele) che solo il \u00abnulla \u00e8\u00bb. Di conseguenza:\nSe la verit\u00e0 non \u00e8 raggiungibile n\u00e9 con i sensi ingannatori n\u00e9 con la ragione, su quali princ\u00ecpi certi si regger\u00e0 la morale dell'uomo? Gorgia risponde che non esistono valori, princ\u00ecpi immutabili di comportamento, ma che ognuno dovr\u00e0 affrontare la situazione in cui si trova e semplicemente reagire ad essa. \u00c8 questa la \u00abmorale della situazione\u00bb per cui il comportamento di ognuno varier\u00e0 a seconda del soggetto, della sua et\u00e0, della sua cultura, delle circostanze.\nSignificativo \u00e8 il fatto che, quando Gorgia fu incaricato dal governo ateniese di celebrare i caduti della guerra del Peloponneso, egli disse che questi non furono eroi, ma che erano da onorare perch\u00e9 accettarono la situazione in cui si trovarono e seppero agire come le circostanze richiedevano\u00a0\u2013 seppero cio\u00e8 rispondere all'occasione (\"kair\u00f3s\") offerta dalla situazione. Di fronte al dramma della vita, l'unica consolazione \u00e8 la parola (\"logos\"), che acquista valore proprio perch\u00e9 non esprime la verit\u00e0 ma l'apparenza (\"doxa\"). La parola, afferma nell\"Encomio di Elena\", \u00e8 magica: essa \u00e8 \u00abun potente signore, che col pi\u00f9 piccolo e impercettibile dei corpi riesce a compiere le imprese pi\u00f9 divine\u00bb. La parola esprime al meglio le passioni che guidano la vita dell'uomo, \u00e8 in grado di evocarle e modificarle, e cos\u00ec di sottomettere chiunque. Essa \u00e8 dunque onnipotente e addirittura in grado di creare un mondo perfetto dove vivere. L'uomo \u00e8 una pedina nelle mani del caso (\"tyche\"), il quale domina ogni vicenda umana. Egli, per\u00f2, sar\u00e0 felice se sar\u00e0 in grado di sfruttare a proprio vantaggio le opportunit\u00e0 (\"kairo\u020b\") che la \"tyche\" gli offre: \u00e8 per questo, in ultima analisi, che Elena merita un elogio, in quanto ha saputo sfruttare a proprio vantaggio ci\u00f2 che le assegnava il destino.\nIn conclusione, un'interpretazione filosofica del pensiero di Gorgia tenta di tracciare un percorso che, partendo dal naturalismo proprio di Empedocle, conduce alla cosiddetta crisi eristica, di stampo nichilista, sino a uno sbocco in un pi\u00f9 sereno scetticismo del linguaggio. Resta tuttavia dubbio se Gorgia avesse un'effettiva sfiducia nelle possibilit\u00e0 conoscitive dell'uomo o non, piuttosto, un'enorme fiducia nelle possibilit\u00e0 del linguaggio, in grado di dimostrare tutto e il contrario di tutto, svincolato da ogni criterio di verit\u00e0. D'altra parte, resta anche incerto quanto Gorgia fosse cosciente dell'onnipotenza della parola o se essa non fosse piuttosto un ovvio corollario della sua attivit\u00e0 retorica.\nOpinione di Gorgia riguardo all'arte.\nGorgia, a differenza di alcuni filosofi di epoca successiva come Platone, ha una buona opinione dell'arte: sostiene che se esistesse l'essere, l'arte sarebbe solo una sua imitazione imperfetta, ma siccome l'essere non esiste, l'artista \u00e8 un creatore di mondi. Quindi il bravo artista \u00e8 colui che riesce ad ingannare gli spettatori facendoli partecipi delle proprie opere, mentre lo spettatore pi\u00f9 \"saggio\" \u00e8 colui che sa farsi ingannare.\nOpere.\nSi presume inoltre che Gorgia avesse redatto diversi manuali di retorica contenenti numerose orazioni da memorizzare come esempi."}
{"id": "79806", "revid": "104458", "url": "https://it.wikipedia.org/wiki?curid=79806", "title": "Michael Neumayer", "text": "Biografia.\nIn Coppa del Mondo ha esordito in occasione del Torneo dei quattro trampolini del 2000-2001, a Oberstdorf (39\u00b0), ha ottenuto il primo podio il 1\u00ba gennaio 2008 a Garmisch-Partenkirchen (3\u00b0) e la prima vittoria il 7 febbraio 2010 nella gara a squadre di Willingen.\nIn carriera ha preso parte a due edizioni dei Giochi olimpici invernali, (8\u00b0 nel trampolino normale, 11\u00b0 nel trampolino lungo, 4\u00b0 nella gara a squadre) e (14\u00b0 nel trampolino normale, 6\u00b0 nel trampolino lungo, 2\u00b0 nella gara a squadre), a cinque dei Campionati mondiali, vincendo tre medaglie, e a quattro dei Mondiali di volo, vincendo una medaglia."}
{"id": "79814", "revid": "834", "url": "https://it.wikipedia.org/wiki?curid=79814", "title": "Georg Spaeth", "text": ""}
{"id": "79815", "revid": "104458", "url": "https://it.wikipedia.org/wiki?curid=79815", "title": "Georg Sp\u00e4th", "text": "Biografia.\nIn Coppa del Mondo esord\u00ec il 30 dicembre 1998 nella tappa di Oberstdorf, sua citt\u00e0 natale, del Torneo dei quattro trampolini del 1998-1999, ottenne il primo podio l'8 marzo 2003 nella gara a squadre di Holmenkollen (3\u00b0) e la prima vittoria l'8 gennaio 2005 nella gara a squadre di Willingen.\nIn carriera prese parte a un'edizione dei Giochi olimpici invernali, (12\u00b0 nel trampolino normale, 20\u00b0 nel trampolino lungo, 4\u00b0 nella gara a squadre), a due dei Campionati mondiali, vincendo l'argento nella gara a squadre dal trampolino normale a Oberstdorf 2005, e a tre dei Mondiali di volo, vincendo il bronzo della gara a squadre a Tauplitz 2006.\nDal 2010 non gareggi\u00f2 pi\u00f9 in Coppa del Mondo ma in circuiti minori, prevalentemente in Coppa Continentale; si ritir\u00f2 nel 2013."}
{"id": "79817", "revid": "155634", "url": "https://it.wikipedia.org/wiki?curid=79817", "title": "Jure Bogataj", "text": "Biografia.\nIn Coppa del Mondo esord\u00ec il 10 gennaio 2004 a Liberec (33\u00b0); in carriera partecip\u00f2 a un'edizione dei Campionati mondiali, Oberstdorf 2005, vincendo il bronzo come componente del quartetto sloveno nella gara a squadre dal trampolino normale."}
{"id": "79818", "revid": "104458", "url": "https://it.wikipedia.org/wiki?curid=79818", "title": "Jernej Damjan", "text": "Biografia.\nIn Coppa del Mondo ha esordito il 10 gennaio 2004 a Liberec (43\u00b0), ha ottenuto il primo podio il 12 febbraio 2005 a Pragelato (2\u00b0) e la prima vittoria il 18 gennaio 2014 a Zakopane.\nIn carriera ha preso parte a quattro edizioni dei Giochi olimpici invernali, (35\u00b0 nel trampolino normale, 28\u00b0 nel trampolino lungo, 10\u00b0 nella gara a squadre), (38\u00b0 nel trampolino normale, 33\u00b0 nel trampolino lungo), (9\u00ba nel trampolino normale, 17\u00ba nel trampolino lungo, 5\u00ba nella gara a squadre) e (28\u00ba nel trampolino normale, 16\u00ba nel trampolino lungo, 5\u00ba nella gara a squadre), a sette dei Campionati mondiali, vincendo due medaglie, e a sei dei Mondiali di volo, vincendo due medaglie."}
{"id": "79819", "revid": "104458", "url": "https://it.wikipedia.org/wiki?curid=79819", "title": "Risto Jussilainen", "text": "Biografia.\nIn Coppa del Mondo esord\u00ec il 5 dicembre 1992 a Falun (40\u00b0), ottenne il primo podio il 28 novembre 1999 a Kuopio (2\u00b0) e la prima vittoria nella gara a squadre di Hakuba del 25 gennaio 2000.\nIn carriera ha preso parte a due edizioni dei Giochi olimpici invernali, (18\u00b0 nel trampolino lungo, 2\u00b0 nella gara a squadre), a quattro dei Campionati mondiali, vincendo tre medaglie d'argento, e a due dei Mondiali di volo (10\u00b0 a Harrachov 2002 il miglior risultato)."}
{"id": "79820", "revid": "104458", "url": "https://it.wikipedia.org/wiki?curid=79820", "title": "Tami Kiuru", "text": "Biografia.\nIn Coppa del Mondo ha esordito il 27 marzo 1993 nella gara a squadre di Planica (8\u00b0), ma ha iniziato a gareggiare stabilmente solo nel 1999. Ha ottenuto la prima vittoria, nonch\u00e9 primo podio, il 17 marzo 2001 sul medesimo trampolino, sempre in una gara a squadre.\nIn carriera ha preso parte a un'edizione dei Giochi olimpici invernali, (31\u00b0 nel trampolino normale, 18\u00b0 nel trampolino lungo, 2\u00b0 nella gara a squadre), a due dei Campionati mondiali, vincendo due medaglie), e a due dei Mondiali di volo, vincendo tre medaglie."}
{"id": "79821", "revid": "46291", "url": "https://it.wikipedia.org/wiki?curid=79821", "title": "Ficus deltoidea", "text": "Il Ficus deltoidea \u00e8 un piccolo albero sempreverde, originario delle zone tropicali dell'Asia (India).\nMorfologia.\nRaggiunge in natura l'altezza di 2\u00a0m, coltivata in vaso non supera i 90\u00a0cm. Ha fusti sottili e ramificati legnosi o semi-legnosi, corteccia liscia di colore beige, le foglie lunghe di 4\u20136\u00a0cm compreso il picciolo, spesse, tondeggianti con un breve picciolo, sono di colore verde chiaro opaco, grigio-giallastre inferiormente. In primavera e in autunno produce piccoli siconi tondeggianti gialli o rossastri, non commestibili.\nIl \"F. deltoidea\" \u00e8 poco diffuso come pianta ornamentale pur avendo un aspetto decorativo. Nei luoghi d'origine si pu\u00f2 sviluppare come pianta epifita, sul tronco di grandi alberi. Anche la linfa del \"F. deltoidea\" viene utilizzata per la produzione di caucci\u00f9.\nColtivazione.\nRichiede posizioni semi ombreggiate con elevata umidit\u00e0 ambientale, luminosit\u00e0 abbondante senza luce diretta del sole, non esporre a bruschi sbalzi di temperatura, annaffiare regolarmente, senza eccedere, evitando il ristagno d'acqua, diradare d'inverno, si giova della vaporizzazione delle foglie con acqua distillata, nella bella stagione concimare mensilmente con concime liquido azotato miscelato all'acqua delle annaffiature. Per rinfoltire la pianta, spuntare tutti i rami presenti, sopra la seconda o terza foglia. Rinvasare ogni 2 anni utilizzando terreno ricco, soffice e ben drenato. La moltiplicazione avviene per talea semilegnosa."}
{"id": "79824", "revid": "1543377", "url": "https://it.wikipedia.org/wiki?curid=79824", "title": "Meisterschaft von Z\u00fcrich", "text": "Il Meisterschaft von Z\u00fcrich (it. \"Campionato di Zurigo\"), noto anche come Z\u00fcri Metzgete (it. \"Gran Premio di Zurigo\"), era una corsa in linea maschile di ciclismo su strada, che si \u00e8 disputata a Zurigo, in Svizzera, con cadenza annuale dal 1914 al 2014.\nStoria.\nA partire dalla prima edizione nel 1914 la corsa non \u00e8 stata disputata soltanto nel 1915 e nel 1916 a causa della prima guerra mondiale. \u00c8 l'unica classica che non si interruppe durante la seconda guerra mondiale. \u00c8 entrata a far parte della Coppa del Mondo di ciclismo nel 1989.\nNel 1993, contestualmente al cambio dell'organizzatore, cambi\u00f2 completamente percorso e nome, diventando \"Gran Premio di Svizzera\"; nel 1999 torn\u00f2 a disputarsi a Zurigo riprendendo il vecchio nome. Dal 2005 \u00e8 stata inserita nel calendario dell'UCI ProTour, ma nel 2007 la corsa non si \u00e8 disputata per il mancato sostegno degli sponsor. Nel 2008 \u00e8 stata riservata alle categorie \"Under-23\" e \"Master\".\nIl dominatore della competizione \u00e8 stato l'elvetico Heiri Suter, che conquist\u00f2 la vittoria per sei volte. Solo cinque gli stranieri che hanno la vinto la corsa pi\u00f9 di una volta: Bartali, Bettini, Bitossi, Godefroot e Museeuw.\nPercorso.\nNegli ultimi anni la manifestazione partiva ed arrivava al lungolago, snodandosi su un circuito di 41\u00a0km da ripetersi per 6 volte. Il percorso comprendeva due strappi impegnativi: il Forch, 2\u00a0km con salita al 5%, ed il Pfannenstiel, 3\u00a0km con punte che superano il 10%.\nAlbo d'oro.\n\"Aggiornato all'edizione 2015.\"\nVittorie per nazione.\n\"Era professionistica fino al 2006\"\n\"Era dilettantistica dal 2008\""}
{"id": "79827", "revid": "767487", "url": "https://it.wikipedia.org/wiki?curid=79827", "title": "Getting Any?", "text": " \u00e8 un film del 1994 diretto da Takeshi Kitano.\nTrama.\nAsao \u00e8 un trentacinquenne che non ha mai avuto alcuna esperienza con le donne. Dopo aver visto un film erotico in cui il protagonista ottiene successo grazie alla sua automobile di lusso, anche Asao stabilisce che per aumentare la propria attivit\u00e0 sessuale ha assolutamente bisogno di un'automobile, ma la sua ristretta situazione economica gli permette di acquistare solo una modesta keicar.\nDopo aver fatto le prove con un manichino femminile, Asao passa all'azione avanzando proposte sessuali a ragazze incontrate per strada, senza per\u00f2 ottenere risultati. La causa degli insuccessi viene identificata nello scarso prestigio della vettura acquistata, cos\u00ec vende il fegato e i reni del proprio nonno pur di avere il denaro necessario per una roadster, tuttavia la nuova automobile si rivela una truffa poich\u00e9 cade a pezzi.\nDopo aver rubato una macchina che si scoprir\u00e0 essere senza freni, Asao scruta sconsolato il cielo, ma vedendo volare un jumbo jet immagina che in prima classe i servizi siano anche di natura sessuale. Per procurarsi il denaro necessario pensa di rapinare una banca, orchestra di recarsi presso un'industria siderurgica per fabbricare la propria arma, ma ne ottiene fortuitamente una da un misterioso yakuza moribondo. Anche questa scelta non si rivela vincente, cos\u00ec come tante altre: tenta infatti di intraprendere la carriera di attore, di cacciatore di tesori, di spacciatore e di membro della yakuza.\nFuori dai bagni pubblici incontra uno scienziato che gli promette di diventare invisibile, cosa che effettivamente avviene. Asao scappa per poter realizzare il suo desiderio di fare il guardone, ma viene catturato dallo stesso scienziato, per mostrare il suo esperimento alla comunit\u00e0 scientifica. Durante l'evento organizzato l'invisibilit\u00e0 svanisce, cos\u00ec viene sottoposto a nuovi test scientifici: tuttavia nella capsula \u00e8 presente un insetto, che si unisce ad Asao formando un unico uomo-mosca. Visto come una minaccia per la societ\u00e0, le autorit\u00e0 militari ordinano di raccogliere tutti gli escrementi sul suolo nazionale per attrarre la creatura volante. Posatosi sul cumulo di feci, l'uomo-mosca viene schiacciato con una paletta gigante e catturato.\nDopo i titoli di coda si assiste alla scena finale in cui l'uomo-cavalletta, dopo un balzo, finisce infilzato sulla Tokyo Tower."}
{"id": "79828", "revid": "765341", "url": "https://it.wikipedia.org/wiki?curid=79828", "title": "Edulcorante", "text": "Un edulcorante (o dolcificante) \u00e8 una sostanza usata per addolcire alimenti o altri prodotti destinati all'uso orale (ad esempio un collutorio o farmaci altrimenti amari). Alcuni tipi si trovano in natura, altri vengono prodotti in laboratorio.\nGli edulcoranti sono considerati dalle varie normative in ambito alimentare alla stregua di additivi alimentari e quindi sottoposti a procedure di valutazione prima dell'autorizzazione all'uso commerciale. In Europa l'EFSA (\"European Food Safety Authority\") e negli Stati Uniti la FDA (\"Food and Drug Administration\") stabiliscono le dosi giornaliere accettabili ed esaminano gli eventuali problemi di sicurezza.\nGli edulcoranti intensi sono ingredienti con un potere dolcificante di gran lunga superiore allo zucchero, solitamente tra le 150 e le 600 volte superiore al saccarosio (normale zucchero da cucina, utilizzato come termine di paragone standard). Altri dolcificanti, come il neotamo, hanno un potere dolcificante addirittura migliaia di volte superiore al saccarosio. Il contenuto calorico \u00e8 variabile, ma siccome sono utilizzati in dosi minime, apportano tutti una quantit\u00e0 calorica vicina allo zero.\nDolcificanti meno calorici dello zucchero sono i polioli, che vengono usati per sostituire non solo l'effetto dolcificante dello zucchero, ma anche per propriet\u00e0 funzionali come la sensazione che crea in bocca, il colore, la struttura e le propriet\u00e0 di mantenimento dell'umidit\u00e0. L'eritritolo \u00e8 l'unico poliolo ipocalorico autorizzato in Europa.\nStoria.\nGli esseri umani sono naturalmente predisposti a preferire, tra gli altri, i sapori dolci e a evitare quelli amari. Si suppone che questa predisposizione fisiologica aiutasse i primi esseri umani a distinguere gli elementi di origine vegetale nutritivi da quelli nocivi. Diversi studi dimostrano che una forte preferenza per i sapori dolci permane per tutta l'infanzia e si attenua verso la fine dell'adolescenza fino all'et\u00e0 adulta. Durante la storia, sono state utilizzate diverse sostanze alimentari come miele e frutta per addolcire il proprio cibo. Gli antichi romani utilizzavano un dolcificante chiamato \"sapa\" ricco di diacetato di piombo, fortemente tossico.\nIn epoca moderna lo zucchero, ricavato dalla barbabietola o dalla canna da zucchero, ha avuto la parte del padrone tra i dolcificanti, mentre il primo edulcorante ipocalorico, la saccarina, \u00e8 stato scoperto nel 1879 da Constantin Fahlberg. La saccarina \u00e8 stata utilizzata come sostituto dello zucchero nei momenti di scarsit\u00e0, come durante la prima guerra mondiale, ma l'alternativa ha suscitato un'attenzione piuttosto scarsa per oltre un secolo, mentre fu molto pubblicizzata con l'introduzione dell'aspartame, prodotto dalla Searle.\nNel ventesimo secolo si \u00e8 assistito a un cambio delle possibilit\u00e0 di alimentazione oltre che delle condizioni di vita della popolazione occidentale, per cui i problemi legati alla sottonutrizione sono praticamente scomparsi, mentre sono aumentati il sovrappeso e l'obesit\u00e0. Le persone affette da questi problemi devono ridurre il valore calorico della loro dieta, ma desiderano comunque i cibi dolci; per questa ragione ricorrono spesso all'uso di dolcificanti ipocalorici. Oltre a questo bisogna dire che il gusto di questi dolcificanti \u00e8 molto migliorato nel tempo grazie a nuove sostanze scoperte e alla messa a punto di miscele di vari edulcoranti semplici, che riescono a dare un senso di dolcezza maggiore della somma delle loro parti.\nTipi di dolcificanti.\nI dolcificanti possono essere suddivisi secondo le seguenti classi:"}
{"id": "79829", "revid": "46291", "url": "https://it.wikipedia.org/wiki?curid=79829", "title": "Ficus pumila", "text": "Ficus pumila , (sin. \"Ficus repens\"), anche noto come fico rampicante, \u00e8 un piccolo arbusto rampicante, sempreverde, originario dell'Asia tropicale. Ha portamento prostrato, e assurgente, utilizza le radici avventizie che si dipartono dai fusti per attaccarsi al supporto (di norma rupi o altri alberi), ha foglie cuoriformi o lanceolate, lucide e di consistenza anche molto robusta (come il cuoio).\nTipico delle moracee \u00e8 di sviluppare foglie di dimensioni diverse in fasi diverse di vegetazione; anche i rami portanti i frutti sono diversi da quelli della vegetazione normale, assumendo portamento eretto per esporre i frutti stessi.\nLa condizione di essere rampicante \u00e8 comune a molte Specie di fico tropicale, sia di Asia che di America. La definizione di \"fico rampicante\", in uso in Italia si giustifica col fatto che questa specie \u00e8 l'unica rampicante che, per la sua relativa resistenza al freddo, \u00e8 sufficientemente diffusa nei giardini italiani, dove il clima pi\u00f9 temperato lo permette.\nColtivazione.\nLa pianta \u00e8 moderatamente resistente al freddo, anche a temperature di qualche grado inferiori allo zero centigrado; per cui in zone temperate ed in siti protetti dal freddo (come su rupi o muri), tende a ricoprire e tappezzare, formando uno strato compatto, anche molto esteso.\nIn tali condizioni la pianta pu\u00f2 divenire invadente e dannosa, dato che pu\u00f2 penalizzare altre vegetazioni, e le radici avventizie possono danneggiare muri poco coerenti.\nLa moltiplicazione \u00e8 molto facile ed avviene per talea o per margotta.\nOccorre potare regolarmente per mantenere la vegetazione di forma compatta, e delimitata.\nLa riproduzione per seme \u00e8 impossibile in Italia. La pianta \u00e8 impollinata dall'insetto specie-specifico Blastophaga pumilae (la pianta \u00e8 impollinata solo ed esclusivamente da tale insetto, che vive in simbiosi con la pianta, nei paesi dove tale pianta \u00e8 spontanea).\nI frutti (siconi o fichi) della pianta pur non essendo tossici non sono commestibili (i frutti pur se fecondati non hanno una polpa di sapore dolce, ma sono pieni di una massa compatta di semi).\nIn una variet\u00e0 di Ficus pumila (var. awkeotsang) i numerosissimi piccoli semi contengono una sostanza che, macinata e mescolata con acqua, assume la forma di massa gelatinosa. Tale sostanza aromatizzata (tipicamente con agrumi) ed addolcita, \u00e8 usata nel Sud Est asiatico per preparare dolci e gelatine commestibili.\nIn natura la pianta ospita una farfalla, la Marpesia petreus, le cui larve si alimentano con le foglie.\nAvversit\u00e0.\nDiversamente da altre specie di \"Ficus\" il \"F. pumilia\" resiste molto bene a parassiti e malattie, \u00e8 per\u00f2 soggetta in condizioni non ottimali all'attacco di cocciniglie, afidi, acari e tripidi."}
{"id": "79830", "revid": "6282", "url": "https://it.wikipedia.org/wiki?curid=79830", "title": "Vivanda", "text": ""}
{"id": "79833", "revid": "834", "url": "https://it.wikipedia.org/wiki?curid=79833", "title": "Bjoern Einar Romoeren", "text": ""}
{"id": "79834", "revid": "104458", "url": "https://it.wikipedia.org/wiki?curid=79834", "title": "Bj\u00f8rn Einar Rom\u00f8ren", "text": "Biografia.\nStagioni 2001-2005.\nIn Coppa del Mondo esord\u00ec il 2 febbraio 2001 a Willingen (6\u00b0) e ottenne la prima vittoria, nonch\u00e9 primo podio, il 6 gennaio 2003 a Bischofshofen; nello stesso anno vinse la medaglia di bronzo nella gara a squadre ai Mondiali del 2003, sua seconda partecipazione iridata.\nSesto nell'individuale e oro nella gara a squadre ai Mondiali di volo del 2004, ai Mondiali del 2005 biss\u00f2 il bronzo iridato nella gara a squadre, dal trampolino lungo. Il 20 marzo dello stesso anno stabil\u00ec il primato mondiale di distanza con la misura di 234,5 metri, ottenuta sul trampolino Letalnica di Planica, in Slovenia; nel corso della medesima gara il record fu migliorato prima dal finlandese Matti Hautam\u00e4ki (235,5 m), poi dallo stesso Rom\u00f8ren che marc\u00f2 la misura di 239 metri, rimasta imbattuta fino al 2011 quando fu superata dal norvegese Johan Remen Evensen (243 m). .\nStagioni 2006-2011.\nNel 2006 partecip\u00f2 ai XX Giochi olimpici invernali di (15\u00b0 nel trampolino normale, 7\u00b0 nel trampolino lungo, 3\u00b0 nella gara a squadre) e ai Mondiali di volo di Tauplitz (oro a squadre), mentre nel 2008 fu bronzo a squadre (quarto nell'individuale) ai Mondiali di volo di Oberstdorf.\nAi XXI Giochi olimpici invernali di prese parte solo alla gara dal trampolino normale (23\u00b0), mentre ai Mondiali di volo dello stesso anno vinse l'argento nella gara a squadre. Nel 2011 conquist\u00f2 l'argento iridato ai Mondiali di Oslo, sua prima partecipazione alla rassegna dopo Oberstdorf 2005, nella gara a squadre dal trampolino normale.\nStagioni 2012-2014.\nAi Mondiali di volo di Vikersund 2012 fu 29\u00ba nella gara individuale e 4\u00ba in quella a squadre.\nInattivo dall'agosto 2012 al marzo 2014, non partecip\u00f2 n\u00e9 ai Mondiali della Val di Fiemme 2013, n\u00e9 ai XXII Giochi olimpici invernali di . Prese invece il via ai Mondiali di volo di Harrachov 2014, dove si classific\u00f2 18\u00ba nella gara individuale, l'unica disputata."}
{"id": "79835", "revid": "104458", "url": "https://it.wikipedia.org/wiki?curid=79835", "title": "Sigurd Pettersen", "text": "Biografia.\nStagioni 2002-2004.\nIn Coppa del Mondo ha esordito, ventiduenne, il 24 gennaio 2002 a Hakuba (25\u00b0), ha ottenuto il primo podio il 7 dicembre successivo a Trondheim (2\u00b0) e la prima vittoria il giorno dopo, dal medesimo trampolino. L'anno dopo ai Mondiali della Val di Fiemme ha vinto il bronzo nella gara a squadre.\nNel 2004 ha vinto il Torneo dei quattro trampolini e la medaglia d'oro ai Mondiali di volo di Planica.\nStagioni 2005-2009.\nA partire dalla stagione 2004-2005, la Federazione Internazionale Sci ha imposto nuove regole che vincolano la lunghezza degli sci all'altezza e al peso del saltatore; dopo la vasta eco suscitata dall'anoressia nervosa di Sven Hannawald, uno dei saltatori pi\u00f9 celebri; dopo la vasta eco suscitata dall'anoressia nervosa di Sven Hannawald, uno dei saltatori pi\u00f9 celebri, si \u00e8 cercato di scoraggiare l'eccessiva magrezza penalizzando gli atleti troppo esili, costringendoli ad usare sci pi\u00f9 corti. .\nDal 2005 fino a fine carriera Pettersen \u00e8 salito soltanto pi\u00f9 saltuariamente sul podio in Coppa del Mondo, senza pi\u00f9 vincere. Nel 2005 ha bissato il bronzo iridato a squadre ai Mondiali di Oberstdorf e l'anno dopo, ai XX Giochi olimpici invernali di (sua unica partecipazione olimpica), \u00e8 stato 24\u00b0 nel trampolino lungo (squalificato nel trampolino normale).\nLasciata la Coppa del Mondo nel gennaio 2009, ha ancora gareggiato in Coppa Continentale fino al dicembre dello stesso anno, senza conseguire piazzamenti di rilievo."}
{"id": "79836", "revid": "834", "url": "https://it.wikipedia.org/wiki?curid=79836", "title": "Lars Bystoel", "text": ""}
{"id": "79837", "revid": "1543377", "url": "https://it.wikipedia.org/wiki?curid=79837", "title": "Lars Byst\u00f8l", "text": "\u00c8 nipote del combinatista nordico Arne, a sua volta sciatore nordico di alto livello.\nBiografia.\nIn Coppa del Mondo ha esordito ventitreenne il 19 gennaio 2002 a Zakopane (24\u00b0), ha ottenuto il primo podio l'11 marzo 2005 a Lillehammer (3\u00b0) e la prima vittoria il 4 gennaio 2006 a Innsbruck, nella terza tappa del Torneo dei quattro trampolini. Ai XIX Giochi olimpici invernali di , sua prima partecipazione olimpica, \u00e8 stato 31\u00b0 nel trampolino normale, 38\u00b0 nel trampolino lungo e 9\u00b0 nella gara a squadre.\nHa vinto due medaglie di bronzo ai Mondiali nelle prove a squadre, a Val di Fiemme 2003 e a Oberstdorf 2005. Sempre nella prova a squadre \u00e8 andato a medaglia anche ai Mondiali di volo del 2006 (oro).\nAi XX Giochi olimpici invernali di ha conquistato una medaglia in ognuna delle tre prove in programma. Ha vinto la medaglia d'oro nella gara sul trampolino normale K95, davanti al finlandese Matti Hautam\u00e4ki e al compagno di squadra Roar Lj\u00f8kels\u00f8y; ha ottenuto poi il bronzo nella gara individuale sul trampolino lungo K125, dietro ai due austriaci Thomas Morgenstern e Andreas Kofler e nella gara a squadre, dove la Norvegia \u00e8 arrivata terza dietro Austria (oro) e Finlandia (argento).\nIl 16 gennaio 2009 \u00e8 stata resa nota la positivit\u00e0 di Byst\u00f8l a un test antidoping: nell'atleta era stato riscontrato tetraidrocannabinolo (principio attivo della cannabis) dopo una gara nazionale disputata nel novembre precedente a Vikersund. Byst\u00f8l, che gi\u00e0 in precedenza aveva avuto problemi di alcolismo tanto da essere escluso dalla squadra norvegese nel 2004 per questa ragione, non \u00e8 pi\u00f9 tornato alle competizioni."}
{"id": "79838", "revid": "666668", "url": "https://it.wikipedia.org/wiki?curid=79838", "title": "Dolcificante artificiale", "text": ""}
{"id": "79839", "revid": "2225", "url": "https://it.wikipedia.org/wiki?curid=79839", "title": "Getting Any", "text": ""}
{"id": "79840", "revid": "2225", "url": "https://it.wikipedia.org/wiki?curid=79840", "title": "Getting any?", "text": ""}
{"id": "79841", "revid": "2225", "url": "https://it.wikipedia.org/wiki?curid=79841", "title": "Getting any", "text": ""}
{"id": "79842", "revid": "339392", "url": "https://it.wikipedia.org/wiki?curid=79842", "title": "Campionato di Zurigo", "text": ""}
{"id": "79843", "revid": "148107", "url": "https://it.wikipedia.org/wiki?curid=79843", "title": "Raggio di van der Waals", "text": "Il raggio di van der Waals di un atomo \u00e8 il raggio equivalente che pu\u00f2 essere usato per rappresentare in modo semplice l'atomo per . \nI raggi di van der Waals vengono calcolati dalle misure delle distanze tra coppie di atomi nei cristalli.\nIl raggio di van der Waals prende il nome da Johannes Diderik van der Waals, vincitore del Premio Nobel per la fisica nel 1910.\nRappresentando in forma sferica gli atomi che costituiscono una molecola \u00e8 possibile definire la superficie di van der Waals."}
{"id": "79844", "revid": "124188944", "url": "https://it.wikipedia.org/wiki?curid=79844", "title": "Johannes Diderik van der Waals", "text": "\u00c8 famoso \"per il suo lavoro sull'equazione di stato per i gas e i liquidi\", che gli valse il Premio Nobel per la fisica nel 1910. Van der Waals fu il primo a rendersi conto della necessit\u00e0 di tenere in considerazione il volume delle molecole e le forze intermolecolari (\"forze di van der Waals\", come vengono generalmente chiamate oggi) nello stabilire la relazione tra pressione, volume e temperatura dei gas e dei liquidi.\nBiografia.\nVan der Waals nacque a Leida, Paesi Bassi, figlio di Jacobus van der Waals e Elisabeth van den Burg. Divenne un insegnante scolastico, e successivamente gli fu permesso di studiare all'universit\u00e0, nonostante la sua mancata conoscenza delle lingue classiche. Studi\u00f2 dal 1862 al 1865, ottenendo lauree in matematica e fisica. Spos\u00f2 Anna Magdalena Smit dalla quale ebbe tre figlie e un figlio.\nNel 1866, divenne direttore di una scuola secondaria de L'Aia. Nel 1873, ottenne un dottorato per la sua tesi intitolata \"Over de Continu\u00efteit van den Gas - en Vloeistoftoestand\" (Sulla continuit\u00e0 dello stato gassoso e liquido). Nel 1876, divenne primo professore di fisica all'Universit\u00e0 di Amsterdam.\nVan der Waals mor\u00ec ad Amsterdam nel 1923."}
{"id": "79845", "revid": "9", "url": "https://it.wikipedia.org/wiki?curid=79845", "title": "Loopback address", "text": ""}
{"id": "79846", "revid": "1448629", "url": "https://it.wikipedia.org/wiki?curid=79846", "title": "Localhost", "text": "In informatica il termine localhost \u00e8 il nome associato all'indirizzo dell'interfaccia di loopback.\nDescrizione.\nNelle reti TCP/IP l'indirizzo IP di localhost \u00e8 codice_1 in IPv4, o codice_2 in IPv6, che pu\u00f2 essere usato dalle applicazioni per comunicare con lo stesso sistema su cui sono in esecuzione.\nEssere in grado di comunicare con la propria macchina locale come se fosse una macchina remota \u00e8 utile a scopo di test, nonch\u00e9 per contattare servizi che si trovano sulla propria macchina, ma che il client si aspetta siano remoti.\nL'RFC \"Special-Use IPv4 Addresses\" (RFC 3330) descrive (quindi 127.0.0.0 con maschera di sottorete 255.0.0.0) come un insieme di indirizzi IPv4 riservati al loopback.\nNei sistemi Windows, a partire da Windows Vista, localhost non \u00e8 associato direttamente a 127.0.0.1. Ci\u00f2 pu\u00f2 dare problemi di compatibilit\u00e0 con ad esempio connessioni interne a database stile mysql se negli script si era usato localhost. Per ovviare a ci\u00f2 sostituire 127.0.0.1 a localhost se si \u00e8 capaci di maneggiare gli scripts oppure modificare nella directory di windows il file System32/drivers/etc/hosts rimuovendo \"::1 localhost\" se presente e mettendo \"127.0.0.1 localhost\"\nSui sistemi GNU/Linux, Linux, BSD e FreeBSD invece non sono note problematiche associate all'assegnazione di localhost con l'IP 127.0.0.1\nLeggende metropolitane.\nUna leggenda metropolitana riguardante 127.0.0.1 circola frequentemente nei forum tecnici del web e del computer. La leggenda, probabilmente a fini didattici, vuole che un fantomatico personaggio riferito frequentemente al \"peggiore Hacker del mondo\" abbia assaltato il suo stesso PC utilizzando come indirizzo IP proprio 127.0.0.1, ignaro che fosse riferito alla propria macchina. Si racconta che l'hacker usasse come userID \"bitchchecker\".\nUtilizzo nel gergo di internet.\nTalvolta l'indirizzo 127.0.0.1 viene utilizzato come metafora per indicare il concetto di \"casa\", ad esempio \"there is no place like 127.0.0.1\""}
{"id": "79848", "revid": "1833487", "url": "https://it.wikipedia.org/wiki?curid=79848", "title": "Leeuwarden", "text": "Leeuwarden (pronuncia olandese IPA , ), in frisone Ljouwert (pronuncia ) \u00e8 il capoluogo della provincia della Frisia (\"Friesland\"), nel nord dei Paesi Bassi.\nLa municipalit\u00e0 di Leeuwarden si estende su una superficie di 84\u00a0km\u00b2 ed ha 110000 residenti (2014), di cui 83.300 vivono nella citt\u00e0 propriamente detta, mentre gli altri risiedono nelle frazioni di Goutum, Hempems, Lekkum, Miedum, Snakkerburen, Swichum, Teerns, Wirdum e Wytgaard. Il 1\u00ba gennaio 2014, parte del territorio della soppressa municipalit\u00e0 di Boarnsterhim, \u00e8 stato incorporato nel territorio comunale. \u00c8 stata designata Capitale europea della cultura per il 2018, insieme a La Valletta.\nStoria.\nL'area dove sorge Leeuwarden \u00e8 stata sede di insediamenti che risalgono almeno al X secolo, diventando uno dei centri di commercio lungo la via d'acqua del Middelzee. Nel XIII secolo il Middelzee si prosciug\u00f2 ed il commercio perse importanza; tuttavia Leeuwarden continu\u00f2 a prosperare e nel 1435 acquis\u00ec ufficialmente lo \"status\" di citt\u00e0. Nel XVI secolo fu una sede vescovile cattolica. Essa rimase una delle pi\u00f9 importanti citt\u00e0 dei Paesi Bassi almeno fino alla met\u00e0 del XVII secolo. Da allora, \u00e8 importante soprattutto a livello regionale. Leeuwarden \u00e8 la citt\u00e0 in cui sono nati lo statolder Guglielmo IV d'Orange, il grafico Maurits Cornelis Escher e la danzatrice e spia Mata Hari.\nPolitica.\nLeeuwarden \u00e8 sede del governo provinciale della Frisia. Per decenni questo \u00e8 dominato dai Appello Cristiano Democratico (CDA), mentre allo stesso tempo i laburisti (PvdA) hanno controllato la municipalit\u00e0 di Leeuwarden. Questo predominio si \u00e8 progressivamente eroso negli anni ottanta a novanta ed attualmente (2005) il PvdA ha 10 dei 37 seggi del consiglio municipale, seguito dal CDA (7), dai liberali (5), dai verdi (4), dai socialisti (3), dal Partito locale di Leeuwarden (3), dai social-liberali (2) e da tre altri partiti con 1 solo seggio. Il governo municipale \u00e8 attualmente sostenuto dai quattro partiti principali (PvdA, CDA, liberali, verdi).\nEconomia.\nTurismo.\nNel centro cittadino vi sono diversi edifici meritevoli di una visita; fra questi la \"Kanselarij\" (cancelleria), il \"Waag\" (antico centro del commercio cittadino) e la torre pendente \"Oldehove\", pi\u00f9 inclinata della Torre di Pisa.\nLeeuwarden \u00e8 anche sede del pi\u00f9 importante mercato del bestiame dei Paesi Bassi; nel giorno dell'Ascensione vi si tiene il pi\u00f9 grande mercato dei fiori dei Paesi Bassi.\nLeeuwarden conserva un prezioso organo a canne nella Grote Kerk; lo strumento \u00e8 opera dell'organaro Christian M\u00fcller che lo costru\u00ec tra il 1724 e il 27. Conservato un perfette condizioni \u00e8 un fulgido esempio dell'arte organaria barocca tedesca. Su questo strumento il famoso organista Ton Koopman registra una bella versione dei Corali di Lipsia (BWV 651\u2013668) di J.S. Bach.\nEducazione.\nLeeuwarden \u00e8 sede di diverse \"universit\u00e0 professionali\" (HBO), come il \"Van Hall Instituut\", la \"Christelijke Hogeschool Nederland\" e la \"Noordelijke Hogeschool Leeuwarden\". Per quanto non vi sia alcuna universit\u00e0 propriamente detta, a Leewuarden si trovano sedi staccate della \"Universiteit Twente\" e dell'Universit\u00e0 di Groninga. In queste universit\u00e0 studiano circa 16.000 studenti, molti dei quali stranieri.\nSport.\nLeeuwarden \u00e8 il punto di partenza e di arrivo della \"Elfstedentocht\", una famosa corsa di pattinaggio su ghiaccio di oltre 200\u00a0km, che si tiene in tutte le occasioni in cui il freddo gela sufficientemente la superficie dei canali. Ci\u00f2 \u00e8 successo per l'ultima volta nel gennaio 1997, mentre le edizioni precedenti si sono svolte nel 1986 e nel 1985. Poich\u00e9 si tratta di un evento piuttosto raro, esso generalmente coinvolge tutti i Paesi Bassi.\nLa squadra di calcio di Leeuwarden \u00e8 l'SC Cambuur."}
{"id": "79850", "revid": "1534511", "url": "https://it.wikipedia.org/wiki?curid=79850", "title": "Richard Dedekind", "text": "Ha dato importanti contributi alla teoria dei numeri, lavorando in stretto contatto con Ernst Eduard Kummer. \nBiografia e scoperte.\nNasce a Braunschweig, minore dei quattro figli di Julius Levin Ulrich Dedekind, e vive con la sorella Julia fino alla morte di lei nel 1914; entrambi non si sposarono mai. \nNel 1848 entra al Collegium Carolinum a Braunschweig e nel 1850, dopo aver conseguito una robusta conoscenza della matematica, entra all'Universit\u00e0 di Gottinga. Qui Gauss insegna matematica ad un livello abbastanza elementare e Dedekind apprende la teoria dei numeri presso il Dipartimento di Matematica e Fisica. Tra i pi\u00f9 influenti insegnanti di Dedekind vi \u00e8 anche Moritz Abraham Stern, che in quegli anni scrive diversi lavori sulla teoria dei numeri. Dedekind consegue il dottorato nel 1852 sotto la supervisione di Gauss (sar\u00e0 il suo ultimo allievo) presentando una dissertazione sulla teoria degli integrali di Eulero. Nella sua tesi dimostra abilit\u00e0 e autonomia, anche se non il particolare talento presente in quasi tutte le pagine dei suoi lavori successivi. \nSuccessivamente Dedekind trascorre due anni a Berlino. Nel 1854, quasi contemporaneamente a Riemann, gli viene riconosciuta la Habilitation e inizia a insegnare teoria della probabilit\u00e0 e geometria a Gottinga. Qui gli accade di studiare con Dirichlet con cui stringe un'amicizia. Si dedica allo studio delle funzioni ellittiche e di quelle abeliane per colmare le sue carenze su tali argomenti. Negli stessi anni \u00e8 il primo a tenere conferenze sulla teoria di Galois ed \u00e8 tra i primi a comprendere il significato fondamentale della teoria dei gruppi in algebra e in teoria dei numeri.\nNel 1858 si trasferisce a Zurigo ad insegnare al locale Politecnico. In questo periodo definisce un nuovo metodo (basato in modo essenziale sul concetto di \"incommensurabile\" presente negli Elementi di Euclide) di rappresentare i numeri reali servendosi di \"classi contigue\" di numeri razionali. Un numero reale viene definito come una partizione dei razionali in due sottoinsiemi tali che tutti gli elementi di uno di essi siano minori di ciascuno degli elementi dell'altro. Nel caso in cui il sottoinsieme formato dai numeri pi\u00f9 piccoli sia sprovvisto in formula_1 di estremo superiore, e contemporaneamente l'altro sia sprovvisto di estremo inferiore, la partizione costituisce un numero irrazionale, (sezione di Dedekind). A livello intuitivo \u00e8 comune non \"identificare\" i numeri reali con le partizioni dei razionali in classi contigue, ma dire che esse \"individuano\", come elemento di separazione, un numero reale. \nIn seguito il Collegium Carolinum viene trasformato in una Scuola tecnica superiore e Dedekind inizia ad insegnarvi nel 1862; vi rimane per i successivi 50 anni, i pi\u00f9 produttivi della sua vita. Nel 1863 pubblica l'opera di Dirichlet sulla teoria dei numeri \"Vorlesungen uber Zahlentheorie\" (\"Lezioni sulla Teoria dei Numeri\"). Nel 1872 pubblica una ridefinizione pi\u00f9 rigorosa dei numeri irrazionali in uno scritto intitolato \"Stetigkeit und irrationale Zahlen\" (\"Continuit\u00e0 e numeri irrazionali\"). Nel 1874 incontra Cantor in Svizzera, a Interlaken ed \u00e8 il primo matematico ad accettare il lavoro di Cantor sulla teoria degli insiemi infiniti, in un periodo nel quale molti altri matematici non avevano ancora compreso queste teorie. Il suo appoggio fu fondamentale per Cantor per contrastare le aspre obiezioni di Kronecker al concetto generale di infinito nella teoria dei numeri. Nel lavoro prima menzionato Dedekind aveva fornito la precisa definizione di un insieme infinito. Egli sosteneva che un insieme \u00e8 infinito quando '\u00e8 simile' ad un suo sottoinsieme proprio, cio\u00e8 si pu\u00f2 porre in corrispondenza biunivoca con esso. Ad esempio esiste una corrispondenza uno ad uno dell'insieme N dei numeri naturali con il suo sottoinsieme \"proprio\" dei quadrati degli interi naturali N2:\nformula_2\nNella terza edizione (1879) del libro \"\u00dcber die Theorie der ganzen algebraischen Zahlen\" (\"Sulla Teoria dei numeri interi algebrici\") propone la nozione di ideale. Egli basa il suo lavoro sulle teorie di Kummer esposte nel 1843 nel suo lavoro sull'ultimo teorema di Fermat. Nel 1882 pubblica con Heinrich Martin Weber un articolo in cui la teoria di Dedekind sugli ideali viene applicata alle superfici di Riemann. Nel 1888 pubblica \"Was sind und was sollen die Zahlen?\" (\"Cosa sono i numeri e cosa dovrebbero essere?\") dove definisce gli insiemi infiniti secondo una sua concezione. In questo lavoro dimostra come si potrebbe far derivare l'aritmetica da un insieme di assiomi. Una versione equivalente ma pi\u00f9 semplice fu formulata l'anno successivo da Peano, e resta la pi\u00f9 conosciuta al giorno d'oggi."}
{"id": "79851", "revid": "125852498", "url": "https://it.wikipedia.org/wiki?curid=79851", "title": "Protocollo di routing", "text": "Un protocollo di routing (in italiano protocollo di instradamento), in telecomunicazioni e informatica, \u00e8 un protocollo di rete relativo allo strato network che permette ai router di scambiarsi informazioni tra loro al fine di costruire delle \"tabelle di routing\" permettendo cos\u00ec il corretto instradamento dei pacchetti verso la giusta destinazione.\nIl ricorso ai protocolli di routing per la costruzione automatica e dinamica delle tabelle di routing diventa necessario quando il numero di sottoreti interconnesse \u00e8 elevato (come nel caso della rete Internet) in sostituzione alla consueta creazione statica da parte dell'amministratore di rete nelle reti locali.\nAlgoritmi per il Routing Statico (non adattivi).\nProtocolli di routing statico\nAlgoritmi per il Routing Dinamico (adattivi).\nRouting Gerarchico.\nIn Internet, visto il gran numero di reti interconnesse, dal punto di vista dell'instradamento \u00e8 comodo intendere la rete come un insieme di sistemi autonomi (AS) ognuno dei quali si occupa di gestire autonomamente e uniformemente il routing interno alla propria interrete con un medesimo protocollo di routing e l'interconnessione solo con gli altri AS direttamente connessi. I protocolli usati sono diversi a seconda che si tratti di router all'interno di uno stesso AS (\"interior gateway protocol\", IGP), oppure di router che collegano tra loro pi\u00f9 AS (EGP), \"Exterior Gateway Protocol\".\nPer quanto riguarda la prima categoria i protocolli possono essere suddivisi in due classi principali: distance vector e link state. Quelli \"distance vector\" ricevono e mandano informazioni riguardo ai collegamenti solamente ai router adiacenti mentre i \"link state\" le mandano a tutti i router del proprio sistema autonomo."}
{"id": "79852", "revid": "547034", "url": "https://it.wikipedia.org/wiki?curid=79852", "title": "Gruppo del Catinaccio", "text": "Il gruppo del Catinaccio (\"Rosengartengruppe\" o solo \"Rosengarten\" in tedesco, \"Ciadenac\" o \"Vaiolon\" in ladino) \u00e8 un gruppo montuoso delle Dolomiti, situato in Trentino-Alto Adige, tra la provincia autonoma di Trento e la provincia autonoma di Bolzano (tra la valle di Tires, la val d'Ega e la val di Fassa, nel Parco naturale dello Sciliar, altre valli interne al massiccio sono (da ovest a est) il Vael, la val di Vajolet, la val di Udai, la val di Dona e la val Duron).\nDomina, anche se distante una ventina di chilometri, l'orizzonte orientale di Bolzano, con la caratteristica del gruppo che \u00e8 la colorazione rosata che assume al tramonto, fenomeno visivo chiamato enrosadira. La prima ascensione alla vetta pi\u00f9 alta, il Catinaccio d'Antermoia, risale al 31 agosto 1872 ad opera di Charles Comyns Tucker, T.H. Carson e A. Bernard.\nToponimo.\nEsistono due nomi originari, relativi ai due versanti della catena che funge da confine linguistico tra il mondo ladino e quello germanofono. Quello ladino, \"Ciadenac\", \"Catenaccio\", costituisce anche la base della forma italiana pi\u00f9 recente ed \u00e8 da riferirsi, secondo Karl Felix Wolff alla ghiaia dolomitica tipica della catena. L'altro nome, quello tedesco di \"Rosengarten\", in uso dal versante sudtirolese, \u00e8 attestato gi\u00e0 dal XV secolo (1497 \"Rosengarten\", 1506 \"Kofl am Rosengarten\"), ed \u00e8 riferito alla leggenda del mitico Re Laurino e pertanto di carattere eziologico, volendo dare una spiegazione al fenomeno dell'enrosadira. La saga del giardino ha anche dato il nome al cosiddetto \"Gartl\" (lit. \"Giardinetto\", la zona ghiaiosa centrale della cima pi\u00f9 alta) che da lontano appare come zona bianca, perch\u00e9 spesso imbiancata di neve gi\u00e0 nelle stagioni intermedie.\nGeo-morfologia.\nClassificazione.\nSecondo la SOIUSA il Gruppo del Catinaccio \u00e8 un gruppo alpino con la seguente classificazione:\nSuddivisione.\nAncora secondo la SOIUSA il gruppo del Catinaccio \u00e8 suddiviso in otto sottogruppi\nCime principali.\nLa cima pi\u00f9 elevata del gruppo \u00e8 il Catinaccio d'Antermoia (3.004\u00a0m).\nAltre cime celebri del gruppo sono:\nLe Torri del Vajolet sono un gruppo di sei guglie calcaree che si ergono al centro del gruppo del Catinaccio.\nPassi e valichi.\nIl Catinaccio presenta numerosissimi passi e valichi, dato il gran numero di sotto gruppi in cui \u00e8 divisa la catena montuosa. Sono elencati per altezza nella tabella sottostante.\nL'enrosadira.\nUna delle caratteristiche peculiari del Catinaccio \u00e8 la colorazione rosata che assume al tramonto. Il fenomeno \u00e8 dovuto alla composizione delle pareti rocciose delle Dolomiti (formate dalla dolomia contenente dolomite, un composto di carbonato di calcio e magnesio). In ladino il fenomeno prende il nome di \"enrosadira\", che letteralmente significa \"diventare di color rosa\".\nSenza dubbio \u00e8 pi\u00f9 suggestiva la spiegazione offerta da una delle pi\u00f9 celebri leggende delle Dolomiti, la \u201cleggenda di Re Laurino\u201d, un re dei nani che aveva sul Catinaccio uno splendido giardino di rose (il significato della parola tedesca \"Rosengarten\" \u00e8 appunto giardino di rose).\nUn giorno il principe del Latemar incuriosito dalla presenza delle rose si inoltr\u00f2 nel regno di re Laurino, ne vide la figlia Ladina, se ne innamor\u00f2 e la rap\u00ec per farne la sua sposa. Laurino, disperato lanci\u00f2 una maledizione sul suo giardino di rose colpevole di aver tradito la posizione del suo regno: n\u00e9 di giorno, n\u00e9 di notte alcun occhio umano avrebbe potuto pi\u00f9 ammirarlo.\nLaurino dimentic\u00f2 per\u00f2 il tramonto e l'alba quando, ancora oggi, il giardino e i suoi colori divengono visibili.\nRifugi.\nIl gruppo possiede un numero relativamente alto di rifugi (vista la non eccessiva estensione) giustificato dalla grande affluenza turistica della zona.\nQuesti due rifugi si raggiungono facilmente con la funivia da Vigo di Fassa:\nA questi tre rifugi si pu\u00f2 arrivare con servizio di bus-navetta da Pera di Fassa:\nQuesti tre rifugi sono raggiungibili tramite la seggiovia dal passo Costalunga:\nQuesti altri invece:"}
{"id": "79855", "revid": "116428964", "url": "https://it.wikipedia.org/wiki?curid=79855", "title": "Certificato del tesoro zero-coupon", "text": "Un certificato del tesoro zero-coupon (CTZ), \u00e8 un titolo senza cedola (zero-coupon), di durata 24 mesi, emesso dal governo allo scopo di finanziare il debito pubblico italiano.\nI CTZ sono soggetti a riaperture che possono ridurne la durata originaria. Inoltre, la data di scadenza coincide sempre con un giorno lavorativo.\nSui mercati secondari possono essere scambiati presso il Mercato telematico delle obbligazioni e dei titoli di Stato (MOT) (per tagli di 1.000 \u20ac o multipli) e presso il segmento MTS (per quantit\u00e0 superiori ai 2,5 milioni di euro). \nRemunerazione.\nNon avendo cedole tutta la remunerazione consiste nello scarto di emissione, ovvero la differenza tra il valore nominale a cui il titolo viene rimborsato a scadenza e il prezzo pagato all'atto della sottoscrizione. In effetti, i BOT possono essere considerati un caso di CTZ, dai quali si differenziano esclusivamente per la durata; 3, 6 o 12 mesi nel caso dei BOT, 24 mesi per i CTZ. Inoltre la tassazione \u00e8, per i soli BOT, anticipata, per cui il prezzo d'acquisto \u00e8 aumentato dall'aliquota che si applica alla plusvalenza.\nUtilizzando la formula del montante in capitalizzazione composta, per ricavare il rendimento lordo del titolo (r), espresso in percentuale, si ha:\ndove n \u00e8 la durata del titolo espressa in anni, VR il valore di rimborso e VE il valore di emissione. Per un CTZ a 2 anni, ad esempio, se il valore di emissione \u00e8 pari a 97 si ha: \nEmissione.\nL'asta dei CTZ \u00e8 riservata agli intermediari istituzionali autorizzati ai sensi del decreto legislativo 24 febbraio 1998, n. 58. Il taglio per l'acquisto \u00e8 di minimo 1000 euro e multipli."}
{"id": "79858", "revid": "640277", "url": "https://it.wikipedia.org/wiki?curid=79858", "title": "Greater London", "text": ""}
{"id": "79866", "revid": "1305772", "url": "https://it.wikipedia.org/wiki?curid=79866", "title": "Infiammazione intestinale", "text": ""}
{"id": "79874", "revid": "88740", "url": "https://it.wikipedia.org/wiki?curid=79874", "title": "Test dei run", "text": "In statistica il test dei \"run\", o test delle sequenze, o test di Wald-Wolfowitz (da Abraham Wald e Jacob Wolfowitz) \u00e8 un test di verifica d'ipotesi, non parametrico, condotto sull'indipendenza dei dati in una sequenza binaria.\nIl test ammette che la sequenza venga da un processo di Bernoulli e ne accetta le frequenze osservate, per controllare la casualit\u00e0 della \"distribuzione\" dei dati. Per fare questo considera il numero di catene alternate di simboli uguali, o \"run\".\nI \"run\".\nAd esempio, la sequenza \"1111000111001111110000\" possiede 6 \"run\": \"1111 000 111 00 111111 0000\". I simboli comunemente usati sono \"+\" e \"-\", perch\u00e9 il test viene solitamente condotto per \"controllare\" la distribuzione dei valori superiori o inferiori alla mediana o ad una funzione di interpolazione.\nUna sequenza in cui i \"run\" siano pochi (come \"111111000000\") o troppi (come \"101010101010\") rispetto alla frequenza dei simboli \"probabilmente\" non \u00e8 il risultato di una fluttuazione dei dati e pu\u00f2 indicare un errore sistematico.\nTest.\nIl test dei \"run\" suppone che il numero di \"run\" di una sequenza lunga formula_1, di formula_2 simboli \"+\" e formula_3 simboli \"-\" (quindi con formula_4 si comporti come una variabile aleatoria di legge normale formula_5 con\nSolitamente si chiede che entrambi formula_2 e formula_3 siano superiori a 20.\nTest d'ipotesi alternativi sono il test di Kolmogorov-Smirnov e il test \u03c7\u00b2, che \u00e8 \"complementare\" al test dei \"run\" (nel senso che considera i valori assoluti degli scostamenti dalla media, non i loro segni).\nProbabilit\u00e0.\nLa situazione del test \u00e8 modellizzata da un processo di Bernoulli di parametro \"p\", ovvero in una successione di variabili aleatorie indipendenti \"X\"1, ..., \"Xn\" con probabilit\u00e0 formula_10 di verificare una propriet\u00e0 (simbolo \"+\") e formula_11 di non verificarla (simbolo \"-\"). Il numero di simboli dopo \"n\" prove \u00e8 dato dalle variabili aleatorie formula_12 e formula_13, con valore atteso rispettivamente \"n+=np\" e \"n-=nq\".\nIl numero di \"run\" pu\u00f2 essere definito come\ndove le variabili aleatorie formula_15 \"contano\" i nuovi \"run\".\nLa speranza e la varianza di formula_16 sono\nLo stimatore del valore atteso di formula_16, formula_20, \u00e8 privo di bias:\nEsempio.\nAd esempio, per una sequenza con \"N\"=16, \"N\"+=10 e \"N\"-=6 (normalmente il test viene condotto su sequenze pi\u00f9 lunghe), secondo il test dei \"run\" se i caratteri fossero indipendenti il numero di \"run\" dovrebbe seguire la legge normale formula_22 con\nIn particolare, gli stessi dati sono presenti con diverse distribuzioni in queste sequenze:\ni loro valori p (ovvero le probabilit\u00e0 di discostarsi cos\u00ec tanto dalla media) sono all'incirca 0,0005 per la prima, 0,01 per a seconda e 0,76 per la terza."}
{"id": "79875", "revid": "767487", "url": "https://it.wikipedia.org/wiki?curid=79875", "title": "Umperio Bogarto", "text": "Umperio Bogarto \u00e8 un personaggio dei fumetti della Disney creato dalla penna di Carlo Chendi e dalla matita di Giorgio Cavazzano, padri di molti personaggi italiani.\nContrariamente a quanto si pensa, non si tratta di un'oca, bens\u00ec di un papero, e lo si pu\u00f2 capire dal becco che non \u00e8 a punta (un esempio di oca nei fumetti Disney \u00e8 rappresentato da Ciccio, il pigro aiutante di Nonna Papera).\nDi professione \u00e8 un investigatore privato (piuttosto squattrinato) e da qui nasce l'evidente assonanza del nome con Humphrey Bogart. Vive nella citt\u00e0 di Paperopoli, veste un impermeabile e un cappello a tesa larga gialli, e nelle sue prime disavventure era quasi sempre ingaggiato da Ok Quack, un'altra creatura di Chendi e Cavazzano, per ritrovare il suo disco volante (tali storie risalgono alla prima met\u00e0 degli anni ottanta). In quelle pi\u00f9 recenti invece, \u00e8 spesso accompagnato da Paperoga, nella disperata ricerca della soluzione di casi improbabili e demenziali, e spesso viene ingaggiato da Paperon de' Paperoni, che ogni volta trova la scusa per non pagarlo."}
{"id": "79878", "revid": "1297", "url": "https://it.wikipedia.org/wiki?curid=79878", "title": "Caprifico", "text": ""}
{"id": "79879", "revid": "1318658", "url": "https://it.wikipedia.org/wiki?curid=79879", "title": "Mar\u00eda Montez", "text": "Biografia.\nNacque a Barahona nello stato caraibico della Repubblica Dominicana nel 1912 (o, secondo altre biografie, nel 1915 o 1917), secondogenita di dieci figli, da Regla Teresa Mar\u00eda Vidal, dominicana, e da Isidoro Gracia Garcia, Viceconsole Onorario della Spagna (che era originario delle isole spagnole delle Canarie) ed esportatore di legno e tessuti. Fin da bambina fu fortemente attratta dal mondo dello spettacolo e, in particolare, dal cinema. Dalle imitazioni nelle recite scolastiche, il sogno di diventare anche lei un'attrice di Hollywood si tramut\u00f2 in realt\u00e0.\nSposatasi nel 1932 con William McFeeters, banchiere delegato dalla First National City Bank of New York nella Repubblica Dominicana, nel 1939 divorzi\u00f2 dal marito e si trasfer\u00ec a New York per tentare la fortuna nel mondo della moda. Il suo primo lavoro fu la foto per la copertina di un periodico, che le frutt\u00f2 un guadagno di 50 dollari.\nGli esordi a Hollywood.\nIn quel periodo la Montez costru\u00ec l'immagine che la render\u00e0 famosa negli anni quaranta: recuperando l'accento dominicano, perso dopo il trasferimento negli Stati Uniti, un\u00ec \"look\" esotico e sensualit\u00e0. Scelse anche un nome d'arte, Mar\u00eda Montez, in onore di Lola Montez, la ballerina preferita dal padre. Mentre cresceva la sua fama come modella, iniziarono i primi contatti con i rappresentanti delle case di produzioni hollywoodiane, prima la RKO e poi la Universal Pictures, con cui stipul\u00f2 il primo contratto.\nNel 1940 ottenne alcune particine in \"Lucky Devils\" di Lew Landers, dove comparve in costume da bagno in un concorso di bellezza, e nel fantascientifico \"La donna invisibile\", diretto da A. Edward Sutherland, dove recit\u00f2 una sola battuta. Nello stesso anno ottenne finalmente un ruolo da protagonista nel western \"Boss of Bullion City\" di Ray Taylor. Per compensare le iniziali difficolt\u00e0 a raggiungere la notoriet\u00e0, ebbe l'insolita idea di fondare un proprio \"fan club\", il \"Montez For Startom Club\", composto in gran parte da collezionisti di fotografie di artisti in pose sensuali e, per l'epoca, \"os\u00e9\". Una delle poche stelle latine che riuscirono a sfondare a Hollywood, assieme a Lupe V\u00e9lez, Carmen Miranda e Dolores del R\u00edo, la Montez, anche per sua stessa ammissione, riusc\u00ec a superare i limiti recitativi grazie alla sua forte determinazione, alla sua bellezza e alla sua forte carica di sensualit\u00e0.\nLa celebrit\u00e0.\nNel suo primo film a colori per la 20th Century Fox, \"Una notte a Rio\" (1941) di Irving Cummings, apparve accanto a Carmen Miranda, Alice Faye e Don Ameche: ball\u00f2 una coinvolgente rumba, facendo risaltare i riflessi rossi dei suoi capelli, che il pubblico poteva ammirare per la prima volta in tutta la loro bellezza. Da quel momento nell'immaginario collettivo fu conosciuta come la Regina del Technicolor. Nonostante la scarsa considerazione da parte della Universal, il pubblico, in particolare quello maschile, trov\u00f2 in Maria Montez una delle favorite tra le pin-up girls, termine usato per designare le artiste le cui fotografie in costume da bagno erano oggetto di collezione. Durante la seconda guerra mondiale, le sue immagini furono tra le pi\u00f9 affisse all'interno degli armadietti dei soldati alleati.\nIn una situazione mondiale post-depressione e con la guerra che stava dilagando in Europa ed in Asia, Hollywood si rivolse al genere definito escapista: ambientazioni esotiche ed orientali, alle volte con trame e sceneggiature dal poco spessore, ma che cercarono in senso psicologico di tradurre l'angoscia del momento in una fuga dai problemi della realt\u00e0. Nacquero cos\u00ec diverse pellicole di ambientazione tropicale come \"A Sud di Tahiti\" (1941) di George Waggner, dove la Montez \u00e8 una ragazza bianca che vive in un'isola del Pacifico, \"Moonlight in Hawaii\" (1941) e \"Selvaggia bianca\" (1943) di Arthur Lubin.\nIl fantastico mondo dell'Oriente fu rappresentato in \"Le mille e una notte\" (1942) di John Rawlins, in cui la Montez interpret\u00f2 una magistrale \"Scheherazade\" e che fu il primo di una serie di film da lei interpretati al fianco di Jon Hall e Sabu, tra cui \"Ali Baba e i quaranta ladroni\" (1944) di Arthur Lubin. In questi ultimi l'attrice apparve in tutta la sua esotica bellezza, valorizzata da conturbanti costumi orientali velati ed attillati. Sempre nel 1944 fu protagonista di \"Il cobra\", di Robert Siodmak, dove ebbe il doppio ruolo di due gemelle: la crudele sacerdotessa Nadja, tirannica sovrana di una trib\u00f9 di adoratori di serpenti, e Tollea, la nobile e semplice ragazza. Dopo altre due pellicole al fianco di Hall, \"La carovana dei ribelli\" (1944) e \"La schiava del Sudan\" (1945), apparve, tra gli altri, nel film \"Re in esilio\" (1947), diretto da Max Oph\u00fcls e interpretato anche da Douglas Fairbanks Jr..\nMar\u00eda Montez era una diva ventiquattro ore al giorno e i suoi scatti d'ira erano famosi nell'ambiente degli Studios. Era anche celebre per le sue entrate in scena nei locali pubblici e alle cerimonie. Una volta che uno dei suoi ingressi alla Universal non ebbe l'effetto desiderato, la Montez gir\u00f2 i tacchi e ritorn\u00f2 poco dopo con un nutrito e rumoroso \"entourage\". La vita tempestosa dell'attrice aveva un gran seguito anche da parte dei reporter della stampa, dato che poteva offrire materiale per intere pagine; quando le notizie scarseggiavano, si diceva che i redattori inviassero i giornalisti al grido: \u00ab\"Andate a Beverly Hills e vedete cosa sta facendo la Montez!\"\u00bb.\nL'Europa.\nI rapporti con la Universal cominciarono a deteriorarsi e, a seguito di contrasti per impegni non rispettati, Mar\u00eda Montez decise di trasferirsi in Europa con il secondo marito, l'attore francese Jean-Pierre Aumont, sposato nel 1942, da cui nel 1946 ebbe una figlia, Marie Christine (che sarebbe diventata anche lei attrice con il nome d'arte di Tina Aumont). Ormai finita la guerra, i gusti del pubblico cominciavano a mutare e la stella di Maria Montez pareva destinata ad affievolirsi. Inizi\u00f2 cos\u00ec per lei una nuova fase di celebrit\u00e0 tutta europea; fu una delle prime star hollywoodiane a sbarcare nel vecchio continente dopo la guerra e, nel 1946, fu invitata con il marito alla prima edizione del Festival di Cannes.\nLa sua carriera cinematografica continu\u00f2 in Francia e in Italia con opere drammatiche come \" Ritratto di un assassino\" (1949) di Bernard Roland o in costume come \"Il ladro di Venezia\" (1950) di John Brahm, quest'ultimo abbastanza gradito alla critica e che fu un successo di pubblico. Meno significativo invece \"Amore e sangue\" (1951), conosciuto anche con il titolo \"Camorra\", per la regia di Marino Girolami, dove interpretava un'improbabile cantante di una taverna napoletana. Al principio del 1951 fece il suo debutto in teatro con il dramma \"L'\u00cele Heureuse\", scritto per lei dal marito.\nLa fine.\nIl 7 settembre 1951, pochi mesi dopo la ripresa dei contatti con Hollywood per un suo possibile ritorno al cinema americano, le sue sorelle Ada e Teresita la trovarono annegata nella vasca da bagno della sua abitazione parigina di Suresnes, presumibilmente colpita da un attacco cardiaco, all'et\u00e0 di soli trentanove anni. Sembra che la sincope fosse dovuta all'abitudine dell'attrice di fare il bagno con temperatura dell'acqua esageratamente calda. Nella Repubblica Dominicana fu proclamato il lutto nazionale e all'attrice venne intitolato il \"Corso Prolongaci\u00f3n del Uruguay\". Mar\u00eda Montez \u00e8 sepolta a Parigi, nel cimitero di Montparnasse."}
{"id": "79880", "revid": "84184", "url": "https://it.wikipedia.org/wiki?curid=79880", "title": "Tinctura opii", "text": "Tinctura opii normata PhH VIII (\"Farmacopoea Svizzera\") oppure Tinctura Thebaica, \u00e8 una sostanza psicoattiva stupefacente usata, soprattutto in passato, anche per scopi terapici.\nProduzione della tintura.\nI pericarpi del papavero non ancora maturi vengono intaccati, da essi nasce un succo gommoso chiamato oppio crudo. La tinctura opii si produce per percolazione in soluzione acquosa (o debolmente alcolica) dalla droga (oppio crudo) o dall'estratto.\nComposizione.\nLa tinctura opii contiene circa 30 alcaloidi noti e altre sostanze come, per esempio, acido meconico. I pi\u00f9 noti alcaloidi contenuti sono: morfina, codeina, papaverina, tebaina, narcotina, noscapina.\nEffetti indotti.\nGli effetti influenzano le funzioni sensoriali, psicomotorie e cognitive:\nL'assunzione di derivati oppiacei pu\u00f2 avere inoltre pericolose interazioni farmacologiche quando, in concomitanza all'assunzione, si \u00e8 sotto terapia medico-farmacologica di qualsiasi tipo.\nUsi terapeutici.\ndi Tinctura Opii verso monosostanze specifiche (morfina, codeina):\nIndicazioni.\nLa posologia e le indicazioni d'uso variano rispetto alla patologia ed alle caratteristiche psicofisiche del soggetto e possono essere decisi solo sotto controllo medico.\nDati medici / terapeutici.\nCumulazione: T1/2 delle componenti e metaboliti attivi principali:\nMetabolismo: glucuronizzazione nel fegato, escrezione tramite reni\nInterazioni: aumentato effetto in concomitanza con antistaminici e antagonisti H2 e aumentata depressione respiratoria\nDosi usate in terapia: 2 - 50 gtt. / dose\nDose tossica: 150 gtt.\nDose letale: 600 gtt.\nEsempio d'uso.\nRp. \"Diarrea acuta grave con spasmi dolenti\"\nD.S. 30! gtt. / d\u00ec . \nVendita e distribuzione.\nQuesta sostanza, non facendo parte della Farmacopea Ufficiale Italiana, pu\u00f2 essere confezionata in modo estemporaneo da farmacisti autorizzati alla preparazione di farmaci magistrali. A causa del suo contenuto in oppio la sua prescrizione cade nel gruppo delle sostanze stupefacenti (II categoria), per le quali il medico deve usare un ricettario e una procedura speciale, riservato alle sostanze stupefacenti.\nDi conseguenza anche il soggetto deve porre tutte le attenzioni d'uopo nei confronti delle sostanze stupefacenti, in modo da non commettere reati, in particolare:"}
{"id": "79881", "revid": "1632387", "url": "https://it.wikipedia.org/wiki?curid=79881", "title": "Tommaso Campanella", "text": "Fu processato dall'Inquisizione romana per eresia nel 1594 e fu confinato agli arresti domiciliari per due anni. Accusato di aver cospirato contro i governanti spagnoli della Calabria nel 1599, fu torturato e messo in prigione, dove trascorse 27 anni. Durante tale periodo di reclusione scrisse le sue opere pi\u00f9 significative, tra cui \"La citt\u00e0 del sole\", un racconto utopico dove descrive una societ\u00e0 teocratica egualitaria in cui la propriet\u00e0 \u00e8 tenuta in comune.\nBiografia.\nLa formazione telesiana.\nGiovan Domenico Campanella nacque a Stilo, un piccolo borgo della Calabria Ulteriore, al tempo parte del Regno di Napoli (attualmente in provincia di Reggio Calabria), il 5 settembre del 1568, come egli stesso pi\u00f9 volte afferma nei suoi scritti e come dichiar\u00f2 il 23 novembre del 1599 nel carcere di Castel Nuovo a Napoli, al giudice Antonio Peri: \u00abson di una terra chiamata Stilo in \"Calabria Ultra\", mio padre si domanda Geronimo Campanella e mia madre Caterina Basile\u00bb. Fino al 1806 si conservava anche l'atto di battesimo nella parrocchia di San Biagio, borgo di Stilo, cos\u00ec redatto: \u00abA d\u00ec 12 settembre 1568, battezzato Giovan Domenico Campanella figlio di Geronimo e Catarinella Martello, nato il giorno 5, da me D. Terentio Romano, parroco di S. Biaggio [\"sic\"] nel Borgo\u00bb. Il padre era un ciabattino povero e analfabeta che non poteva permettersi di mandare i figli a scuola e Giovan Domenico ascoltava dalla finestra le lezioni del maestro del paese, segno precoce di quella voglia di conoscenza che non l'abbandon\u00f2 per tutta la vita.\nNel 1581 la famiglia si trasfer\u00ec nella vicina Stignano e nella primavera del 1582 il padre pens\u00f2 di mandare il figlio presso un fratello, a Napoli, perch\u00e9 vi studiasse diritto, ma il giovane Campanella, per il desiderio di seguire corsi regolari di studi e abbandonare un destino di miseria, pi\u00f9 che per una reale vocazione religiosa, decise di entrare nell'Ordine domenicano. Novizio nel convento della vicina Placanica, vi fece i primi studi e pronunci\u00f2 i voti a quindici anni nel convento di San Giorgio Morgeto, assumendo il nome di Tommaso (in onore di san Tommaso d'Aquino), continuando gli studi superiori a Nicastro dal 1585 al 1587 e poi, a vent'anni, a Cosenza, dove affront\u00f2 lo studio della teologia.\nL'istruzione ricevuta dai domenicani non lo soddisfaceva e non gli era sufficiente: \u00abessendo inquieto, perch\u00e9 mi sembrava una verit\u00e0 non sincera, o piuttosto falsit\u00e0 in luogo della verit\u00e0 rimanere nel Peripato, esaminai tutti i commentatori d'Aristotele, i greci, i latini e gli arabi; e cominciai a dubitare ancor pi\u00f9 dei loro dogmi, e perci\u00f2 volli indagare se le cose ch'essi dicevano fossero nella natura, che io avevo imparato dalle dottrine dei sapienti essere il vero codice di Dio. E poich\u00e9 i miei maestri non potevano rispondere alle miei obiezioni contro i loro insegnamenti, decisi di leggere da me tutti i libri di Platone, di Plinio, di Galeno, degli stoici, dei seguaci di Democrito e principalmente i Telesiani, e metterli a confronto con il primo codice del mondo per sapere, attraverso l'originale e autografo, quanto le copie contenessero di vero o di falso\u00bb.\nFu in particolare il \"De rerum natura iuxta propria principia\" di Bernardino Telesio una rivelazione e una liberazione insieme: scopr\u00ec che non esisteva soltanto la filosofia scolastica e che la natura poteva essere osservata per quello che \u00e8, e poteva e doveva essere indagata con i mezzi concreti posseduti dall'uomo, con i sensi e con la ragione, prima osservando e poi ragionando, senza schemi precostituiti e senza mandare a memoria quanto altri credevano di aver gi\u00e0 scoperto e di conoscere su di essa. Era il 1588 e Telesio, che da anni era tornato a vivere nella nativa Cosenza, vi moriva ottantenne proprio in quei giorni. Il neofita frate entusiasta non pot\u00e9 sottrarsi a deporre sulla bara, nel duomo, versi latini di ringraziamento devoto.\nLa \"Philosophia sensibus demonstrata\".\nQuelle che dai suoi superiori furono considerate intemperanze gli costarono il trasferimento nel piccolo convento di Altomonte, dove tuttavia il Campanella non rimase inattivo: la segnalazione di alcuni amici, che gli mostrarono il libro di un certo Jacopo Antonio Marta, napoletano, scritto contro l'amato Telesio, lo spinse a replicare e nell'agosto del 1589 concluse quella che \u00e8 la sua prima opera, la \"Philosophia sensibus demonstrata\", pubblicata a Napoli due anni dopo.\nIn essa Campanella ribad\u00ec la sua adesione al naturalismo di Telesio, inquadrato per\u00f2 in una cornice neoplatonica, di derivazione ficiniana, per la quale le leggi della natura non mantengono pi\u00f9 la loro autonomia, come in Telesio, ma sono spiegate dall'azione creatrice di Dio, dal quale deriva anche l'ordine provvidenziale che governa l'universo: \u00abchi regola la natura \u00e8 quel glorioso Iddio, sapientissimo artefice, che ha provveduto in modo da non reprimere le forze della natura, nella quale tuttavia agisce con misura\u00bb.\nCampanella non poteva rimanere a lungo ad Altomonte: alla fine del 1589 abbandon\u00f2 il convento calabrese e se ne and\u00f2 a Napoli, ospite dei marchesi del Tufo. Nella capitale del viceregno, pur non abbandonando l'abito di frate, fu tutto inteso ad approfondire i suoi interessi neoplatonici e scientifici, che allora erano connessi strettamente con gli studi alchemici e magici: \u00abscrissi due opere, l'una del senso, l'altra della investigazione delle cose. A scrivere il libro \"De sensu rerum\" mi spinse una disputa avuta prima in pubblico, poi in privato con Giovanni Battista Della Porta, lo stesso che scrisse la \"Fisiognomica\", il quale sosteneva che della simpatia e dell'antipatia non si pu\u00f2 rendere ragione; disputa con lui avuta appunto quando esaminavamo insieme il suo libro gi\u00e0 stampato. Scrissi poi il \"De investigatione rerum\", perch\u00e9 mi pareva che i peripatetici ed i platonici portassero i giovani per una via larga ma non diritta alla ricerca della verit\u00e0\u00bb.\nIl \"De sensu rerum et magia\".\nIl \"De sensu rerum et magia\", iniziato a scrivere in latino nel 1590, fu completato e dedicato al granduca di Toscana Ferdinando I de' Medici nel 1592; sequestratogli il manoscritto a Bologna dal Sant'Uffizio, fu riscritto in italiano nel 1604, tradotto in latino nel 1609 e pubblicato finalmente nel 1620 a Francoforte. Campanella vi persegue una sintesi di naturalismo telesiano e di platonismo: a Democrito e ai materialisti rimprovera di voler far derivare l'ordine del mondo all'azione degli atomi, che non hanno sensibilit\u00e0, e agli aristotelici la mancata iniziativa di Dio nella costituzione della natura. D'altra parte egli non intende nemmeno sacrificare l'autonomia delle forze che agiscono nella natura, pur se la spiegazione ultima delle cose va ricercata nella primitiva azione divina.\nSecondo Campanella, i tre principi, materia, caldo e freddo, di cui \u00e8 composta la natura, sono frutto della creazione divina: \u00abDio prima fece lo spazio, composto pure di \"Potenza\", \"Sapienza\" e \"Amore\" [...] e dentro a quello pose la materia, che \u00e8 la mole corporea [...] Nella materia poi Dio semin\u00f2 due principi maschi, cio\u00e8 attivi, il caldo e il freddo, perch\u00e9 la materia e lo spazio sono femmine, principi passivi. E questi maschi, da codesta materia divisa, combattendo, formano due elementi, cielo e terra, che combattendo tra loro, dalla loro virt\u00f9 fatta languida nascono i secondi enti, avendo per guida della generazione le tre influenze, la \"Necessit\u00e0\", il \"Fato\" e l'\"Armonia\", che portano l'Idea\u00bb.\nLe tre \"primalit\u00e0\" (primalitates) - che corrispondono alle tre nature divine - costituiscono il triplice carattere di ogni essere: Dio \u00abha dato a tutte le cose potenza di vivere, sapienza e amore quanto basti alla loro conservazione [...] Dunque il calore pu\u00f2, sente e ama essere, e cos\u00ec ogni cosa, e desidera eternarsi come Dio e attraverso Dio nessuna cosa muore ma si muta soltanto, anche se ogni cosa pare morta all'altra e in verit\u00e0 \u00e8 morta, cos\u00ec come il fuoco pare cattivo al freddo ed \u00e8 veramente cattivo per lui, ma per Dio ogni cosa \u00e8 viva e buona\u00bb. Se si considera ogni cosa nel tutto ci si rende conto che nulla muore veramente: \u00abmuore il pane e si fa chilo, questo muore e si fa sangue, poi il sangue muore e si fa carne, nervi, ossa, spirito, seme e patisce varie morti e vite, dolori e piaceri\u00bb.\nDalla Potenza le cose sono solo perch\u00e9 possono essere e hanno una determinata natura; Dio attraverso questa potenza dona la Necessit\u00e0 alle cose, la Sapienza permette alle cose di conoscere il Fato, ossia il saper vedere la successione di causa-effetto nei processi naturali e infine l'Amore permette l'Armonia fra gli esseri, perch\u00e9 questi amano essere cos\u00ec e non diversamente: \u00abtutti gli enti si compongono di Potenza, Sapienza e Amore e ognuno \u00e8 perch\u00e9 pu\u00f2 essere, sa essere e ama essere, combatte contro il non essere e, quando gli manca il potere o il sapere o l'amore dell'essere, muore e si trasmuta in chi ne ha di pi\u00f9\u00bb.\nTutte le cose hanno sensibilit\u00e0: \u00abTanta sciocchezza \u00e8 negare il senso alle cose perch\u00e9 non hanno occhi, n\u00e9 bocca, n\u00e9 orecchie, quanto \u00e8 negare il moto al vento perch\u00e9 non ha gambe, e il mangiare al fuoco perch\u00e9 non ha denti, e il vedere a chi sta in campagna perch\u00e9 non ha finestre da cui affacciarsi e all'aquila perch\u00e9 non ha occhiali. La medesima sciocchezza indusse altri a credere che Dio abbia certo corpo e occhi e mani\u00bb.\nInoltre Campanella ci parla anche delle primalit\u00e0 del non-essere, presenti inevitabilmente nel mondo finito, che sono l\u2019\"Impotenza\", l\u2019\"Insipienza\" e l\u2019\"Odio\": solo in Dio, che \u00e8 infinito, le primalit\u00e0 dell'essere non sono contrastate dalle primalit\u00e0 del non-essere. A queste tre primalit\u00e0 si contrappongono le \"potenze negative\", che possono variamente combinarsi alle primalit\u00e0 nell'ambito delle varie forme della magia, che \u00e8 l'insieme delle regole che vanno osservate per intervenire nella natura. Il mago \u00e8 il sapiente che scopre le relazioni esistenti tra le cose: \u00abbeato chi legge nel libro della natura, e impara quello che le cose sono, da esso e non dal proprio capriccio, e impara cos\u00ec l'arte e il governo divino, facendosi di conseguenza, con la magia naturale, simile e unanime a Dio\u00bb.\nLa magia si manifesta attraverso le sensazioni, che possono essere negative o positive: sensazioni che l'uomo coglie, e che gli fanno capire di essere parte integrante di un ordine universale; tuttavia, nonostante sia parte di questo ordine, pu\u00f2 opporsi a tale ordine, e se si oppone all'ordine universale la magia \u00e8 negativa, se invece si armonizza, ovvero cerca di seguire l'ordine universale, allora la magia \u00e8 positiva.\nIl primo processo.\nLa pubblicazione della \"Philosophia sensibus demonstrata\" provoc\u00f2 scandalo nel convento di San Domenico: un domenicano che non frequenta il convento e che rifiuta Aristotele e San Tommaso per Telesio non pu\u00f2 essere un buon cattolico. Anche se nessuna affermazione eretica \u00e8 contenuta nel libro, in un giorno imprecisato del 1591 Campanella fu arrestato dalle guardie del nunzio apostolico con l'accusa di pratiche demoniache. Non si conoscono gli atti del processo ma \u00e8 conservato il testo della sentenza, emessa in San Domenico il 28 agosto 1592, contro \u00abfrater Thomas Campanella de Stilo provinciae Calabriae\u00bb dal padre provinciale di Napoli, fra Erasmo Tizzano e da altri giudici domenicani. L'accusa di praticare con il demonio e di aver pronunciato una frase irriverente contro l'uso delle scomuniche vengono a cadere, ma resta quella di essere un telesiano, di non tener conto dell'ortodossia filosofica di Tommaso d'Aquino e di essere stato per mesi \u00abin domibus saecolarium extra religionem\u00bb: dopo quasi un anno di carcere gi\u00e0 scontato, \u00e8 allora sufficiente che reciti dei salmi e torni, entro otto giorni, nel suo convento di Altomonte.\nCampanella si guard\u00f2 bene dall'ubbidire all'ordine del tribunale, che lo avrebbe costretto a rinunciare, a soli 24 anni, a un mondo di cultura nel quale egli era convinto di poter offrire un contributo fondamentale. Cos\u00ec, munito di una lusinghiera lettera di presentazione al granduca di Toscana, rilasciatagli dall'amico ed estimatore, il padre provinciale di Calabria fra Giovanni Battista da Polistena, il 5 settembre 1592 fra Tommaso part\u00ec da Napoli alla volta di Firenze, con il suo carico di libri e manoscritti, contando su di un posto di insegnante a Pisa o a Siena.\nLa prudente diffidenza di Ferdinando I, che non manc\u00f2 di chiedere informazioni sul suo conto al cardinale Del Monte, ottenendo una risposta negativa, spinse il 16 ottobre Campanella a lasciare Firenze per Bologna, dove l'Inquisizione, che lo sorvegliava, per mezzo di due falsi frati gli rub\u00f2 gli scritti che si portava appresso, per poterli esaminare in cerca di prove a suo danno.\nIl secondo e il terzo processo.\nAi primi del 1593 Campanella fu a Padova, ospite del convento di Sant'Agostino. Qui, tre giorni dopo il suo arrivo, il Padre generale del convento venne nottetempo sodomizzato da alcuni frati, senza che egli potesse identificarli, e perci\u00f2, fra i tanti sospettati del grave abuso, anche il Campanella fu messo sotto inchiesta. Non si sa se dall'inchiesta si pass\u00f2 a un processo che abbia visto imputato, tra gli altri frati, anche Campanella: in ogni caso egli ne usc\u00ec innocente.\nRimase a Padova, probabilmente con la speranza di trovarvi lavoro; vi incontr\u00f2 Galileo e conobbe il medico e filosofo veneziano Andrea Chiocco. Ma il Sant'Uffizio lo teneva ormai sotto osservazione: alla fine del 1593 o all'inizio del 1594 fu nuovamente arrestato. Fu accusato di:\nA Padova, in un primo tempo gli furono contestate solo le ultime tre accuse: per estorcere le confessioni, Campanella e due imputati presunti \u00abgiudaizzanti\u00bb, Ottavio Longo, originario di Barletta, e Giovanni Battista Clario, di Udine, medico dell'arciduca Carlo d'Asburgo, furono sottoposti a tortura. Nel frattempo, dall'esame del suo \"De sensu rerum\", fatto a Roma, dovettero trarsi nuove imputazioni, che richiesero lo spostamento del processo da Padova a Roma, dove infatti Campanella fu condotto e rinchiuso nel carcere dell'Inquisizione l'11 ottobre 1594.\nPer difendersi dalle nuove accuse di essere oppositore della Chiesa, Campanella scrisse gi\u00e0 nel carcere padovano un \"De monarchia Christianorum\", perduto, e il \"De regimine ecclesiae\", ai quali fece seguito, nel 1595, per contestare l'accusa di intelligenza con i protestanti, il \"Dialogum contra haereticos nostri temporis et cuisque saeculi\" e, a difesa dell'ortodossia di Telesio e dei suoi seguaci, la \"Defensio Telesianorum ad Sanctum Officium\". La tortura cui fu sottoposto nell'aprile del 1595 segn\u00f2 la pratica conclusione del processo: il 16 maggio Campanella abiurava nella chiesa di Santa Maria sopra Minerva e veniva confinato nel convento domenicano di Santa Sabina, sul colle Aventino.\nIl quarto processo.\nLe disavventure giudiziarie di Campanella non finirono per\u00f2 qui. Il 31 dicembre 1596 era stato liberato dal confino di Santa Sabina e assegnato al convento di Santa Maria sopra Minerva; intanto, a Napoli, un concittadino di Campanella, condannato a morte per reati comuni, Scipione Prestinace, prima di essere giustiziato il 17 febbraio 1597, forse per ritardare l'esecuzione, denunciava diversi suoi conterranei e il Campanella in particolare, accusandolo di essere eretico: cos\u00ec, il 5 marzo, Campanella fu nuovamente arrestato.\nNon si conoscono i precisi contenuti della deposizione del Prestinace n\u00e9 i dettagli del nuovo processo, che si concluse il 17 dicembre 1597: nella sentenza, Campanella fu assolto dalle imputazioni e, diffidato dallo scrivere, liberato \u00absub cautione iuratoria de se representando toties quoties\u00bb, finch\u00e9, consegnato ai suoi superiori, questi lo confinino in qualche convento \u00absenza pericolo e scandalo\u00bb.\nIn tutto questo periodo di tempo, il Campanella non era certamente rimasto inoperoso nemmeno sotto l'aspetto della produzione speculativa e letteraria: oltre agli scritti difensivi del \"De monarchia\", del \"Dialogo contro i Luterani\" e del \"De regimine\", e ai \"Discorsi ai pr\u00ecncipi d'Italia\", che \u00e8 un tentativo di \"captatio benevolentiae\" all'indirizzo della Spagna, giustificato dalla difficile situazione giudiziaria, scrisse l'\"Epilogo magno\", destinato a essere integrato nella successiva \"Philosophia realis\", con il \"Prodromus philosophiae instaurandae\", pubblicato nel 1617, l'\"Arte metrica\", dedicata al compagno di sventura Giovan Battista Clario, la \"Poetica\", dedicata al cardinale Cinzio Aldobrandini, e i perduti \"Consultazione della repubblica Veneta\", \"Syntagma de rei equestris praestantia\", \"De modo sciendi\" e \"Physiologia\".\nIl quinto processo.\nAi primi del 1598 Campanella prese la via di Napoli, dove si ferm\u00f2 diversi mesi, dando lezioni di geografia, scrivendo le perdute \"Cosmographia\" e \"Encyclopaedia facilis\" e terminando l\"'Epilogo Magno\". In luglio s'imbarc\u00f2 per la Calabria: sbarcato a Piana di Sant'Eufemia, raggiunse Nicastro e di qui, il 15 agosto, Stilo, ospite del convento domenicano di Santa Maria di Ges\u00f9.\nPer poco tempo il Campanella rimase tranquillo in convento, dove scrisse il piccolo trattato \"De predestinatione et reprobatione et auxiliis divinae gratiae\", nel quale afferm\u00f2 la dottrina cattolica del libero arbitrio. In un abbozzo dei suoi \"Articuli prophetales\", appare gi\u00e0 l'attesa del nuovo secolo che gli sembra annunciato da fenomeni straordinari: inondazioni del Po e del Tevere, allagamenti e terremoti in Calabria, il passaggio di una cometa, profezie e coincidenze astrologiche. Un nuovo mondo sembra alle porte, a sostituire il vecchio che in Calabria, ma non solo, vedeva \u00abi soprusi dei nobili, la depravazione del clero, le violenze d'ogni specie [...] la Santa Sede [...] sanciva i soprusi e proteggeva i prepotenti. Il clero minore, corrottissimo nei costumi, abusava ogni giorno pi\u00f9 delle immunit\u00e0 ecclesiastiche, e profanava in ogni modo il suo ufficio. Fazioni avverse contendevano talvolta aspramente tra loro, e non poche lotte erano coronate da omicidi e delitti d'ogni specie. Gruppi di frati si davano alla campagna, e, forniti di comitive armate, agivano come banditi, senza che il governo riuscisse a colpirli [...] I nobili e le famiglie private, dilaniate da inimicizie ereditarie, tenevano agitato il paese con combattimenti incessanti tra fazioni [...] l'estrema severit\u00e0 delle leggi, che comminavano la pena di morte per moltissimi delitti anche minimi [...] la frequenza delle liti e delle contese, aumentavano in maniera preoccupante il numero dei banditi\u00bb.\nIn tale situazione di degrado e nell'illusione di un rivolgimento gi\u00e0 scritto nelle stelle, Campanella progett\u00f2, senza preoccuparsi di valutare realisticamente le possibilit\u00e0 di realizzazione, la costituzione in Calabria di una repubblica ideale, comunistica e insieme teocratica. Era necessario per questo cacciare gli Spagnoli, ricorrendo anche all'aiuto dei Turchi: cominci\u00f2 a predicare dai primi mesi del 1599 l'imminente ed epocale rivolgimento, intessendo nell'estate una fitta trama di contatti con le poche decine di congiurati che aderirono a quella fantastica impresa. Le autorit\u00e0 ebbero ben presto sentore del tentativo di insurrezione e in agosto truppe spagnole intervennero a rafforzare i presidi. Il 17 agosto Campanella fugg\u00ec dal convento di Stilo, nascondendosi prima a Stignano, poi nel convento di Santa Maria di Titi; infine, nascosto in casa di un amico, progett\u00f2 di imbarcarsi da Roccella, ma venne tradito e consegnato il 6 settembre agli spagnoli. Incarcerato a Castelvetere, il 10 settembre firm\u00f2 una confessione nella quale faceva i nomi dei principali congiurati, negando ogni sua partecipazione all'impresa. Ma le testimonianze dei suoi complici erano concordi nell'indicarlo come capo della cospirazione.\nTrasferito a Napoli insieme ai suoi compagni di avventura, Campanella fu rinchiuso in Castel Nuovo. Il 23 novembre 1599 avvenne il riconoscimento formale dell'accusato, descritto come \u00abgiovane con barba nera, vestito di abiti civili, con cappello nero, casacca nera, calzoni di cuoio e mantello di lana\u00bb. Il Santo Uffizio non ottenne dall'autorit\u00e0 spagnola che i religiosi imputati - Campanella e altri sette frati domenicani - fossero trasferiti a Roma e papa Clemente VIII, l'11 gennaio 1600, nomin\u00f2 il nunzio a Napoli, Jacopo Aldobrandini e don Pedro de Vera, che fu fatto ecclesiastico per l'occasione, giudici nel processo che si sarebbe tenuto a Napoli. Ad essi venne aggiunto il 19 aprile il domenicano Alberto Tragagliolo, vescovo di Termoli, gi\u00e0 consultore nel primo processo, scelto dal papa per trattare in modo favorevole Campanella, poich\u00e9 Clemente VIII era, anche se prudentemente, antispagnolo.\nCampanella era passato sotto la giurisdizione del Sant'Uffizio, che nessun tribunale statale poteva violare, nemmeno nei casi di lesa maest\u00e0. Ci\u00f2 permise di ritardare la prevedibile condanna a morte del frate. Durante il processo presieduto dal vescovo Benedetto Mandina, Campanella, sotto tortura, riconobbe le proprie eresie e, in quanto relapso, divent\u00f2 passibile della pena capitale. La sua strategia di difesa, disperata e rischiosissima, fu quella di fingersi pazzo, poich\u00e9 un eretico insano di mente non poteva essere messo a morte dal Sant'Uffizio.\nI giudici, dubbiosi, lo sottoposero il 18 luglio, per un'ora, al supplizio della corda per fargli confessare la simulazione, ma egli resistette, rispondendo alle domande cantando o dicendo cose senza senso. L'accettazione da parte dei giudici della pazzia avvenne il 4 e 5 giugno 1601, durante una terribile seduta di tortura denominata \"la veglia\", che consistette in 40 ore di corda alternata al cavalletto, con tre brevi interruzioni. La resistenza morale e fisica di Campanella gli permise di superare la prova, anche se rimase poi tra la vita e la morte per sei mesi.\nTrascorse 27 anni in prigione a Napoli. Durante la prigionia scrisse le sue opere pi\u00f9 importanti: \"La Monarchia di Spagna\" (1600), \"Aforismi Politici\" (1601), \"Atheismus triumphatus\" (1605-1607), \"Quod reminiscetur\" (1606?), \"Metaphysica\" (1609-1623), \"Theologia\" (1613-1624), e la sua opera pi\u00f9 famosa, \"La citt\u00e0 del Sole\" (1602), in cui vagheggiava l'instaurazione di una felice e pacifica repubblica universale retta su principi di giustizia naturale. Egli addirittura intervenne sul cosiddetto \u201cprimo processo a Galileo Galilei\u201d con la sua coraggiosa \"Apologia di Galileo\" (scritta nel 1616 e pubblicata nel 1622).\nFu infine scarcerato nel 1626, grazie a Maffeo Barberini, arcivescovo di Nazareth a Barletta, poi papa col nome di Urbano VIII, che personalmente intercedette presso Filippo IV di Spagna. Campanella fu portato a Roma e tenuto per qualche tempo presso il Sant'Uffizio; fu liberato definitivamente nel 1629. Visse per cinque anni a Roma, dove fu il consigliere di Urbano VIII per le questioni astrologiche, avendo con successo, secondo il Papa, impedito il verificarsi di profezie che preannunciavano la sua morte imminente in occasione di due eclissi del 1628 e 1630. Nonostante una forte condanna papale degli oroscopi da parte di Sisto V nel 1589, gli astrologi erano ampiamente consultati all'inizio del XVII secolo. I nemici di Urbano VIII pensavano di poter approfittare della sua credulit\u00e0 pubblicando la loro versione del suo oroscopo. Essi erano fiduciosi che le eclissi del 1628 e 1629 avrebbero preannunciato la morte del Papa. Lo scopo della congiura sarebbe stato quello di uccidere Urbano o, quantomeno, di renderlo incapace di proseguire nel suo ruolo. \u00c8 a questo punto che entra in scena Campanella, liberato dalla prigione ed assurto al ruolo di esperto in campo astrologico. Il Papa era convinto che solo quest'ultimo sarebbe stato in grado di aiutarlo, grazie ai suoi poteri magici, e proteggerlo dai pericoli delle imminenti eclissi. Campanella e il Papa si chiusero ermeticamente in una stanza sigillata, spruzzarono del profumo, bruciarono del rosmarino e drappeggiarono la stanza con dei lenzuoli bianchi. Al centro della stanza posero due candele e cinque torce accese per rappresentare i pianeti. Con grande sollievo di Urbano, i riti magici di Campanella funzionarono, permettendo al Papa di scampare il pericolo. Come ricompensa, Urbano concesse al filosofo di aprire una propria scuola a Roma, nonostante le sue idee eretiche.\nNel 1634, per\u00f2, una nuova cospirazione in Calabria, portata avanti da uno dei suoi seguaci, gli procur\u00f2 nuovi problemi. Con l'aiuto del cardinale Barberini e dell'ambasciatore francese de Noailles, fugg\u00ec in Francia, dove fu benevolmente ricevuto alla corte di Luigi XIII. Protetto dal cardinale Richelieu e finanziato dal re, pass\u00f2 il resto dei suoi giorni al convento parigino di Saint-Honor\u00e9. Il suo ultimo lavoro fu un poema che celebrava la nascita del futuro Luigi XIV (\"Ecloga in portentosam Delphini nativitatem\").\nGli \u00e8 stato dedicato un asteroide, 4653 Tommaso.\nIl pensiero di Campanella.\nIl pensiero di Campanella prende le mosse, in et\u00e0 giovanile, dalle conclusioni cui era giunto Bernardino Telesio; egli si riallaccia quindi al naturalismo telesiano, sostenendo che la natura vada conosciuta nei suoi propri principi, che sono tre: caldo, freddo e materia. Essendo tutti gli esseri formati da questi tre elementi, allora gli esseri della natura sono tutti dotati di sensibilit\u00e0, in quanto la struttura della natura \u00e8 comune a tutti gli enti; quindi mentre Telesio aveva affermato che anche i sassi possono conoscere, Campanella porta all'esasperazione questo naturalismo, e sostiene che anche i sassi conoscono, perch\u00e9 nei sassi noi ritroviamo questi tre principi, ovvero caldo, freddo e massa corporea (materia).\nIl problema della conoscenza (e la rivalutazione dell'uomo).\nIl naturalismo di Campanella, in conseguenza di ci\u00f2, comporta una teoria della conoscenza essenzialmente sensistica: egli sosteneva infatti che tutta la conoscenza \u00e8 possibile solo grazie all'azione diretta o indiretta dei sensi, e che Cristoforo Colombo aveva potuto scoprire l'America perch\u00e9 si era rifatto alla sensazione, non di certo alla razionalit\u00e0. La razionalit\u00e0 deriva dalla sensazione: non esiste una conoscenza razionale intellettiva che non derivi da quella sensitiva. Tuttavia Campanella, a differenza di Telesio, cerca di rivalutare l'uomo e pertanto afferma l'esistenza di due tipi di conoscenze: una innata, una sorta di coscienza interiore, e una conoscenza esteriore, che si avvale dei sensi. La prima \u00e8 definita \u2018sensus inditus\u2019, che \u00e8 la conoscenza di s\u00e9, la seconda \u2018sensus additus\u2019 che \u00e8 la conoscenza del mondo esterno. La conoscenza del mondo esterno appartiene a tutti, anche agli animali; la conoscenza di s\u00e9, invece, appartiene solo all'uomo, ed \u00e8 la coscienza di essere un essere pensante. Campanella si rif\u00e0 ad Agostino d'Ippona, poich\u00e9 afferma che noi possiamo dubitare della conoscenza del mondo esterno, mentre non possiamo dubitare della conoscenza di s\u00e9. Questo \u2018sensus inditus\u2019 sar\u00e0 poi il punto essenziale della filosofia cartesiana, che si basa sul \u2018cogito\u2019: io penso quindi esisto (\"cogito ergo sum\").\nLa religione e la politica.\nIn base a queste premesse, Campanella si sofferma sulla religione che egli distingue in due tipologie: una religione naturale e religioni positive. La religione naturale \u00e8 una religione che rispetta l'ordine universale dell'universo stesso; le religioni positive sono invece religioni che vengono imposte dallo stato. Campanella afferma per\u00f2 che il cristianesimo \u00e8 l'unica religione positiva, poich\u00e9 \u00e8 imposto dallo stato, ma al contempo coincide con l'ordine naturale (cui per\u00f2 aggiunge il valore della rivelazione). Tuttavia anche questa teoria della religione razionale contrastava con i dogmi della Chiesa della Controriforma. Egli sostenne, del resto, la superiorit\u00e0 del potere temporale su quello spirituale, individuando poi il potere supremo, di volta in volta, nella Spagna e poi nella Francia, a seconda di convenienze politiche e personali.\nLa citt\u00e0 del Sole.\nCampanella fu autore anche di un'importante opera di carattere utopico, ovvero \"La citt\u00e0 del Sole\". Nella Citt\u00e0 del Sole egli descrive una citt\u00e0 ideale, utopica, governata dal Metafisico, un re-sacerdote volto al culto del Dio Sole, un dio laico proprio di una religione naturale, di cui Campanella stesso \u00e8 sostenitore, pur presupponendo razionalmente che coincida con la religione cristiana. Questo re-sacerdote si avvale di tre assistenti, rappresentanti le tre primalit\u00e0 su cui si incentra la metafisica campanelliana: Potenza, Sapienza e Amore. In questa citt\u00e0 vige la comunione dei beni e la comunione delle donne. Nel delineare la sua concezione collettivista della societ\u00e0, Campanella si rif\u00e0 a Platone (V secolo a.C.) e all'Utopia di Tommaso Moro (1517); fra i contemporanei dell'utopismo campanelliano \u00e8 da annoverare anche \"La nuova Atlantide\" (1620) di Francesco Bacone. L'utopismo partiva dal presupposto che, poich\u00e9 non si poteva realizzare un modello di Stato che rispecchiasse la giustizia e l'uguaglianza, allora questo Stato si ipotizzava, come aveva fatto a suo tempo Platone. \u00c8 per\u00f2 importante sottolineare che, mentre Campanella tratta una realt\u00e0 utopistica, Niccol\u00f2 Machiavelli rappresenta la realt\u00e0 concretamente, e la sua concezione dello Stato non \u00e8 affatto utopistica, ma assume una valenza di metodo di governo, finalizzato ad ottenere e mantenere stabilmente il potere.\nInterpretazioni storiografiche del pensiero politico.\nL'incertezza \u00e8 gi\u00e0 evidente nell'interpretazione della critica idealistica, che, nei limiti di una conoscenza ancora incompleta dell'opera, coglie nel pensiero campanelliano un deciso orientamento in direzione del moderno immanentismo, contaminato tuttavia da residui del passato e della tradizione cristiana e medioevale.\nPer Silvio Spaventa, Campanella \u00e8 il \"filosofo della restaurazione cattolica\", in quanto la stessa proposizione che la ragione domina il mondo, \u00e8 inficiata dalla convinzione che essa risieda unicamente nel papato. Non molto dissimile la lettura di Francesco de Sanctis: \"Il quadro \u00e8 vecchio, ma lo spirito \u00e8 nuovo. Perch\u00e9 Campanella \u00e8 un riformatore, vuole il papa sovrano, ma vuole che il sovrano sia ragione non solo di nome ma di fatto, perch\u00e9 la ragione governa il mondo\". \u00c8 la ragione che determina e giustifica i mutamenti politici, e questi ultimi \"sono vani se non hanno per base l'istruzione e la felicit\u00e0 delle classi pi\u00f9 numerose\". Tutto ci\u00f2 conduce Campanella, secondo il pensiero idealista, alla concezione di un moderno immanentismo."}
{"id": "79882", "revid": "1543377", "url": "https://it.wikipedia.org/wiki?curid=79882", "title": "Paralisi sopranucleare progressiva", "text": "La paralisi sopranucleare progressiva (PSP) o sindrome di Steele-Richardson-Olszewski \u00e8 una malattia neurodegenerativa descritta per la prima volta nel 1964. La neurodegenerazione comporta atrofia a livello del mesencefalo e di altre strutture cerebrali tra cui il nucleo subtalamico, il globus pallidus, i nuclei del ponte e la sostanza nera.\nIl nome della malattia descrive la localizzazione sopranucleare (con riferimento ai nuclei oculomotori del mesencefalo) delle alterazioni patologiche. Il termine 'nucleo' si riferisce al gruppo di neuroni da cui hanno origine i nervi cranici oculomotori che connettono mesencefalo e muscoli estrinseci dell'occhio. Mentre una paralisi dei nervi oculomotori pu\u00f2 essere causata da lesioni dei nervi stessi o da lesioni a livello dei nuclei, nel caso della PSP la causa \u00e8 localizzata nel cervello, al di sopra di quelle strutture.\nIl quadro clinico porta a sintomi tra cui perdita di equilibrio, rallentamento dei movimenti, difficolt\u00e0 a muovere gli occhi e demenza.\nIl quadro istologico \u00e8 caratterizzato dalla formazione di ammassi neurofibrillari all'interno dei neuroni e depositi patologici nelle cellule gliali. I depositi contengono la proteina tau in stato fosforilato, mentre normalmente questa proteina si trova associata ai microtubuli del citoscheletro. La PSP viene perci\u00f2 classificata anche come taupatia. Rientra inoltre in un gruppo di disturbi neurologici classificati come \"Parkinson-Plus\" o \"Parkinson atipico\" con sintomi che ricordano la malattia di Parkinson, mentre altre caratteristiche sono ben diverse.\nLa PSP \u00e8 rara con circa 3 casi per 100.000 abitanti ed \u00e8 alla base di circa il 5% dei disturbi con sintomi parkinsoniani come acinesia e rigidit\u00e0. La durata media della malattia \u00e8 di circa 5-10 anni e l'et\u00e0 media all'esordio \u00e8 di circa 65 anni. I maschi hanno leggermente pi\u00f9 probabilit\u00e0 di essere colpiti rispetto alle donne. Non \u00e8 stata trovata alcuna associazione tra PSP e qualsiasi etnia, posizione o occupazione particolare.\nNelle prime fasi pu\u00f2 essere difficilmente distinguibile dalla Malattia di Parkinson e tra i primi sintomi e la diagnosi definitiva decorre mediamente un tempo di tre anni.\nEziologia.\nLe cause della PSP sono solo parzialmente note. Studi genetici suggeriscono una predisposizione genetica, la quale \u00e8 correlabile in parte a determinati aplotipi della proteina tau. Pi\u00f9 raramente la sindrome \u00e8 a manifestazione chiaramente familiare, \u00e8 stata riportata inoltre una famiglia con casi sia di PSP sia di degenerazione corticobasale, un altro tipo di taupatia.. Mutazioni del gene della proteina tau sono state descritte solo in casi familiari isolati.. Meno dell'1% di quelli con PSP ha un familiare con lo stesso disturbo. Una variante del gene per la proteina tau chiamata aplotipo H1, situata sul cromosoma 17, \u00e8 stata collegata alla PSP. Quasi tutte le persone con PSP hanno ricevuto una copia di quella variante da ciascun genitore, ma questo vale per circa i due terzi della popolazione generale. Pertanto, l'aplotipo H1 sembra essere necessario ma non sufficiente a causare PSP. Altri geni, cos\u00ec come le tossine ambientali, sono allo studio come altri possibili fattori che contribuiscono alla causa della PSP.\nOltre alla tauopatia, la disfunzione mitocondriale sembra essere un fattore coinvolto nella PSP. In particolare, gli inibitori del complesso mitocondriale I (come le acetogenine e le chinoline contenute nelle Annonaceae e i rotenoidi) sono implicati nelle lesioni cerebrali simili alla PSP.\nPatofisiologia.\nLe cellule cerebrali colpite sono sia neuroni che cellule gliali. I neuroni mostrano grovigli neurofibrillari (NFT), che sono grumi di proteina tau, una parte normale dello scheletro strutturale interno di una cellula cerebrale. Questi grovigli sono spesso diversi da quelli osservati nella malattia di Alzheimer, ma possono essere strutturalmente simili quando si verificano nella corteccia cerebrale. La loro composizione chimica \u00e8 generalmente diversa, tuttavia, ed \u00e8 simile a quella dei grovigli visti nella degenerazione cortico-basale. Anche gli aggregati di proteine tau negli astrociti, o astrociti trapuntati, sono considerati diagnostici. A differenza delle NFT globose, possono essere pi\u00f9 diffuse nella corteccia. In alcuni casi si osservano corpi di Lewy, ma non \u00e8 chiaro se si tratti di una variante o di un processo di coesistenza indipendente e, in alcuni casi, la PSP pu\u00f2 coesistere con degenerazione cortico-basale, morbo di Parkinson e / o Alzheimer, in particolare con i pazienti pi\u00f9 anziani.\nLe principali aree del cervello colpite sono:\nClinica.\nL'esordio pu\u00f2 essere aspecifico, con una sindrome extrapiramidale spesso simmetrica e di tipo rigido-bradicinetico, ma nei 2/3 dei casi si ha disturbo dell'equilibrio con tendenza alla retropulsione, instabilit\u00e0 posturale e frequenti cadute. I sintomi della demenza sono inizialmente osservati in circa uno su cinque casi . Pi\u00f9 di rado l'esordio avviene con oftalmoplegia e altri segni troncali.\nAltri sintomi iniziali comuni sono cambiamenti nella personalit\u00e0, rallentamento generale dei movimenti e sintomi visivi. I sintomi comportamentali pi\u00f9 comuni nei pazienti con PSP comprendono apatia, disinibizione, ansia e disforia.\nAltri segni sono di tipo \"pseudobulbare\": disartria, disfonia, disfagia, con riso e pianto spastico (involontario, non necessariamente corrispondente ai rispettivi stati emotivi). Possono esserci riflessi vivaci o incrementati con fenomeno di Babinski bilaterale. Comuni poi anche i segni di deterioramento cognitivo, talvolta \u00e8 presente un blefarospasmo.\nAlcuni degli altri segni sono la scarsa funzionalit\u00e0 delle palpebre, la contrattura dei muscoli facciali, un'inclinazione all'indietro della testa con irrigidimento dei muscoli del collo, disturbi del sonno, incontinenza urinaria e costipazione. Si possono avere inoltre rarit\u00e0 di ammiccamento ed aprassia oculo-palpebrale.\nSintomi visivi.\nI sintomi visivi sono di particolare importanza nella diagnosi di questo disturbo. I pazienti in genere lamentano difficolt\u00e0 a leggere a causa dell'incapacit\u00e0 di guardare in basso. In particolare, l'oftalmoparesi sperimentata da questi pazienti riguarda principalmente il movimento volontario dell'occhio e l'incapacit\u00e0 di effettuare saccadi verticali, che \u00e8 spesso peggio con le saccadi discendenti. I pazienti tendono ad avere difficolt\u00e0 a guardare in basso o in alto. Questa paresi dello sguardo verticale si corregger\u00e0 quando l'esaminatore gira passivamente la testa del paziente su e gi\u00f9 per testare i riflessi oculo-vestibolari o testando il movimento oculare involontario, come nel fenomeno di Bell. Il test per i riflessi oculo-vestibolari evidenzia il cosiddetto fenomeno degli occhi di bambola: lo sguardo \u00e8 immobile anche ruotando passivamente il capo, gli occhi puntano sempre nella stessa direzione - avviene perci\u00f2 un movimento automatico dei bulbi oculari stimolato dal sistema vestibolare, mentre non \u00e8 pi\u00f9 possibile il controllo volontario del movimento oculare).\nAd un attento esame, movimenti oculari involontarie, orizzontali, saccadici interrompono la fissazione. possono essere visibili quando il paziente si fissa a distanza. Questi sono movimenti sottili, che possono essere confusi con il nistagmo, tranne per il fatto che sono di natura saccadica, senza fase regolare. Sebbene anche individui sani eseguano questi movimenti , i pazienti con PSP eseguono questi movimenti saccaridici con componenti verticali pi\u00f9 piccoli. La valutazione di moviementi verticali \u00e8 particolarmente utile per diagnosticare una paralisi sopranucleare progressiva, poich\u00e9 questi movimenti distinguono i pazienti PSP da altri pazienti parkinsoniani. Le difficolt\u00e0 con la convergenza (insufficienza di convergenza), in cui gli occhi si avvicinano mentre si concentrano su qualcosa vicino, come le pagine di un libro, sono tipiche. Poich\u00e9 gli occhi hanno difficolt\u00e0 a riunirsi per concentrarsi a brevi distanze, il paziente pu\u00f2 lamentarsi di diplopia (visione doppia) durante la lettura.\nMimica facciale.\nUn aspetto facciale caratteristico noto come \"segno procero\", con uno sguardo spalancato, il solco della fronte con un'espressione accigliata e l'approfondimento di altre pieghe del viso \u00e8 diagnostico della PSP. Il tutto conferisce al paziente un aspetto attonito con la necessit\u00e0 di muovere il capo per guardare intorno. I movimenti del capo sono per\u00f2 anche ridotti in quanto la rigidit\u00e0 muscolare \u00e8 spesso particolarmente accentuata a livello del tronco e della muscolatura cervicale. Cos\u00ec, invece della postura flessoria tipica dei parkinsoniani, al contrario nei malati di PSP si ha un atteggiamento in estensione, con rigidit\u00e0 del collo.\nManifestazioni principali:\nDecorso e prognosi.\nIl decorso \u00e8 lentamente progressivo. Le complicazioni pi\u00f9 frequenti sono infezioni delle vie respiratorie, problemi di nutrizione per le difficolt\u00e0 a deglutire (disfagia) e traumi e fratture causate dalle cadute. La prognosi in soggetti con adeguata assistenza \u00e8 di circa dieci anni o pi\u00f9 dalla presentazione dei primi sintomi.\nDiagnosi.\nLa diagnosi definitiva richiede l'esame autoptico con la dimostrazione delle caratteristiche alterazioni istologiche sopra descritte. Sono stati definiti alcuni criteri clinici per distinguere una PSP 'possibile' e una PSP 'probabile', anche se l'utilit\u00e0 di questa classificazione viene ancora discussa.\nLa risonanza magnetica viene spesso eseguita per diagnosticare la PSP. La risonanza magnetica pu\u00f2 mostrare atrofia nel mesencefalo con conservazione del ponte che d\u00e0 l'aspetto di un segno \"colibr\u00ec\" e segno di Topolino.\nTipologie.\nSulla base dei risultati patologici in casi confermati di PSP, \u00e8 suddiviso nelle seguenti categorie:\nAnalizzando una serie di casi istologicamente confermati per la tipologia di sintomi presenti sembrano distinguibili due fenotipi di PSP denominati sindrome di Richardson (sintomi come sopra descritti con predominanza di instabilit\u00e0 posturale, cadute, paralisi verticale dello sguardo e deterioramento cognitivo) e PSP-P (PSP-Parkinson, meno frequente e specialmente nelle prime fasi assomigliante alla malattia di Parkinson con inizio asimmetrico, tremore e beneficio della terapia con levodopa). Dettagliati studi istologici indicano inoltre che i due fenotipi si distinguono anche per la distribuzione dei depositi di tau, potrebbero perci\u00f2 essere entit\u00e0 patologiche distinte.\nLa sindrome di Richardson \u00e8 caratterizzata dalle caratteristiche tipiche della PSP. Le caratteristiche della PSP-P della malattia di Parkinson si sovrappongono alla presentazione clinica della PSP e seguono un decorso pi\u00f9 benigno. Sia in PSP-P sia in PSP-PAGF la distribuzione di tau anormali \u00e8 relativamente limitata al tronco encefalico. La PSP frontale si presenta inizialmente con sintomi comportamentali e cognitivi, con o senza oftalmoparesi e quindi evolve in PSP tipica. I fenotipi di PSP-P e PSP-PAGF vengono talvolta definiti varianti del 'tronco cerebrale' della PSP, al contrario di le varianti \"corticali\" che presentano caratteristiche corticali predominanti tra cui PSP-CBS, PSP-bvFTD, PSP-PNFA. L'atassia cerebellare come principale caratteristica di presentazione precoce \u00e8 sempre pi\u00f9 riconosciuta come un sottotipo molto raro di PSP (PSP-C) che \u00e8 associato a grave perdita neuronale con gliosi e densit\u00e0 pi\u00f9 elevata di corpi a spirale nel nucleo del dentato cerebellare.\nDiagnosi differenziale.\nLa PSP pu\u00f2 anche essere diagnosticata erroneamente come malattia di Alzheimer a causa dei cambiamenti comportamentali.\nL'encefalopatia traumatica cronica mostra molte somiglianze con la PSP.\nDiagnosi differenziale con la Malattia di Parkinson.\nLe differenze pi\u00f9 importanti che permettono di fare la diagnosi differenziale sono:\nTerapia.\nNon ci sono terapie farmacologiche di efficacia significativa. Nelle prime fasi spesso si usa la levodopa, sia perch\u00e9 pu\u00f2 dare un moderato beneficio, sia per distinguere nel dubbio la PSP dalla malattia di Parkinson, infatti, la levodopa determina un alto e relativamente duraturo beneficio nella malattia di Parkinson a contrario che nella PSP.\nNon \u00e8 nota alcuna cura per PSP e la gestione \u00e8 principalmente di supporto. I casi di PSP sono spesso suddivisi in due sottogruppi, PSP-Richardson, il tipo classico e PSP-Parkinsonismo, in cui \u00e8 possibile ottenere una risposta a breve termine alla levodopa. La discinesia \u00e8 una complicazione occasionale ma rara del trattamento. Anche l'amantadina \u00e8 talvolta utile. Dopo alcuni anni la variante parkinsoniana tende ad assumere le caratteristiche di Richardson. Altre varianti sono state descritte. Il botox pu\u00f2 essere usato per trattare la distonia del collo e il blefarospasmo, ma ci\u00f2 pu\u00f2 aggravare la disfagia.\nDue studi hanno suggerito che la rivastigmina pu\u00f2 aiutare con gli aspetti cognitivi, ma gli autori di entrambi gli studi hanno suggerito di utilizzare un campionamento pi\u00f9 ampio. Vi sono alcune prove che lo zolpidem ipnotico possa migliorare la funzione motoria e i movimenti oculari, ma solo da studi su piccola scala.\nLa terapia \u00e8 soprattutto di supporto ed \u00e8 indirizzata a garantire un'alimentazione sufficiente anche in presenza di disfagia, specie quando \u00e8 necessaria la gastrostomia endoscopica percutanea, praticata per ridurre il rischio di aspirazione di contenuto gastrico nelle vie respiratorie.\nSono inoltre importanti le eventuali misure atte a prevenire le cadute come il supporto con un girello e l'uso della sedia a rotelle.\nRiabilitazione.\nI pazienti con PSP di solito cercano o fanno riferimento a terapia occupazionale, patologia del linguaggio per i cambiamenti del linguaggio motorio in genere una disartria atassica spastica e terapia fisica per problemi di equilibrio e andatura con segnalazioni di cadute frequenti. Mancano approcci basati sulla prova della riabilitazione nella PSP e attualmente la maggior parte della ricerca sull'argomento consiste in casi clinici che coinvolgono solo un piccolo numero di pazienti.\nI casi clinici relativi a programmi di riabilitazione per pazienti con PSP comprendono generalmente attivit\u00e0 di coordinamento degli arti, bilanciamento della tavola inclinata, allenamento dell'andatura, allenamento della forza con esercizi resistivi progressivi, esercizi isocinetici e allungamento dei muscoli del collo. Mentre alcuni casi clinici suggeriscono che la fisioterapia pu\u00f2 offrire miglioramenti nell'equilibrio e nell'andatura dei pazienti con PSP, i risultati non possono essere generalizzati in tutti i pazienti PSP, poich\u00e9 ogni caso clinico ha seguito solo uno o due pazienti. Le osservazioni fatte da questi casi studio possono essere utili, tuttavia, per aiutare a guidare la ricerca futura sull'efficacia dei programmi di allenamento dell'equilibrio e dell'andatura nella gestione della PSP.\nLe persone con PSP sono spesso indirizzate a terapisti occupazionali per aiutare a gestire le loro condizioni e per migliorare la loro indipendenza. Ci\u00f2 pu\u00f2 includere l'insegnamento dell'uso di ausili per la mobilit\u00e0. A causa della loro tendenza a cadere all'indietro, si consiglia l'uso di un deambulatore, in particolare uno che pu\u00f2 essere appesantito nella parte anteriore, sopra una canna. L'uso di un adeguato aiuto alla mobilit\u00e0 aiuta a ridurre il rischio di cadute dell'individuo e li rende pi\u00f9 sicuri di deambulare in modo indipendente nella comunit\u00e0. A causa dei loro problemi di equilibrio e movimenti irregolari, le persone devono trascorrere del tempo imparando a trasferire in sicurezza nelle loro case e nella comunit\u00e0. Ci\u00f2 pu\u00f2 includere alzarsi e sedersi in sicurezza sulle sedie.\nA causa della natura progressiva di questa malattia, tutti gli individui alla fine perdono la capacit\u00e0 di camminare e dovranno utilizzare la sedia a rotelle. Segue spesso una grave disfagia e a questo punto la morte \u00e8 spesso una questione di mesi.\nPrognosi.\nAttualmente, non \u00e8 stato trovato alcun trattamento o cura efficace per la PSP, sebbene alcuni dei sintomi possano rispondere a misure non specifiche. La scarsa prognosi \u00e8 principalmente attribuita al grave impatto che questa condizione ha sulla qualit\u00e0 della vita. L'et\u00e0 media all'insorgenza dei sintomi \u00e8 di 63 anni e la sopravvivenza a insorgenza media di 7 anni con un'ampia varianza. La polmonite \u00e8 una causa frequente di morte.\nStoria.\nNel 1877, il dott. Charcot descrisse una donna di 40 anni che aveva un parkinsonismo acinetico rigido, distonia del collo, disartria e problemi di movimento degli occhi. Chavany e altri riportarono le caratteristiche cliniche e patologiche di un uomo di 50 anni con una forma rigida e acinetica di parkinsonismo con instabilit\u00e0 posturale, distonia del collo, disartria e sguardo fisso nel 1951. La paralisi sopranucleare progressiva fu inizialmente descritta come un disturbo distinto dai neurologi John Steele, John Richardson e Jerzy Olszewski nel 1963. Hanno riconosciuto la stessa sindrome clinica in 8 pazienti e hanno descritto i risultati dell'autopsia in 6 di essi nel 1963.\nLa paralisi sopranucleare progressiva non era una \"nuova\" malattia nel 1963, in quanto 22 casi clinici ben documentati erano stati identificati nella letteratura neurologica tra il 1877 e il 1963. Gli unici cambiamenti cognitivi del lobo frontale della paralisi sopranucleare progressiva (apatia, perdita di spontaneit\u00e0, rallentamento dei processi di pensiero e perdita di funzioni esecutive) furono descritti per la prima volta da Albert e colleghi nel 1974 .\nOrganizzazioni.\nEsistono diverse organizzazioni in tutto il mondo che supportano i pazienti con PSP e la ricerca sulla PSP e le malattie correlate, come la degenerazione corticobasale (CBD) e l' atrofia multi-sistemica (MSA)."}
{"id": "79883", "revid": "287204", "url": "https://it.wikipedia.org/wiki?curid=79883", "title": "San Rocco (disambigua)", "text": "San Rocco, oltre ad essere il nome di un santo (vedi San Rocco), \u00e8 un toponimo comune a diverse localit\u00e0 italiane:"}
{"id": "79886", "revid": "484362", "url": "https://it.wikipedia.org/wiki?curid=79886", "title": "Sicono", "text": "S\u00eccono - detto anche sic\u00f2nio - \u00e8 un'infiorescenza composta tipica della famiglia delle Moraceae. Lo stesso termine designa anche il falso frutto derivato dal suo sviluppo.\n\u00c8 formata da un ricettacolo piriforme, ingrossato, carnoso, cavo, con un'apertura nella parte apicale detta \"ostiolo\" che permette l'accesso agli insetti pronubi responsabili dell'impollinazione. \nContiene molti piccoli fiori unisessuali posti sulla parete interna del siconio. A seconda del periodo di maturazione i siconi possono contenere esclusivamente fiori femminili o fiori femminili e maschili. I fiori maschili sono posizionati nei pressi dell'ostiolo.\nUna volta avvenuta l'impollinazione il siconio conterr\u00e0 gli acheni ovvero i veri frutti. Un esempio di sicono molto conosciuto e comunemente presente sulle nostre tavole \u00e8 il frutto del fico, consumato fresco o essiccato."}
{"id": "79888", "revid": "125680326", "url": "https://it.wikipedia.org/wiki?curid=79888", "title": "Le avventure acquatiche di Steve Zissou", "text": "Le avventure acquatiche di Steve Zissou (\"The Life Aquatic with Steve Zissou\") \u00e8 un film del 2004 diretto da Wes Anderson (anche autore della sceneggiatura col collega e amico Noah Baumbach) e interpretato da un nutrito cast formato da Bill Murray, Owen Wilson, Cate Blanchett, Anjelica Huston, Willem Dafoe, Jeff Goldblum e Michael Gambon.\nIl personaggio dell'oceanografo e documentarista Steve Zissou, interpretato da Murray, \u00e8 al tempo stesso una parodia di Jacques Cousteau e un omaggio alla sua memoria (il berretto rosso ne \u00e8 il richiamo pi\u00f9 evidente).\nTrama.\nSteve Zissou \u00e8 un famoso oceanografo e documentarista ormai in declino. Il film inizia con la proiezione del suo ultimo documentario, in cui si viene a conoscenza del fatto che, durante la spedizione, un animale mai visto prima e di cui non si vede traccia nella pellicola ha ucciso il suo migliore amico Esteban du Plantier.\nNessuno degli spettatori \u00e8 disposto a credere all'esistenza dello \"squalo-giaguaro\" - come l'ha battezzato Steve -, di conseguenza egli non riesce a trovare nessuno che voglia finanziare la nuova spedizione alla caccia dell'animale. In questa situazione di crisi fa la conoscenza di Ned Plimpton, un tranquillo ragazzo del Sud, che dice di essere probabilmente suo figlio. Steve chiede a Ned di unirsi al suo equipaggio a bordo della sua nave, la \"Belafonte\".\nPoco dopo, venuto a conoscenza delle cattive condizioni economiche in cui versa suo padre, Ned metter\u00e0 a completa disposizione di Steve la sua eredit\u00e0 lasciatagli dalla madre morta. Il viaggio viene documentato da una giornalista, Jane, che ha l'obbiettivo di scrivere un pezzo sulla vita di Steve.\nLa spedizione ha inizio con il furto di materiale nautico da una base marina di Alistar Hennessey, collega e rivale di Steve, mentre sia Steve che Ned iniziano a mostrare interesse romantico per la giornalista, incinta da una relazione incerta con un uomo sposato.\nIl gruppo ritrova una scatola nera di un aereo precipitato nell'oceano, e Ned inizia ad avere una relazione con Jane. Poco dopo il gruppo viene attaccato da pirati che Steve riesce a mettere in fuga durante una sparatoria, ma che rapiscono un assistente della casa di produzione del film. Con la nave in fiamme e senza carburante, Hennessey si reca in aiuto di Steve, che tuttavia \u00e8 costretto a ricorrere all'aiuto finanziario di sua moglie Eleanor, con la quale aveva precedentemente litigato, per pagare il costoso conto del salvataggio. Nel frattempo il rapporto tra Steve e Ned si stringe e i due diventano molto uniti, nonostante i dubbi dell'equipaggio che non vede di buon occhio la presenza di Ned.\nLa squadra decide di salvare l'assistente della casa di produzione, e recandosi sull'isola dove i pirati hanno portato l'assistente scoprono che anche lo stesso Hennessey \u00e8 stato attaccato e la nave distrutta. Durante una sparatoria, il gruppo riesce a salvare sia Hennessey che l'assistente, e i due si uniscono all'equipaggio per il resto della spedizione. Il gruppo inizia ad apprezzare Ned per il suo valore e a considerarlo un membro dell'equipaggio, tuttavia, durante una spedizione con l'elicottero, un incidente aereo uccide Ned, che viene sepolto in mare.\nIl team alla fine intercetta il leggendario squalo giaguaro, ma Steve decide di non ucciderlo. Il documentario \u00e8 un grandissimo successo, e questo d\u00e0 lo stimolo a Steve di ripartire per nuove avventure marittime assieme alla sua squadra e ai nuovi aggiunti.\nRiprese.\nTra le varie location del film ci sono l'isola di Ponza (Latina), Sabaudia (Latina), Napoli, Roma (l'Albergo Mediterraneo, un magnifico esempio di architettura Art Dec\u00f2 perfettamente conservato) e Torre Astura presso il poligono di tiro militare dell'UTTAT di Nettuno (Roma).\nColonna sonora.\nI rimandi musicali nel film sono evidenti, dal sottomarino giallo Deep Search (\"Yellow Submarine\") alle tutine in stile Devo e al nome della barca del team, la \"Belafonte\", in apparenza ispirato da Harry Belafonte, in realt\u00e0 si tratta di un altro rimando a Cousteau: la sua nave si chiamava \"Calypso\", proprio come la canzone resa celebre da Belafonte. L'addetto alla sicurezza-cantante Pel\u00e9 \u00e8 interpretato da Seu Jorge, vero cantante di bossa nova.\nMusiche originali.\nLe musiche composte appositamente per il film sono firmate da Mark Mothersbaugh (membro del gruppo musicale Devo) ed hanno suoni e timbri caratteristici di strumenti elettronici Casio, assai usati negli anni ottanta (tastiera elettronica, sintetizzatore, \"drum machines\", eccetera).\nMusiche non originali.\nLe canzoni appartengono al repertorio pi\u00f9 famoso di David Bowie e vengono suonate alla chitarra classica dall'assistente alla sicurezza del team Zissou, Pel\u00e9. I pezzi vengono cantatati da Seu Jorge in portoghese, comunque mai per intero.\nSono altres\u00ec presenti versioni originali di altri artisti. Ad esempio \"Search and Destroy\" di Iggy and the Stooges accompagna l'attimo in cui Steve si ribella ai pirati che tengono sotto sequestro lui e il suo team.\n\"Here's to You\" di Joan Baez e Ennio Morricone appare trasmessa da un interfono legato ad una mongolfiera su cui sono seduti Steve Zissou e la giornalista. Il brano sembra realmente uscire da quell'altoparlante, poich\u00e9 il suono \u00e8 disturbato e ruvido.\nNella sequenza che racconta l'addestramento di Ned, la musica \u00e8 \"Gut Feeling\" dei Devo, pi\u00f9 precisamente la lunga sezione strumentale che sta all'inizio della canzone.\nL'incontro con lo squalo-giaguaro \u00e8 accompagnato da \"Star\u00e0lfur\" dei Sigur R\u00f3s.\nAccoglienza.\nIncassi.\nIl film si \u00e8 rivelato un \"flop\" incassando in Nord America e nel resto del mondo , per un ricavo complessivo di a fronte ad un budget di produzione di 50 milioni."}
{"id": "79890", "revid": "1305887", "url": "https://it.wikipedia.org/wiki?curid=79890", "title": "Tisifone", "text": "Tisifone () \u00e8 un personaggio della mitologia greca ed era una delle Erinni o Furie insieme ad Aletto e Megera.\nMitologia.\nEra incaricata di castigare i delitti di assassinio: parricidio, fratricidio, matricidio, omicidio.\nUn mito racconta che si innamor\u00f2 di Citerione, che uccise col morso di uno dei serpenti presenti sul suo capo.\nNel VI libro dell'Eneide di Virgilio Tisifone \u00e8 rappresentata come uno dei guardiani dei cancelli del Tartaro.\nIn suo onore \u00e8 stato battezzato l'asteroide 466 Tisiphone, scoperto nel 1901."}
{"id": "79893", "revid": "125809616", "url": "https://it.wikipedia.org/wiki?curid=79893", "title": "I Tenenbaum", "text": "I Tenenbaum (\"The Royal Tenenbaums\") \u00e8 un film del 2001 diretto da Wes Anderson.\nTrama.\nNew York, anni settanta: Royal Tenenbaum, avvocato, e la moglie Etheline, archeologa, hanno tre figli piccoli, Chas, Margot e Richie, dotati di un grandissimo talento. Il primo a 12 anni \u00e8 gi\u00e0 un genio della finanza, la seconda, adottata (Royal non l'ha mai amata come una figlia vera e propria), \u00e8 una talentuosa drammaturga e il terzo un campioncino di tennis.\nMa il tempo passa e le cose cambiano: a causa dei continui tradimenti di Royal, il matrimonio entra in crisi e la coppia si separa. I tre ragazzi crescono e il loro talento svanisce. Chas, vedovo con due figli, Ari e Uzi, \u00e8 un ipocondriaco ossessionato dai pericoli; Margot, sposata con un noioso neurologo e accademico, Raleigh St. Clair, non scrive pi\u00f9, \u00e8 una depressa cronica, fuma di nascosto e si perde in un malinconico declino; Richie sembra badare solo al suo falco addestrato ed \u00e8 segretamente innamorato della sorellastra. Ma un giorno, dopo molti anni di assenza, Royal si ripresenta alla famiglia per cercare di salvare quel che pu\u00f2 essere ancora salvato. Per stare con i suoi familiari finge di avere un cancro allo stomaco, ma verr\u00e0 smascherato da Henry, il commercialista di Etheline e sua nuova fiamma. Cos\u00ec viene cacciato di casa e diventa portiere di ascensori insieme al suo assistente Pagoda.\nRichie cerca di suicidarsi a causa del rapporto con Margot che non pu\u00f2 sbocciare. Successivamente i due si confronteranno: anche lei prova amore per lui, e gli propone di coltivare una relazione in segreto.\nPoco dopo Royal decide di cercare di mettere le cose a posto e divorzia ufficialmente da Etheline, in modo che lei possa finalmente sposarsi con Henry. Al matrimonio, Eli Cash, caro amico d'infanzia di Richie e con problemi di droga, arriva a gran velocit\u00e0 in macchina, sfonda la finestra e uccide il cane di Ari e Uzi. Royal si presenta con un nuovo cane per i due bimbi e Chas lo ringrazia: il loro rapporto, sempre conflittuale, si fa pi\u00f9 sereno. Chas sar\u00e0 l'unico ad assistere alla morte del padre, avvenuta per infarto a 68 anni. \nIl film si chiude con il funerale di Royal, al quale assistono i figli, Etheline e Henry, Eli, Raleigh, Pagoda e altri amici.\nCritica.\nIl film si presenta come un compendio di psicanalisi familiare. L'assenza di affetto paterno e una madre troppo debole per prendere decisioni risolutive evidenziano l'assenza di modelli da imitare per i bambini, che crescono e provano a maturare da soli, sbagliando a loro volta. I rapporti dei Tenenbaum sono tutti compromessi e l'unico modo per raddrizzarli spetta al padre, peccatore originale, che sul finale della pellicola si redime, cancellando l'insoddisfazione, i fallimenti e le incomprensioni.\nEdizione italiana.\nLa direzione del doppiaggio e i dialoghi italiani sono stati curati da Carlo Valli per conto della \"Cast Doppiaggio Srl\". La sonorizzazione, invece, venne affidata alla SEFIT-CDC."}
{"id": "79894", "revid": "7", "url": "https://it.wikipedia.org/wiki?curid=79894", "title": "Acquatici lunatici", "text": ""}
{"id": "79896", "revid": "92723", "url": "https://it.wikipedia.org/wiki?curid=79896", "title": "Stringa (linguaggi formali)", "text": "Nella teoria dei linguaggi formali, una stringa \u00e8 una sequenza composta da un certo numero di oggetti che ci si aspetta venga sottoposta ad elaborazioni come analisi, composizioni e trasformazioni in altre stringhe o strutture discrete come grafi o configurazioni numeriche, senza modificare gli oggetti componenti.\nGli oggetti costitutivi possono essere semplici (come bit, caratteri o simboli) o compositi, ma da trattare come se fossero semplici (come parole, espressioni, frammenti di testo o contrassegni di oggetti compositi ma che non si vogliono analizzare o decomporre).\nDal punto di vista della costituzione si distinguono innanzi tutto le stringhe di oggetti semplici: stringhe di bit (\"stringhe binarie\"), stringhe composte da caratteri (\"stringhe letterali\"), stringhe di simboli (\"stringhe simboliche\"). Tra le stringhe di oggetti compositi si collocano le stringhe composte da \"unit\u00e0 lessicali\" (dette anche \"token\"), i \"frammenti di testo\" (come i titoli dei paragrafi o le citazioni bibliografiche) e le stringhe che rappresentano molecole dotate di struttura complessiva filamentosa, come quelle che rappresentano una proteina o una struttura di DNA.\nTra gli strumenti che possono sottoporre le stringhe ad elaborazioni si distinguono quelli formali, come gli automi, le macchine di Turing, le grammatiche formali o altri sistemi di riscrittura e quelli pi\u00f9 concreti costituiti da programmi o routine di sistemi software. In linea di principio gli strumenti del secondo genere si possono considerare implementazioni dei primi.\nTrattamento formale.\nDato un insieme finito non-vuoto formula_1, chiamato alfabeto, composto da \"caratteri\" o \"simboli\" \u00e8 possibile definire una \"stringa\" (o \"parola\") sull'alfabeto formula_1 come disposizione (o ennupla) finita dei caratteri di formula_1.\n\u00c8 possibile definire la \"lunghezza\" di una stringa, formula_4 come il numero di caratteri presenti nella stringa. La stringa di lunghezza 0 prende il nome di \"stringa vuota\" o \"stringa nulla\" e viene indicata con formula_5 o formula_6.\nPer esempio, preso l'alfabeto binario formula_7, alcune delle parole che possono essere generate a partire da formula_1 sono le stringhe formula_9.\nPossiamo definire l'operazione \"elevamento a potenza\" di un alfabeto, formula_10, come l'insieme di stringhe di lunghezza k sull'alfabeto, ponendo formula_11.\nL'insieme di tutte le parole sull'alfabeto formula_1 \u00e8 indicato con formula_13. Data l'esistenza di una corrispondenza biunivoca tra la tupla formula_14 e la stringa formula_15, \u00e8 possibile definire la star chiusura come l'insieme infinito formula_16.\n\u00c8 possibile definire l'insieme delle parole di lunghezza sull'alfabeto formula_1, la cross chiusura, come formula_18.\n\u00c8 inoltre possibile definire un'operazione binaria denominata \"concatenazione di stringhe\". Siano \"s\" e \"t\" appartenenti rispettivamente agli alfabeti formula_19 e formula_20. La concatenazione delle due stringhe, indicata come \"st\", \u00e8 definita come la stringa di lunghezza formula_21 appartenente a formula_22 , che presenta ordinatamente i caratteri di \"s\" seguiti dai simboli di \"t\".\nAd esempio se formula_23 e formula_24 allora formula_25 e formula_26.\nLa concatenazione di stringhe \u00e8 un'operazione associativa, ma non commutativa. Rispetto alla concatenazione, la stringa vuota \u00e8 l'elemento neutro. In termini algebrici, l'insieme formula_13 costituisce un monoide rispetto alla concatenazione di stringhe. formula_13 \u00e8 il monoide libero generato da formula_1, mentre formula_30 \u00e8 il relativo semigruppo libero.\nSempre da un punto di vista algebrico, dato che la lunghezza \u00e8 un numero naturale, \u00e8 possibile dire che la funzione lunghezza definisce un omomorfismo da formula_13 in formula_32.\nUna stringa \"s\" si dice \"sottostringa\" o \"fattore\" di \"t\" se esistono due stringhe \"u\" e \"v\" tali che formula_33. Se formula_34 o formula_35 si parla di \"prefisso\" o \"suffisso\" della stringa \"t\". La relazione \"\u00e8 una sottostringa di\" definisce una relazione d'ordine su formula_13, il cui minimo risulta la stringa vuota.\nSe l'alfabeto formula_13 \u00e8 ben ordinato, il cosiddetto ordine lessicografico costituisce un altro ordinamento totale su formula_13 di frequente utilizzo per le applicazioni informatiche.\nUn insieme di stringhe su formula_1 (cio\u00e8 un sottoinsieme di formula_13) \u00e8 anche detto \"linguaggio formale\" su formula_1. Nonostante l'alfabeto formula_1 sia finito e non vuoto e le stringhe siano di lunghezza finita, i linguaggi formali possono avere cardinalit\u00e0 infinita o nulla. Esempi di linguaggi formali sono forniti dalle espressioni regolari e dalle grammatiche formali."}
{"id": "79899", "revid": "1297", "url": "https://it.wikipedia.org/wiki?curid=79899", "title": "Ortensia (botanica)", "text": ""}
{"id": "79904", "revid": "1318658", "url": "https://it.wikipedia.org/wiki?curid=79904", "title": "Davide Van De Sfroos", "text": "Lo pseudonimo Van De Sfroos restituisce foneticamente in lingua lombarda l'espressione \"[essi] vanno di frodo\", \"vanno di contrabbando\".\nBiografia.\nPrimi anni.\nBernasconi trascorre i primi quattro anni della sua vita nel quartiere Triante a Monza. La sua famiglia si trasferisce poi a Mezzegra sul lago di Como, nell'omonima provincia. Inizia le prime esperienze musicali nei Potage, gruppo di ispirazione punk. Dopo essere stato un solista, incontra il bassista Alessandro \"Frode\" Giana con il quale forma i \"De Sfroos\", gruppo che comincia elaborando alcuni testi in finto inglese, italiano e lombardo nella sua variante \"lagh\u00e9e\". Questi sfociano nella pubblicazione della musicassetta in studio \"Ciuland\u00e0ri!\" (1992) e di quella dal vivo \"Viif\" (1994). All'interno del gruppo sono all'epoca presenti anche Marcu de la Guasta (flauto e sassofono), Teo de Sfriis (tromba e armonica), Lorenzo MC Inagranda (violino, mandolino e banjo) e Fabietto Stral\u00fcsh (batteria), quest'ultimo sostituito nel 1993 da Didi Murahia. \u00c8 proprio l'uso originale della variante comasca del lombardo per i testi delle loro canzoni a portarli subito verso il successo. Divenendo il simbolo musicale di Como, il gruppo \u00e8 conosciuto in tutta Italia e in Cantone Ticino dove si parla un dialetto simile a quello \"lagh\u00e9e\" e comunque intellegibile dai parlanti in lombardo. Nel 1995 i \"De Sfroos\" pubblicano l'album \"Manicomi\" ottenendo discreto successo. Il gruppo si scioglie nel 1998.\nNel 1997 Bernasconi pubblica il suo primo libro, \"Perdonato dalle lucertole\"; l'anno successivo si ripresenta sulla scena musicale usando il suo nome di battesimo. Questa scelta non ha grande risposta e Bernasconi fonda la \"Van De Sfroos Band\", ideale prosecuzione del progetto chiuso in precedenza. Nel 1999 esce l'album \"Br\u00e8va e Tiv\u00e0n\", il cui titolo \u00e8 ispirato dai nomi dei venti che soffiano sul lago di Como. L'opera porta la critica ad interessarsi alla \"band\" e, nello stesso anno, a Davide Bernasconi viene assegnato il \"Premio SIAE/Club Tenco\" come migliore artista emergente durante la XXIV Rassegna della Canzone d'autore. Contemporaneamente pubblica \"Per una poma\", mini musicassetta in cui riscrive la storia di Caino e Abele, di No\u00e8 e di Adamo ed Eva.\nAnni duemila.\nNel 2000 Bernasconi pubblica il suo secondo libro, \"Capitan Slaff\", opera che \u00e8 poi anche rappresentata con successo in teatro. Nel 2001 esce un album di inediti \"E s\u00e9mm part\u00edi\" che nel 2002 vince la Targa Tenco per il miglior disco in dialetto e vende pi\u00f9 di 50.000 copie. Nel 2002 pubblica \"Laiv\", un doppio album registrato dal vivo, contenente quattro inediti. Nel 2003 pubblica il romanzo \"Le parole sognate dai pesci\", edito da Bompiani. Sempre per la stessa casa editrice, nel 2005, \u00e8 \"Il mio nome \u00e8 Herbert Fanucci\".\nNel 2005 registra e pubblica l'album in studio \"Akuaduulza\". All'uscita di questo disco seguono molti concerti, dai quali Davide Van De Sfroos trae materiale poi contenuto nel DVD Ventanas (titolo preso dalla lingua sarda, dove significa \"finestre\"), uscito nel 2006. Partecipa all'edizione del 2005 della \"Notte della Taranta\".\nL'8 febbraio 2008 esce l'album \"Pica!\" che si attest\u00f2 al quarto posto dei dischi pi\u00f9 venduti in Italia nella settimana di uscita, rimanendo in classifica per 14 settimane. Il disco riscuote un grande successo di pubblico e di critica. Il 19 aprile successivo tiene un concerto al Forum di Assago (Milano), registrando il tutto esaurito. Con \"Pica!\" Bernasconi vince la sua seconda Targa Tenco come miglior disco in dialetto.\nNel 2009 pubblica un cofanetto contenente quattro dischi in versione \"live\" dal titolo \"40 Pass\". Oltre al brano inedito \"Singul de punta\" esso contiene versioni originali e riarrangiate di molti pezzi precedenti. In quegli anni conduce una trasmissione radiofonica settimanale sull'emittente nazionale svizzera RSI Rete 1 dal nome \"Il Cacciatore di dischi\".\nAnni 2010.\nIl 20 dicembre 2010 viene ufficializzata la sua partecipazione alla sessantunesima edizione del Festival di Sanremo con il brano \"Yanez\" che si classifica al quarto posto. Nella terza serata del Festival di Sanremo, dedicata alla celebrazione dei 150 anni dell'Unit\u00e0 d'Italia, canta \"Viva l'Italia\" dall'amico Francesco De Gregori, mentre nella serata dedicata ai duetti si esibisce al fianco di Irene Fornaciari. Tra gli strumenti utilizzati in quella edizione c'\u00e8 anche una chitarra (quella utilizzata la serata della finale) con attaccato un adesivo con la forma della Sardegna e i quattro mori all'interno, omaggio dell'artista alla Sardegna, isola che ha girato per anni e conosce estremamente bene, e per la quale ha una grande passione sin da quando era ragazzo.\nIl 15 marzo 2011 esce il suo sesto album in studio come solista, \"Yanez\", certificato disco d'oro il 17 settembre 2011 dalla classifica FIMI, con pi\u00f9 di 30.000 copie vendute. Il 15 novembre 2011 viene pubblicata la raccolta \"Best of 1999-2011\" che contiene due inediti registrati in casa.\nIl 18 gennaio 2012 esce al cinema il film \"Benvenuti al Nord\", il cui tema musicale \u00e8 \"El carnevaal de Schignan\", brano tratto dall'album \"Yanez\". Partecipa al Festival di Sanremo 2012 come autore del brano \"Grande mistero\" per Irene Fornaciari, con la quale avrebbe dovuto duettare nella serata del 17 febbraio. Ad agosto partecipa alla 14\u00aa edizione del Kaulonia Tarantella festival. Interviene nell'album di Max Pezzali di nome \"Max 20\" cantando \"Come deve andare\".\nRiceve la Targa \"Musica da Bere 2013\" e si esibisce nell'ambito dell'omonima rassegna presso il Teatro Comunale di Vobarno. Nel 2013 inizia il suo nuovo progetto musicale, accompagnato anche da clip video, intitolato \"Terra&amp;Acqua, \"in collaborazione con il regista comasco Dario Tognocchi. Il \"tour\", che si svolge in diverse citt\u00e0 della Lombardia, comprende molti enti locali, istituzioni e la Regione Lombardia; terminer\u00e0 nel 2014 con l'uscita di un DVD.\nIl 15 aprile 2014 esce il nuovo disco registrato in studio \"Goga e Magoga\", preceduto di un giorno dall'omonimo singolo. Dal 2015 tiene una rubrica sulla montagna e la sua gente sul mensile \"Orobie\". Il 4 dicembre 2015 esce \"Synfuniia\" (Batoc67/Universal Music), il nuovo album contenente 14 brani storici del cantautore comasco riarrangiati dal M\u00b0 Vito Lo Re per la Bulgarian National Radio Simphony Orchestra. Il 9 giugno 2017 canta, per la prima volta, allo Stadio di San Siro di Milano.\nNel 2019 collabora con Zucchero Fornaciari per la scrittura del testo di \"Testa o croce\" contenuto nell'album \"D.O.C.\".\nIl 22 novembre 2019 esce il disco live \"Quanti Nocc\" raccolta dei pi\u00f9 bei brani dell\u2019artista rivistati e riarrangiati presentati nel tour teatrale \"Tour De Nocc\" e nel tour estivo \"Van Tour\" del 2019.\nAnni 2020.\nIl 25 settembre 2020, dopo 25 anni, i De Sfroos tornano per ripubblicare il loro primo album storico Manicomi, rimasterizzato presso gli studi della RSI Radiotelevisione svizzera. L\u2019album contiene 15 brani con le storie dei celebri personaggi come Anna, Lo Sconcio, Zia Luisa, Nonu Aspis e tanti altri. Immagini e storie che offrono ancora oggi importanti spunti di riflessione su delicate tematiche, quali ad esempio il trascorrere del tempo, la guerra, il disagio psichico, la rivalsa dei diversi, la vendetta degli screditati. Il disco \u00e8 dedicato a Marcu De La Guasta (Marco Pollini), uno degli storici componenti della band venuto a mancare nel 2017. Oggi i De Sfroos sono: Davide Van De Sfroos (Davide Bernasconi), Alessandro Frode (Alessandro Giana), Didi Murahia (Arturo Bellotti) e Lorenzo Mc. Inagranda (Lorenzo Livraghi).\nNell'estate del 2021 i De Sfroos si esibiscono in una tourn\u00e9e serale in varie localit\u00e0 della Lombardia. Nel frattempo escono i nuovi singoli \"Gli Spaesati\" e \"Oh Lord, vaarda gio\", scritto e cantato in collaborazione di Zucchero Fornaciari e con la partecipazione di Mauro Corona.\nIl 17 Settembre 2021 Bernasconi pubblica l'album \"Maader folk\", disponibile in formato CD, Vinile e digitale.\nIl gruppo.\nDavide Bernasconi si \u00e8 avvalso per anni del supporto di diversi musicisti che hanno composto le sue \"band\".\nFino al 2016, la formazione era composta da:\nNello \"Yanez Tour 2011\" la band si \u00e8 inoltre arricchita con la presenza della cantautrice pugliese Roberta Carrieri come ospite speciale, che ha tra l'altro collaborato con il cantautore comasco nelle canzoni \"Dove non basta il mare\" e \"Blues di Santa Rosa\", contenute nell'album del 2011 \"Yanez\".\nA partire dal \"Folk Cooperatour\" del 2016 la storica band \u00e8 stata sostituita temporaneamente dal giovane gruppo degli Shiver per donare sonorit\u00e0 folk alle canzoni, rinnovando l\u2019amore del pubblico per le origini autentiche del cantante lagh\u00e8e."}
{"id": "79911", "revid": "394", "url": "https://it.wikipedia.org/wiki?curid=79911", "title": "Digitale (pianta)", "text": ""}
{"id": "79927", "revid": "1543377", "url": "https://it.wikipedia.org/wiki?curid=79927", "title": "Luddismo", "text": "Il luddismo \u00e8 stato un movimento di protesta operaia, sviluppatosi all'inizio del XIX secolo in Inghilterra, caratterizzato dal sabotaggio della produzione industriale. Macchinari come il telaio meccanico, introdotti durante la rivoluzione industriale, erano infatti considerati una minaccia dai lavoratori salariati, perch\u00e9 causa dei bassi stipendi e della disoccupazione. La distruzione di macchine industriali come segno di protesta avvenne gi\u00e0 alla fine del XVIII secolo, ma solo sotto l'influenza della Francia e dei giacobini inglesi la protesta prese i caratteri di un movimento insurrezionale.\nIl nome del movimento deriva da Ned Ludd, un giovane, forse mai esistito realmente, che nel 1779 avrebbe distrutto un telaio in segno di protesta. Ludd divenne simbolo della distruzione delle macchine industriali e si trasform\u00f2 nell'immaginario collettivo in una figura mitica: il Generale Ludd, il protettore e vendicatore di tutti i lavoratori salariati oppressi dai padroni e sconvolti dalla rivoluzione industriale.\nOggi con il termine luddismo si indicano tutte le forme di lotta violenta contro l'introduzione di nuove macchine e, per estensione e con intento denigratorio, ogni resistenza operaia al mutamento tecnologico.\nPanorama socioeconomico.\nAlla fine del XVIII secolo, in seguito alla rivoluzione industriale, l'Inghilterra sub\u00ec complesse trasformazioni economiche e sociali, che segnarono il definitivo distacco dall'organizzazione del lavoro precedente. L'invenzione di nuovi macchinari, come il telaio meccanico e la macchina a vapore, e di nuove tecniche, come il puddellaggio, comportarono, oltre a una rivoluzione tecnologica, anche grandi mutamenti sociali. La borghesia inglese acquist\u00f2 una coscienza di classe e un potere economico mai raggiunto prima e questo provoc\u00f2 la definitiva fine del sistema produttivo legato alle grandi propriet\u00e0 terriere, di impronta feudale e collettivistica.\nIl nuovo capitalismo agrario che si impose in Inghilterra provoc\u00f2 la fuga dei contadini dalla terra e la nascita di una riserva di proletariato industriale. Nacquero grandi fabbriche, dove la meccanizzazione del lavoro sostitu\u00ec la specializzazione e il lavoro a domicilio, con conseguenze sociali enormi. Robert Owen, industriale dell'epoca, scrisse: \u00abLa generale diffusione delle manifatture in tutto il paese genera un nuovo carattere nei suoi abitanti; e dato che il carattere si forma in base a un principio del tutto sfavorevole alla felicit\u00e0 individuale o generale, produrr\u00e0 i mali pi\u00f9 deplorevoli e duraturi, a meno che la vera tendenza non venga controbilanciata dalle interferenze e dalla direzione del governo\u00bb.\nLa nuova realt\u00e0 industriale, basata sullo sfruttamento intensivo e sistematico del lavoro, provoc\u00f2 la separazione aspra e marcata tra padroni e lavoratori. Il luddismo infatti esplose in particolare dove questa separazione era pi\u00f9 esasperata. Inoltre i continui sviluppi tecnici non permettevano una specializzazione dell'operaio in un determinato settore e quindi provocavano un grave senso di impotenza e insicurezza. I nuovi macchinari industriali, divenendo quindi il simbolo del nuovo sistema economico, furono oggetto delle proteste della popolazione. Il luddismo riusc\u00ec ad incanalare non solo il malessere dei lavoratori tessili, ma quello di molte fasce deboli della societ\u00e0 che sfogarono tutta la loro rabbia sui padroni e sui loro macchinari.\nInfluenze nella nascita del movimento.\nPuritanesimo e Chiesa metodista.\nI grandi cambiamenti politici ed economici ebbero delle ripercussioni anche in ambito religioso. La nuova borghesia inglese abbracci\u00f2 la dottrina religiosa di Giovanni Calvino e del puritanesimo. I puritani inglesi esigevano una semplificazione e moralizzazione della Chiesa e consideravano l'attivit\u00e0 commerciale e l'arricchimento una vocazione divina, una manifestazione visibile della bont\u00e0 di Dio. Il puritanesimo permise alla borghesia di opporsi alla Chiesa anglicana, considerata la base ideologica dell'assolutismo del re. Infatti i puritani, rivendicando un cambiamento in ambito religioso, criticavano di riflesso anche il sistema politico. Quasi duecento anni prima del luddismo, gruppi come i Diggers e i Levellers tentarono di unire religione e politica, fondendo la Sacra Scrittura con la teoria del \u00abcontratto sociale\u00bb. Tuttavia il loro fallimento spinse la popolazione a diffidare dalla collusione tra religione e politica attiva.\nParallelamente la Chiesa metodista, fondata nel XVIII secolo da Charles Wesley, divenne la chiesa delle classi pi\u00f9 diseredate, attirando ben presto poveri e analfabeti. Scrive lo storico Eric Hobsbawm: \u00abLa vita delle classi lavoratrici era misera, meschina, sordida, bestiale, breve e soprattutto malsicura, e le religioni che esse sceglievano rispecchiavano tale situazione [...]. Cercavano un appoggio per portare il fardello delle loro sofferenze\u00bb. Il metodismo infatti esaltava la miseria come una benedizione, una vita di sofferenza e di sopportazione come mezzo per il conseguimento del paradiso. Il metodismo fu involontariamente al servizio degli industriali manifatturieri, dato che favoriva il controllo di una classe di lavoratori sottomessa e timorosa delle leggi. Tuttavia le rivolte luddiste esplosero proprio dove il metodismo era pi\u00f9 radicato. Forse questo avvenne perch\u00e9 le strutture metodiste fornirono un modello organizzativo per le associazioni dei lavoratori e la rete di collegamenti tra i centri metodisti venne abilmente sfruttata dai luddisti. Inoltre il rifiuto della filosofia metodista della rassegnazione, influenz\u00f2 molti metodisti ad accogliere nuove forme di ribellione, come appunto fu il luddismo.\nRadicalismo inglese e Rivoluzione francese.\nIl radicalismo inglese si svilupp\u00f2 come un fattore della vita politica del XVIII secolo nella City di Londra, il centro economico e culturale della capitale. Londra aveva una composizione sociale e professionale molto varia, con movimenti popolari pi\u00f9 sensibili a nuove ideologie e pronti alla propaganda di idee innovative.\nIl primo movimento dei lavoratori con esperienza di attivit\u00e0 politica fu quello wilkita, guidato da John Wilkes, uomo considerato un esempio di coerenza di condotta e di devozione al principio di libert\u00e0. Wilkes, eletto in parlamento, critic\u00f2 aspramente i provvedimenti del governo, reclamando maggiori diritti per i lavoratori salariati. Il 20 aprile 1768 venne arrestato e rinchiuso nella King's Bench Prison, causando proteste e disordini per settimane, al grido di \u00abWilkes e Libert\u00e0!\u00bb. I disordini si conclusero con 6 morti e numerosi feriti. Sebbene di primaria importanza, il movimento wilkita rimase sconosciuto al di fuori dei confini della citt\u00e0 e il movimento si sciolse nel giro di pochi anni.\nFondamentale nella formazione del radicalismo inglese fu la rivoluzione francese. I primi segnali di rivoluzione vennero generalmente accolti con grande favore dalle classi medie e alte. Dopo la presa della Bastiglia furono istituite numerose societ\u00e0 di riforma, con lo scopo di diffondere le idee della rivoluzione. Nel 1790 Edmund Burke pubblic\u00f2 il manifesto conservatore \"Reflections on the Revolution in France\", in cui criticava gli obiettivi dei simpatizzanti della rivoluzione. Come reazione Thomas Paine, rivoluzionario e tra i Padri Fondatori degli Stati Uniti d'America, pubblic\u00f2 un contro-manifesto, \"I diritti dell'uomo\". Nella prima parte, Paine difese con grande fervore gli ideali della rivoluzione francese, mentre nella seconda forn\u00ec il programma per il futuro movimento democratico inglese. La seconda parte de \"I diritti dell'uomo\" ebbe un straordinario successo, diffondendosi tra tutti i ceti sociali. Il 1792 fu l'anno cruciale del radicalismo. Infatti l'incontro a Londra tra Paine e il rivoluzionario francese J\u00e9r\u00f4me P\u00e9tion permise di creare un canale di comunicazione permanente tra radicali inglesi e giacobini francesi.\nNel 1791 nacque la pi\u00f9 importante societ\u00e0 di riforma di quel periodo, la London Corresponding Society, fondata da un calzolaio scozzese chiamato Thomas Hardy. Gli obiettivi principali della societ\u00e0 erano la riforma parlamentare e il suffragio universale. I caratteri innovativi della societ\u00e0 erano il numero potenzialmente illimitato di soci e la suddivisione in comitati. L'organizzazione capillare della societ\u00e0 permise di mobilitare facilmente gran parte della popolazione in manifestazioni a difesa dei propri diritti.\nIl 1\u00ba febbraio 1793 la Francia dichiar\u00f2 guerra alla Gran Bretagna, rendendo impraticabile qualsiasi contatto tra radicali inglesi e giacobini francesi. I radicali si ritrovarono privati del loro maggiore supporto ideologico e le societ\u00e0 di riforma attraversarono un periodo di grave incertezza. Impossibilitati a continuare a collaborare con i francesi, i radicali cercarono di riallacciare i rapporti con i democratici scozzesi. Tuttavia una serie di processi di Stato frenarono il movimento radicale scozzese. Inoltre parte della popolazione, influenzata dalle notizie del Terrore francese, si allontan\u00f2 dai movimenti radicali.\nLe gravi carestie del 1795 riavvicinarono la popolazione, stanca e affamata, ai movimenti radicali. Lo storico Archibald Prentice scrisse: \u00abUn nuovo protagonista era all'opera fra le masse: il bisogno\u00bb. Si verificarono episodi di assalto ai depositi di grano e un intensificarsi di proteste popolari. Il Primo ministro William Pitt fece votare due leggi, note come \"Two Acts\", nel tentativo di sedare i disordini. La prima delle due leggi considerava tradimento incitare il popolo contro il re, la Costituzione o il governo, mentre la seconda dichiarava la necessit\u00e0 dell'autorizzazione di un magistrato per qualsiasi riunione di oltre cinquanta persone. Le proteste furono numerose, tuttavia, entrate in vigore le due leggi, i disordini si calmarono e Pitt ottenne gli effetti desiderati. Con le societ\u00e0 di riforma in grave declino e con i maggiori esponenti in prigione, il movimento radicale entr\u00f2 in una fase di silenzio, per esplodere nuovamente con la futura rivolta luddita del 1811.\nGiacobinismo inglese e separatismo irlandese.\nLa collaborazione tra giacobinismo inglese e nazionalismo irlandese fu un avvenimento decisivo nella futura esplosione della ribellione luddista.\nLa prima societ\u00e0 segreta irlandese con fini politici e nazionalisti fu la Society of United Irishmen, nata nel 1791. In pochi anni assunse un'importante struttura paramilitare, con tendenze rivoluzionarie. Obiettivo finale della societ\u00e0 era \u00abun governo repubblicano e la separazione dall'Inghilterra\u00bb.\nI documenti sequestrati all'epoca dalle spie governative inglesi contengono riferimenti a progetti per trasformare l'Inghilterra, la Scozia e l'Irlanda in tre repubbliche separate, grazie alla collaborazione tra radicali inglesi e nazionalisti irlandesi. Per ottenere qualche probabilit\u00e0 di successo era necessario l'intervento francese, con uno sbarco militare sulle coste irlandesi, in contemporanea a una rivolta locale. Molti marinai, probabili membri di societ\u00e0 segrete, scioperarono, creando un momentaneo blocco della forza navale inglese. Tuttavia la Francia, impegnata nella dispendiosa campagna d'Egitto, non seppe approfittare del momento e i tre tentativi di sbarco fallirono, vanificando i piani rivoluzionari dei giacobini inglesi e dei separatisti irlandesi.\nNel 1799 il governo rivel\u00f2 di avere le prove di un disegno francese e giacobino per tentare di \u00absovvertire le leggi, abolire la Costituzione, destituire il governo ed ogni autorit\u00e0 politica o religiosa costruita, tanto in Inghilterra e Scozia che in Irlanda, e interrompere i legami fra i due Regni, legami necessari alla prosperit\u00e0 di entrambi\u00bb. Per evitare tutto ci\u00f2 il 12 luglio 1799 furono promulgati i \"Combination Acts\", con cui si sopprimevano le societ\u00e0 di riforma. I radicali furono costretti a lavorare in clandestinit\u00e0, riunendosi di notte in luoghi isolati. Negli anni 1800 e 1801 il paese fu percorso da violente sommosse e disordini, a causa della carestia e della guerra con la Francia. I centri di maggiore disordini furono gli stessi dove dieci anni dopo sarebbe scoppiato il luddismo: Nottingham, la zona industriale del Lancashire e il West Riding.\nEpisodio emblematico della collaborazione tra nazionalisti irlandesi e giacobini inglesi fu il \u00abCaso Despard\u00bb. Edward Marcus Despard, colonnello della Royal Navy di origini irlandesi, reclut\u00f2 numerosi marinai, per formare un esercito clandestino per sostenere militarmente giacobini e separatisti. Arrestato preventivamente nel 1802, fu accusato di progettare un colpo di Stato, che avrebbe previsto l'assassinio del re. Il fallimento di Despard fu una delle ultime sconfitte del giacobinismo settecentesco. Lo stesso Despard fu vittima delle politiche francesi, che non fornirono l'appoggio militare necessario al conseguimento dei propri piani.\nFallita la possibilit\u00e0 di un attacco francese ai danni dell'Inghilterra, allo Stato Maggiore francese non rimase che tentare azioni di sabotaggio industriale. \u00c8 molto probabile che la Francia cerc\u00f2 di sfruttare i sogni indipendentisti irlandesi e i collegamenti con il giacobinismo inglese per alimentare le future rivolte luddiste, portate avanti principalmente da lavoratori salariati, insofferenti delle gravi condizioni di lavoro, e inconsapevoli della collaborazione francese.\nLa rivolta luddista.\nI primi segnali della rivolta luddista vennero dai \"framework-knitters\", i lavoratori di calze e maglie al telaio. Questa classe di lavoratori, che svolgeva la propria attivit\u00e0 a domicilio, era stata particolarmente penalizzata dalla nascita delle nuove fabbriche. La richiesta di lavoro era infatti notevolmente calata, con conseguenze dirette sulle condizioni di vita. I \"framework-knitters\" inoltre criticavano gli articoli prodotti industrialmente, perch\u00e9 a basso costo e di scarsa qualit\u00e0. Grazie a una delle clausole dello statuto di Carlo II, che autorizzava la Framework-Knitters' Company ad esaminare gli articoli prodotti ed eventualmente distruggere quelli non adatti alla vendita, i lavoratori intrapresero le prime proteste, forti di questa rivendicazione costituzionale.\nL'inizio dei tumulti \u00e8 generalmente datato 11 marzo 1811. Nella notte una folla, prevalentemente formata da \"framework-knitters\", braccianti e disoccupati, distrusse pi\u00f9 di sessanta telai presso Nottingham. Nelle settimane seguenti i tumulti si diffusero in tutta la contea, con numerose incursioni notturne. Le distruzioni avvenivano al grido di \u00abNed Ludd ci ordina di farlo!\u00bb. Presso l'Home Office, il Ministero degli interni inglese, giunse una lettera redatta nel fittizio \u00abUfficio di Ned Ludd nella Foresta di Sherwood\u00bb, in cui i distruttori di telai ribadivano le loro intenzioni di continuare gli attacchi alle macchine che producevano articoli scadenti o che appartenevano a padroni non rispettosi dei propri lavoratori e dei loro diritti. In pochi giorni il numero dei telai distrutti nel Nottinghamshire sal\u00ec a duecento.\nDopo un periodo di relativa calma, in Novembre cominci\u00f2 una nuova serie di attacchi e disordini. Alla fine di dicembre il Leeds Mercury scriveva: \u00abLo stato insurrezionale al quale questa Contea \u00e8 stata ridotta nell'ultimo mese non ha alcun parallelo nella storia dai giorni burrascosi di Carlo I\u00bb.\nTra Novembre e Dicembre i tumulti si estesero nel Leicestershire e nel Derbyshire. Come reazione il governo inglese impieg\u00f2 un gran numero di spie, nel tentativo di conoscere i piani degli attacchi ludditi. Tuttavia la maggior parte della popolazione sosteneva i rivoltosi, contribuendo a creare un clima di omert\u00e0, e all'inizio del 1812 gli attacchi ripresero con grande intensit\u00e0 e precisione.\nA fine Gennaio 1812 il governo reag\u00ec con violenza, emanando la \"Frame Breaking Bill\", una legge che introduceva la pena di morte per: \u00ab[...] coloro che distruggono o danneggiano telai per calze o per pizzi o altri macchinari o strumenti usati nella manifattura del lavoro a maglia su telaio o di qualsiasi articolo o merce su telaio o simile macchinario.\u00bb\nIl 27 febbraio Lord Byron pronunci\u00f2 alla Camera dei Lords uno storico discorso in difesa dei rivoltosi, dichiarando: \u00abImmaginate uno di questi uomini, cos\u00ec come io li ho visti - magri per la fame, scavati dalla disperazione, noncuranti della loro vita, che le Vostre Signorie valutano forse ancora meno di un telaio, immaginate uno di questi uomini trascinato davanti alla Corte per essere processato per questa nuova offesa: a quel punto occorreranno ancora due cose per condannarlo, e queste sono, secondo me, dodici macellai per giuria e un Jeffreys per giudice\u00bb.\nI \"frameworks-knitters\" reagirono costituendo un apposito comitato, la United Committee of Frameworks-Knitters. Il comitato tent\u00f2 di far abrograre la legge, senza riuscirci. Inoltre propose un disegno di legge \u00abPer prevenire le frodi e gli abusi nella manifattura di maglie a telaio\u00bb. Fu fatta circolare una petizione che raggiunse 10.000 firme, raccolte tra i lavoratori di tutte le categorie. Lo stesso Lord Byron sottoscrisse il disegno di legge. Il disegno di legge fu approvato solo dopo drastiche modifiche, che resero inutile il lavoro svolto.\nLa delusione per il fallimento della legge provoc\u00f2 il dilagarsi dei tumulti nell'industria laniera dello Yorkshire e nell'industria cotoniera del Lancashire. Anche i cimatori e i tosatori si unirono in gran numero alla rivolta luddista, spaventati dall'introduzione della garzatrice (\"gig-mill\"), un mezzo meccanico non di recente invenzione ma fino a quel momento mai impiegato. Il luddismo si propag\u00f2 rapidamente e a Leeds inizi\u00f2 a circolare un volantino che recitava: \u00abA tutti i cimatori, tessitori ecc. e al popolo in generale. Generosi concittadini, siete invitati ad accorrere in armi per aiutare i riparatori a riparare le ingiustizie subite e scrollare l'odioso giogo di un vecchio idiota, e il suo figlio ancor pi\u00f9 idiota e i loro furfanteschi ministri, tutti i nobili e i tiranni devono essere abbattuti.[...] Rivolgetevi al generale Ludd comandante dell'esercito dei riparatori\u00bb.\nNella notte dell'11 aprile 1812 avvenne uno degli attacchi pi\u00f9 violenti e noti della rivolta luddista, ai danni di una manifattura. Circa centocinquanta luddisti, divisi in compagnie, si scontrarono con la guardia militare organizzata dal proprietario della fabbrica, un certo Cartwright. Due luddisti, rimasti feriti nello scontro, vennero persuasi a confessare i nomi dei complici, ma senza successo. Morirono dopo pochi giorni e la popolazione si mobilit\u00f2 in migliaia per i funerali. Episodi simili contribuivano a creare nel popolo un'immagine mitica dei luddisti, come eroi pronti al sacrificio per il bene comune.\nNei mesi di Aprile e Maggio 1812 la rivolta crebbe ancora, ormai epicentro di una vasta rete insurrezionale. Il movimento luddista cresceva di numero e di organizzazione, grazie a comitati locali sparsi per il paese e con il contributo delle organizzazioni dei giacobini inglesi e dei nazionalisti irlandesi, tutti accomunati dall'odio per il governo inglese. L'11 maggio 1812 fu assassinato, alla Camera dei comuni, il Primo ministro Spencer Perceval. Tutto il paese fu in preda all'entusiasmo e la popolazione si rivers\u00f2 nelle strade a festeggiare. Tuttavia dopo poco giunse la notizia che la morte era stata causata da un pazzo, per motivi personali.\nLa situazione per il governo inglese era sempre pi\u00f9 in pericolo. I resoconti degli informatori del governo confermavano l'esistenza di un piano insurrezionale e l'esistenza di una vasta organizzazione paramilitare. Nell'estate del 1812, per contrastare i continui attacchi, il governo dovette mobilitare complessivamente dodicimila soldati. Nonostante il numero elevato, l'esercit\u00f2 fatic\u00f2 a reprimere le rivolte e gli stessi militari pi\u00f9 giovani collaborarono con i luddisti.\nVerso la fine del 1812 venne arrestato un luddista che aveva partecipato all'attacco alla fabbrica di Cartwright, di nome William Hall. Hall, interrogato dal magistrato Joseph Ratcliffe, trad\u00ec numerosi compagni. In Dicembre ci furono numerosi arresti e cento luddisti furono rinchiusi nel Castello di York. Il processo inizi\u00f2 il 2 gennaio 1813 e si concluse con diciassette condanne capitali. In seguito all'esemplare processo di York e al probabile disimpegno da parte della Francia, il luddismo sub\u00ec un grave declino.\nIl tramonto del luddismo.\nNel 1815 il parlamento inglese eman\u00f2 le \u00ableggi sul grano\u00bb con lo scopo di mantenere elevati i profitti dei grandi proprietari terrieri in tempo di guerra. Le leggi provocarono un calo dei salari e un aggravarsi della situazione dei ceti popolari. Grazie al sostegno della stampa popolare, la lotta dei movimenti radicali riprese vigore, mentre, dopo il crollo dell'impero napoleonico e il diffondersi di nuove idee politiche, il luddismo sub\u00ec una grave crisi. I tempi erano cambiati e il movimento luddista faticava a interpretare la nuova situazione sociopolitica.\nIl 24 febbraio 1816 un nuovo attacco luddista nello Yorkshire segn\u00f2 la ripresa di incursioni notturne e saccheggi. I disordini furono nuovamente soffocati dalla violenta reazione governativa. Nel novembre 1816 venne giustiziato uno dei pi\u00f9 importanti capi luddisti, James Towler. Il funerale di Towler fu l'occasione per l'ultima importante manifestazione luddista.\nNel 1824, dopo l'abrogazione dei \"Combination Acts\", il movimento operaio diede vita alle Trade Unions e numerosi ex luddisti si infiltrarono nel movimento sindacale. Anni dopo, nel 1836, alcuni operai diedero vita un nuovo movimento di riforma, noto come cartismo. Anche in questo caso molti ex luddisti entrarono a far parte del movimento, segnando la definitiva fine della rivolta luddista, nel silenzio generale della storia e della cronaca."}
{"id": "79930", "revid": "889336", "url": "https://it.wikipedia.org/wiki?curid=79930", "title": "Cesto dei tesori", "text": "Il cesto dei tesori \u00e8 una tecnica ludica, sperimentata negli anni novanta da Elinor Goldschmied, una psicopedagogista britannica, e rivolto ai bambini di et\u00e0 compresa fra i 6 e i 10 mesi. In questo periodo, infatti, il livello di maturazione neuro-muscolare consente al bambino di mantenersi in posizione seduta senza sbilanciarsi; \u00e8 inoltre in questo periodo che si sviluppa e si affina la prensione manuale che consente di afferrare oggetti di piccole dimensioni. Sar\u00e0 solo dai 12 mesi che, generalmente, il bambino potr\u00e0 muoversi velocemente in autonomia anche camminando; in questo senso, essendo ancora limitata la possibilit\u00e0 di raggiungere materialmente i moltissimi oggetti che vede nell'ambiente intorno a s\u00e9, un'attivit\u00e0 da svolgere seduto risulta efficace per appagare la sua curiosit\u00e0 verso gli oggetti.\nDescrizione.\nIl cesto dei tesori consiste in un cesto di vimini o altro materiale naturale di circa 35\u00a0cm di diametro e circa 12\u00a0cm di altezza riempito con circa 60/100 oggetti vari che hanno la caratteristica di essere \"non strutturati\", sono cio\u00e8 oggetti molto semplici fatti esclusivamente con materiali naturali: legno, metallo, gomma, carta, tessuto, pelle, pelo, cartone, corno ecc. Nella versione originale, sono banditi gli oggetti di plastica e qualunque oggetto di altro materiale sintetico.\nAi bambini, seduti di fronte al cesto viene lasciata massima libert\u00e0 di esplorare gli oggetti che preferiscono, gli oggetti vengono afferrati, toccati, passati da una mano all'altra e portati alla bocca; esaurita l'esplorazione di un certo oggetto, il bambino ne sceglier\u00e0 un altro.\nIl ruolo dell'adulto in questo gioco \u00e8 quello del mero osservatore, la sua presenza ha lo scopo di garantire serenit\u00e0 senza intervenire.\nDurante il gioco col cesto dei tesori i bambini dimostrano una grande capacit\u00e0 di concentrazione, il gioco riesce a coinvolgerli per intervalli di tempo che, considerata l'et\u00e0, sono sorprendenti.\nContenuto.\nGli oggetti contenuti nel cesto devono offrire la massima variet\u00e0 di stimoli ai cinque sensi:\nA questo scopo nel cesto sono inseriti:"}
{"id": "79931", "revid": "1012592", "url": "https://it.wikipedia.org/wiki?curid=79931", "title": "Wes Anderson", "text": "Dal 1995 al 2021 ha diretto 10 lungometraggi e 8 cortometraggi. \u00c8 conosciuto soprattutto per film come \"I Tenenbaum\", \"Moonrise Kingdom\" e \"Grand Budapest Hotel\".\nLa sua produzione si contraddistingue per l'eccentricit\u00e0 e una personale cifra stilistica, che ha polarizzato la critica e gli spettatori e portato alla creazione di parodie, tanto che ormai l'aggettivo \u201candersoniano\u201d \u00e8 divenuto sinonimo di un certo tipo di estetica.\nBiografia.\nWesley Wales Anderson, mediano di tre fratelli, nacque a Houston, in Texas, nel 1969. Il padre, Melver Leonard Anderson, lavorava come pubblicitario; la madre, Theresa \"Texas\" Anderson, era un'archeologa e agente immobiliare. I due divorziarono quando Wes aveva otto anni.\nGi\u00e0 da bambino, Wes cominci\u00f2 a utilizzare la cinepresa super 8 del padre per realizzare film muti. La sua ambizione principale, comunque, era quella di diventare uno scrittore.\nA Houston Anderson studi\u00f2 prima alla Westchester High School e successivamente alla St. John's School, un istituto privato che poi utilizz\u00f2 come \"location\" per alcune scene del suo secondo lungometraggio, \"Rushmore\". Come il protagonista del film, Max Fischer, Anderson partecip\u00f2 alle attivit\u00e0 del teatro della scuola (l'Hoodwink Theatre, oggi demolito), per le quali scrisse e diresse alcune opere.\nAnderson si dedic\u00f2 poi allo studio della filosofia all'Universit\u00e0 del Texas, dove incontr\u00f2 i suoi futuri amici e collaboratori, i fratelli Wilson (Owen, Luke e Andrew).\nCarriera.\n1996-2004.\nDopo aver prodotto un cortometraggio intitolato \"Bottle Rocket\", Anderson e i Wilson vennero notati dal produttore James L. Brooks, che li aiut\u00f2 a presentare il corto al Sundance Film Festival. Grazie a questo i tre si assicurarono i fondi per produrre una versione evoluta a lungometraggio, uscita nel 1996 (in Italia con il titolo \"Un colpo da dilettanti\"). Ottenne una soddisfacente reazione della critica, ma non si assicur\u00f2 un successo commerciale.\nIl film successivo fu \"Rushmore\", una commedia con protagonisti Bill Murray e Jason Schwartzman. La pellicola - il cui argomento era l'amore di uno studente delle superiori per una maestra elementare - fu un successo di critica, tanto che in seguito Martin Scorsese lod\u00f2 entrambi i film di Anderson fino a quel momento prodotti.\nNel 2001, Anderson d\u00e0 vita al lungometraggio intitolato \"I Tenenbaum\", storia di un padre di famiglia (interpretato da Gene Hackman) che, ormai anziano, tenta di riconquistare gli altri membri del bizzarro, colorito e nostalgico nucleo familiare. Il film ebbe un enorme successo, sia di critica sia di pubblico, tanto da essere nominato all'Oscar nell'anno successivo.\nA questo primo successo segue nel 2004 \"Le avventure acquatiche di Steve Zissou\", storia quasi favolesca che vede Bill Murray nelle vesti del capitano Zissou, eroe per i bambini che, in seguito a molte insoddisfazioni e delusioni personali, cerca di trovare un senso alla sua lunga carriera andando a caccia di un leggendario mostro marino. Al contrario della precedente opera di Anderson, questo film non ebbe il successo sperato, secondo alcuni poich\u00e9 seguiva dei \"clich\u00e9\" gi\u00e0 consolidati nei film precedenti.\n2007-2012.\nNel 2007 fu la volta de \"Il treno per il Darjeeling\", film che segue le vicende di tre fratelli segnati dalla morte del padre, e che tentano di rintracciare la madre partita per una missione in India. Il film vide, nei panni dei tre interpreti principali, Owen Wilson, gi\u00e0 nel cast de \"I Tenenbaum\", Jason Schwartzman e Adrien Brody. Anderson dichiar\u00f2 di essersi principalmente ispirato ai film di Satyajit Ray.\nMesso da parte per un periodo il cinema con attori in carne e ossa, Anderson si dedic\u00f2 alla scrittura e realizzazione di \"Fantastic Mr. Fox\", film di animazione in \"stop-motion\" che usc\u00ec nel 2009, tratto da un racconto di Roald Dahl. Il ricorso all'animazione aument\u00f2 ancor di pi\u00f9 la tendenza al controllo maniacale che il regista era ormai abituato a esercitare.\nNel 2012 Anderson realizz\u00f2 un nuovo lungometraggio: una favola nostalgica, ambientata su un'isola apparentemente fuori dal mondo \"civilizzato\". \"Moonrise Kingdom\" segue le vicissitudini di due ragazzi all'inizio dell'adolescenza: lui uno scout, orfano e indisciplinato, lei unica figlia femmina di due genitori in crisi. I due, follemente innamorati, decidono di fuggire insieme.\nDal 2014 a oggi.\nNel 2014 Anderson ha diretto il lungometraggio \"Grand Budapest Hotel\", una storia a scatole cinesi che si svolge nella cornice di un esclusivo hotel montano delle Alpi carpatiche, in un minuscolo stato di fantasia dell'Europa centro-orientale. Il film segue le avventure di Monsieur Gustave, \"concierge\" dell'hotel, e il suo giovane assistente Zero, e ruota attorno al caso del furto di un dipinto rinascimentale nel periodo precedente alla Seconda Guerra Mondiale. Il film \u00e8 stato uno dei maggiori successi di critica e pubblico del regista, guadagnando quasi 175 milioni di dollari in tutto il mondo, e vincendo moltissimi premi fra cui quattro Oscar (su nove \"nomination\").\nNel 2015 ha progettato il Bar Luce della Fondazione Prada a Milano, in Largo Isarco 2, con gli arredi che ricordano la cultura popolare e l'estetica dell'Italia degli anni Cinquanta e Sessanta.\nNel 2018 Anderson \u00e8 ritornato alla tecnica dello \"stop-motion\" per il film \"L'isola dei cani\", il suo secondo film d'animazione.\nSubito dopo, \u00e8 iniziata la lavorazione per il nuovo film di Anderson, \"The French Dispatch\", la cui uscita era programmata per il 24 luglio 2020 ma \u00e8 stata posticipata al 16 ottobre 2020 e infine all'11 Novembre 2021, a causa della pandemia di Covid-19.\nStile cinematografico.\nNel suo stile cinematografico, Anderson mescola diverse influenze, in molti casi dichiarate. Fra I registi cui si ispira, si possono citare Fran\u00e7ois Truffaut, Louis Malle, Pedro Almod\u00f3var, Satyajit Ray, John Huston, Mike Nichols, Hal Ashby, Stanley Kubrick, Woody Allen, Martin Scorsese, Orson Welles, e Roman Polanski.\nTemi, storie e personaggi.\nI film di Anderson sono per la maggior parte delle commedie veloci, segnate per\u00f2 da elementi pi\u00f9 seri e malinconici. Le storie sono spesso centrate sul dolore e la perdita dell'innocenza, contornate da adulteri, rivalit\u00e0 fra fratelli, amicizie non convenzionali e famiglie disfunzionali. Il mondo rappresentato da Anderson non \u00e8 lo specchio della realt\u00e0, quanto piuttosto una sua trasfigurazione fiabesca, in cui i personaggi vivono in un ambiente chiuso e autoreferenziale. Ad esempio, la New York de \"I Tenenbaum\" non \u00e8 un luogo coerente, ma una sua trasposizione immaginata da chi non ci aveva mai vissuto, quasi una caricatura. Anche le trame dei film di Anderson tendono alla caricatura: spesso includono furti e sparizioni improvvise, con una ispirazione pi\u00f9 o meno diretta dal genere del \"caper movie\".\nQueste storie verosimili ma improbabili portano lo spettatore a cogliere il distacco ironico dalla realt\u00e0, e lo spingono a immedesimarsi con i personaggi, su cui i film si reggono per la maggior parte. I protagonisti dei film di Anderson sono tutt\u2019altro che i classici eroi del cinema americano: spesso hanno subito dei traumi e a prima vista appaiono perdenti, ma sono in realt\u00e0 caparbi, ambiziosi e dotati di una certa purezza d\u2019animo. I film, di conseguenza, si basano sul racconto della loro crescita personale.\nStile visivo e composizione dell'immagine.\nAnderson \u00e8 noto per alcune scelte stilistiche ricorrenti. Innanzitutto, il regista ricorre sempre a rapporti d\u2019aspetto larghi (1,85:1 fino al 2,35:1), in abbinata a ottiche grandangolari che permettono di mantenere un ampio campo visivo. In questo modo gli \u00e8 possibile organizzare personaggi e spazi, cos\u00ec da ottenere un ordine interno all'immagine. Fa largo uso della prospettiva centrale e della profondit\u00e0 di campo, ma anche di inquadrature non convenzionali: spesso Anderson utilizza riprese parallele al suolo, da sopra la testa dei personaggi, mettendo in luce i dettagli degli oggetti e accumulando elementi nell'inquadratura. I movimenti di macchina di Anderson si sviluppano su due dimensioni, e sono impostati su direttrici simmetriche e centralizzate. Sono per\u00f2 frequenti anche zoom veloci, panoramiche \"a schiaffo\" (utilizzate nelle sequenze di dialogo) e riprese in \"slow-motion\". I colori sono poi curati con particolare attenzione: la \"palette\" \u00e8 limitata, con tinte vivide, calde e talvolta sature, che rimandano ad atmosfere anni settanta.\nDal film \"Le avventure acquatiche di Steve Zissou\", Anderson ha impiegato sempre pi\u00f9 le miniature e l'animazione in \"stop-motion\", fino anche a realizzare interi film con quest\u2019ultima tecnica, come \"Fantastic Mr. Fox\" e \"L\u2019isola dei cani\".\nColonne sonore.\nPer le colonne sonore dei suoi film, Anderson usa di frequente musica pop degli anni sessanta e settanta, e un artista in particolare tende a dominare ogni lungometraggio. In \"Rushmore\" ad esempio, erano preminenti Cat Stevens e i gruppi di British Invasion; \"I Tenenbaum\" include canzoni di Nico, mentre \"Le avventure acquatiche di Steve Zissou\" includeva canzoni di David Bowie (anche in versione cover).\nNe \"Il treno per il Darjeeling\" e \"Rushmore\", poi, comparivano canzoni dei The Kinks, mentre in \"Fantastic Mr. Fox\" sono inserite musiche dei Beach Boys e in \"Moonrise Kingdom\" di Hank Williams. Quest\u2019ultimo film in particolare \u00e8 pervaso dalle musiche di Benjamin Britten, legate a molti punti della trama del film.\nNe \"Il treno per il Darjeeling\", inoltre, le musiche prendono ispirazione da quelle dei film di Satyajit Ray. Per quanto riguarda invece Grand Budapest Hotel, che \u00e8 ambientato per la maggior parte negli anni trenta, non \u00e8 presente musica pop, ed \u00e8 stata invece usata musica originale \u2013 composta da Alexandre Desplat \u2013 che ha vinto poi l'Oscar alla migliore colonna sonora e altri premi quali il BAFTA e il World Soundtrack Award.\nCollaboratori ricorrenti.\nI film di Anderson includono la partecipazione ricorrente di molti attori conosciuti dal pubblico, come i fratelli Wilson (Owen, Luke e Andrew), Bill Murray, Jason Schwartzman, Anjelica Houston, Willem Dafoe, Edward Norton, Kumar Pallana, Bob Balaban, Adrien Brody e Tilda Swinton.\nNella scrittura, Anderson collabora frequentemente con Roman Coppola, Noah Baumbach, Owen Wilson, Jason Schwartzman, e Hugo Guinness. I suoi film sono spesso prodotti da Scott Rudin, Jeremy Dawson e Steven M. Rales, mentre Robert Yeoman ha lavorato come direttore della fotografia per tutti i film \"live-action\" di Anderson.\nPer quanto riguarda le colonne sonore, Mark Mothersbaugh ha composto le musiche dei primi quattro film di Anderson, lasciando poi il posto ad Alexandre Desplat da \"Fantastic Mr. Fox\" in poi.\nVita privata.\nAnderson ha una relazione con Juman Malouf, scrittrice, costumista e doppiatrice libanese. I due hanno una figlia nata nel 2016, Freya, il cui nome si ispira a un personaggio del film Bufera mortale.\nAnderson vive a Parigi ma ha passato la maggior parte della sua vita adulta a New York. \u00c8 il fratello dell'artista Eric Chase Anderson, che ha illustrato le edizioni della Criterion Collection di alcuni dei film di Anderson e ha doppiato la voce di Kristofferson in \"Fantastic Mr. Fox\".\nPremi e riconoscimenti.\n Premio Oscar \n Golden Globe \n British Academy Film Awards \n David di Donatello \n Festival internazionale del cinema di Berlino \n Festival di Cannes \n Independent Spirit Awards \n Mostra Internazionale d'arte cinematografica \n MTV Movie Awards\n Satellite Award \n Saturn Award "}
{"id": "79934", "revid": "767487", "url": "https://it.wikipedia.org/wiki?curid=79934", "title": "Pennywise (gruppo musicale)", "text": "I Pennywise sono un gruppo hardcore punk statunitense formatosi nel 1988 ad Hermosa Beach, California, composto originariamente dal chitarrista Fletcher Dragge, il bassista Jason Thirsk, il cantante Jim Lindberg ed il batterista Byron McMackin. Dopo la morte di Jason Thirsk nel 1996, il gruppo ha continuato a suonare con Randy Bradbury, che gi\u00e0 aveva collaborato in passato con il gruppo. Nel 2009, anno in cui Lindberg ha lasciato la band per poi l'anno dopo formare i The Black Pacific, alla voce \u00e8 stato ingaggiato Zoli T\u00e9gl\u00e1s degli Ignite. Nel 2012 Jim Lindberg \u00e8 tornato nuovamente alla voce.\nIl nome del gruppo deriva dal clown malvagio Pennywise, protagonista del romanzo It di Stephen King, pubblicato due anni prima della nascita del gruppo.\nA partire dall'omonimo album di debutto del 1991, hanno pubblicato un disco ogni due anni fino al 2005, sempre con la Epitaph Records, con la quale \u00e8 stata realizzata buona parte della discografia, composta da 10 album di studio, un album live, 2 EP ed un DVD. Nel 2012 \u00e8 uscito \"All or Nothing\", primo e unico album con Zoli Teglas alla voce. Dopo il ritorno di Jim Lindberg alla voce, i Pennywise hanno pubblicato due album: \"Yesterdays\", nel 2014, e \"Never Gonna Die\" nel 2018. Nonostante abbiano avuto un discreto successo negli ambienti skate e snow, il gruppo non ha avuto lo stesso successo commerciale di altri gruppi della stessa scena, anche se \"Unknown Road\", loro seconda pubblicazione, ha venduto circa 200.000 copie.\nBiografia.\nGli inizi ed il successo.\n Tutti e quattro i componenti hanno frequentato l'high school di Hermosa Beach, in California, cittadina dove il gruppo stabilisce la sua base ed affronta le prime esperienze musicali sull'onda dei concittadini Black Flag, Descendents e Circle Jerks. Agli inizi del 1989 il gruppo registra, al Radio Tokyo di Venice, in California, sei pezzi, cinque dei quali vengono pubblicati dalla label locale [Theologian Records lo stesso anno sotto forma di un EP intitolato \"A Word from the Wise\". Verso la fine del 1989 i Pennywise registrano al Moore Sound di Hermosa Beach altri due pezzi, ed iniziano a fare i primi concerti, guadagnandosi presto l'etichetta di feroce live-band. Il DJ di un college nelle vicinanze passa il loro disco a Brett Gurewitz, chitarrista dei Bad Religion e proprietario dell'etichetta indipendente Epitaph, che concede alla band un contratto nel 1990: \u00e8 cos\u00ec che la band registra al West Beach Recorders di Hollywood, in California (studio di propriet\u00e0 di Gurewitz e Donnell Cameron), l'omonimo album, che esce nell'ottobre del 1991, al quale segue il primo tour nazionale. Il disco, specie nel cantato di Lindberg, \u00e8 fortemente influenzato dai Bad Religion ed in particolare dal cantante Greg Graffin, nonostante i testi, caratterizzati da un entusiasmo adolescenziale, si scostino dall'impegno politico e dal cinismo degli album successivi. Il primo singolo pubblicato, \"Homesick\", rappresenta un appello al governo statunitense perch\u00e9 aiuti i bisognosi americani piuttosto che utilizzare la spesa pubblica oltremare.\nSei mesi dopo la pubblicazione dell'album Jim Lindberg abbandona il gruppo, per mancanza di motivazioni e di certezze. Jason Thirsk lo sostituisce alla voce, mentre al basso passa il suo maestro di basso Randy Bradbury. Durante il 1992 \u00e8 invece Dave Quackenbush dei The Vandals a sostituire Lindberg alla voce, con Thirsk nuovamente al basso. Dopo l'addio di Jim, la Theologian pubblica l'EP \"Wildcard\", che includeva il brano registrato a inizio 1989 e non inserito in \"A Word From the Wise\" e due pezzi registrati a fine 1989, pubblicato ancora con Jim Linberg alla voce. Nel 1992 i due EP vengono pubblicati in un unico CD, con il nome \"Wildcard/A Word from the Wise\". La raccolta evidenzia forti influenze nella voce di Kevin Seconds dei 7 Seconds e, in alcune tracce, anche del funk rock dei Red Hot Chili Peppers. Alla fine del disco \u00e8 inoltre presente una reinterpretazione di \"Stand by Me\", rielaborata in chiave punk e molto velocizzata rispetto all'originale di Ben E. King. Nel frattempo Jim Lindberg si \u00e8 sposato e verso la fine dello stesso anno decide di riunirsi al gruppo, sostituendo Dave Quackenbush, mentre questo si appresta a registrare \"Unknown Road\" con Jason Matthew Thirsk alla voce. Lindberg torna cos\u00ec al ruolo di cantante, facendo riprendere a Matthew Thirsk il basso, sostituendo cos\u00ec il provvisorio Bradbury (che suona comunque il basso in alcuni pezzi). L'album esce per la Epitaph nel 1993 e grazie ai continui tour e le numerose apparizioni in video di skate e snowboard del gruppo, raggiunge presto il risultato di 200.000 copie vendute, diventando uno dei classici del gruppo, assieme al disco eponimo. \"Unknow Road\" presenta maggiori sperimentazioni, specie nei riff di chitarra, mentre i testi\n Grazie alle vendite del disco, nella California meridionale la formazione inizia ad ottenere sempre maggiore successo, arrivando a riempire stadi con oltre 14\u00a0000 spettatori.\n\"About Time\" e la morte di Jason Thirsk.\nTra il 1994 ed il 1996 le loro canzoni vengono incluse in varie compilation punk, comparendo accanto a gruppi come NOFX, Rancid e Ramones: nel 1994 \"Dying to Know\" su \"Punk-O-Rama Vol. 1\", prima delle apparizioni sulle raccolte della Epitaph (i Pennywise sono gli unici artisti, assieme ai Rancid, ad essere presente in tutte le Punk-O-Rama) \"Slowdown\" in \"Punk Sucks\", \"Tomorrow\", \"Don't Feel Nothing\" e \"Gimmie Gimmie Gimmie\" in \"\", \"Don't Care/Live Fast, Die Young\" in \"Bored Generation\", \"Surfin' U.S.A.\" (cover di Chuck Berry) sul della serie Music for Our Mother Ocean ed \"I Get Around\" sul , \"Perfect People\" in \"Punk-O-Rama Vol. 2\", \"Same Old Story\" in \"Skaters Have More Fun, Vol. 1\" (pubblicato in occasione dei campionati mondiali di skateboard del 1996 a M\u00fcnster, in Germania). Arrivano cos\u00ec ad essere corteggiati da varie major discografiche, per ricalcare i recenti ed inaspettati successi di gruppi punk come i Green Day e gli Offspring: il gruppo non vuole neppure avere dei colloqui con le etichette, decidendo perci\u00f2 di restare fedele alla Epitaph e di registrare sotto questa label agli inizi del 1995 al Total Access Studios di Redondo Beach, California, \"About Time\", che esce sempre nel 1995. L'album non presenta modifiche sul piano stilistico rispetto al precedente \"Unknow Road\", ma \u00e8 evidenziato un maggiore spessore compositivo, che si sviluppa in sonorit\u00e0 maggiormente influenzate dal metal nelle linee di basso e di chitarra e nel cantato di Lindberg che, come in quello contemporaneo di Dexter Holland nei The Offspring, ha forti reminiscenza del pop metal.\nSempre nel 1995 la band rifiuta di partecipare al festival Lollapalooza, in quanto il prezzo del biglietto \u00e8 troppo elevato. Nel 1996 la band fa da headliner, assieme ai NOFX, al Vans Warped Tour annuale mentre in estate, quando la band \u00e8 pronta per registrare un nuovo album, Jason Matthew Thirsk decide di prendersi un periodo di pausa per contrastare il suo crescente alcolismo.\nLo sostituisce nuovamente Randy Bradbury al basso, che al rientro di Jason sarebbe passato alla seconda chitarra: ma Jason, il 29 luglio del 1996, mentre il resto del gruppo era impegnato in un tour, si ubriaca ad una festa, si spoglia e accidentalmente si spara un colpo alla pancia. La stampa parla di suicidio ma i suoi amici e componenti della band, che conoscevano bene Jason assicurano che lui non si sarebbe mai suicidato. A rafforzare la loro teoria ci sono anche i referti dell'autopsia e i rilevamenti fatti dalla scientifica i quali, visto l'angolo d'entrata del proiettile e l'eccessivo tasso alcolico del ragazzo ipotizzano il colpo accidentale e non un suicidio come riferito dai giornali.\nPoco tempo dopo comparir\u00e0 su una rivista la foto del cadavere di Thirsk riverso a terra con lo stomaco pieno di sangue e la pistola al suo fianco. Nonostante le continue battaglie legali la band e i familiari non sono riusciti ad evitare che la foto si diffondesse su internet, dove ancora oggi \u00e8 visibile su alcuni siti.\nL'arrivo di Bradbury ed i primi anni 2000.\nNonostante lo sgomento, la band decide di proseguire con Randy Bradbury al basso e registra ancora al Total Access un nuovo album, al quale partecipa, suonando in qualche brano la batteria, anche Justin Thirsk, fratello di Jason e membro della punk band 98 Mute. L'album, \"Full Circle\", viene pubblicato nell'aprile del 1997 sempre per la Epitaph, ed \u00e8 dedicato allo scomparso Jason il quale tra l'altro aveva scritto parte delle canzoni presenti nello stesso e aveva gi\u00e0 iniziato a registrare parte dei cori. A chiudere l'album ritroviamo \"Bro Hymn\" (letteralmente \"inno del fratello\") canzone che Jason scrisse per tre amici morti in un incidente stradale. La band riregistra l'inno sostituendo al posto dei nomi dei tre ragazzi il nome per intero dell'amico morto. Dopo alcuni minuti di pausa dopo la canzone c'\u00e8, come traccia nascosta, l'arrangiamento di pianoforte che Jason registr\u00f2 per Unknown Road. In omaggio all'amico morto la band ha da inserito le iniziali JMT su ogni strumento da loro utilizzato nei live. A dispetto del cambio di bassista, lo stile non presenta modifiche sostanziali con le pubblicazioni con Thirsk, con sonorit\u00e0 influenzate dai The Muffs di \"Happy Birthday to Me\" e testi incentrati sulla morte e la ribellione\nI Pennywise collaborano nel frattempo a molte altre compilation, tra le quali anche \"Punk-O-Rama Vol. 3\" e \"4\". Sempre nel 1997 collaborano alla colonna sonora di \"God Money\" e pubblicano \"Astro Zombies\", su \"\", album di tributo alla band di Jerry Only. Successivamente suonano cos\u00ec nuovamente da \"headliner\" con Social Distortion ed Helmet al Warped Tour dello stesso anno ed in seguito registrano allo studio Stall numero 2 di Redondo Beach \"Straight Ahead\", che esce nel giugno del 1999 per la Epitaph. Il disco \u00e8 fortemente anti-autoritario nei testi, seppur con tratti speranzosi non comuni nei brani del gruppo californiano, mischiati in un rock duro e veloce. Il primo singolo estratto dall'album, \"Alien\" \u00e8 notevolmente differente dalle altre tracce dell'album, \u00e8 infatti maggiormente sperimentale e seria, rispetto alle solite velocit\u00e0 del gruppo. Come spiegato dallo stesso Lindberg, infatti,\nLa canzone, seppur inizialmente non prevista per essere pubblicata e scritta da Lindberg pensando alla morte di Thirsk, grazie all'insistenza degli altri componenti viene inclusa nell'album e poi pubblicata come singolo, raggiungendo la 36\u00aa posizione della Billboard Alternative Songs.\nNel 1998 partecipano all'album \"Their System Doesn't Work for You\" degli Anti-Flag. Il 21 gennaio 2000 il gruppo suona al Memorial Sports Arena di Los Angeles con un tutto esaurito, facendo della serata uno dei maggiori concerti di tutti i tempi della scena punk californiana. Nell'ottobre dello stesso anno viene pubblicato, sempre dalla Epitaph Records, il primo album dal vivo del gruppo, \"Live @ the Key Club\", registrato al Key Club di Hollywood, in California. Tutte le tracce del disco, e del concerto da cui \u00e8 tratto, sono state scelte dai fan attraverso il sito ufficiale del gruppo.\nDopo aver partecipato ad altre compilation, tra le quali \"Punk-O-Rama Vol. 5\" e \"6\", oltre che alle colonne sonore di Loose Change e That Darn Punk tra il 2000 e l'anno successivo, nel giugno del 2001 esce, ancora per la label di Gurewitz, un nuovo album, \"Land of the Free?\", seguito nel 2003 da \"From the Ashes\". Considerato tutt'altro che memorabile rispetto agli album precedenti, musicalmente quest'album si caratterizza per forti influenze dei Dead Kennedys e degli Unwritten Law, oltre che, nel cantato, degli H\u00fcsker D\u00fc. Dopo gli attentati dell'11 settembre 2001, molte stazioni radiofoniche decidono di togliere dalle programmazioni \"Fuck Authority\", singolo estratto dall'album. Ciononostante, il brano ha successo, tanto da raggiungere la 38\u00aa posizione Alternative Songs, trascinando l'album alla seconda posizione della classifica Top Indipendent e la 67^ della Billboard 200. Prima di quest'ultimo album, \"Who's on Your Side\" \u00e8 inclusa nella colonna sonora del videogioco Tony Hawk's Pro Skater 3 nel 2001, mentre nel 2002 \u00e8 presente in quella di . Nello stesso anno, \"The World\" appare in \"Punk-O-Rama Vol. 7\".\n\"Home Movies\", l'unico video dei Pennywise, viene ripubblicato su DVD per la prima volta nel 2004. Il video era stato originariamente pubblicato in VHS nel 1995 e ritirato dal commercio nel 1997. Sempre nel 2004 partecipa alla prima edizione di \"Rock Against Bush\", pubblicando \"God Save the USA\" nella compilation della Fat Wreck Chords contro l'ex Presidente degli Stati Uniti d'America, George W. Bush, il quale viene definito \"The Bad President\".\nDa \"The Fuse\" a \"Reason to Believe\".\nL'ottavo album del gruppo, \"The Fuse\", viene pubblicato in Europa il 27 giugno ed in Nord America il 9 agosto 2005. \"The Fuse\" non si discosta dalle precedenti pubblicazioni, pur con un cantato di Lindberg maggiormente rauca e con sonorit\u00e0 di power chord che, seppur sullo stile solito, sono suonati con maggior potenza. Il tour promozionale in Australia viene cancellato a causa di indiscrezioni sullo scioglimento della band, poi negate da Lindberg. Lo stesso anno, vengono pubblicate le versioni rimasterizzate digitalmente dei primi quattro album di studio. I Pennywise partecipano anche all'album di tributo per i Sublime, \"\" con la canzone \"Same in the End\", mentre l'anno successivo il cantante Jim Lindberg partecipa alla creazione di un album di cover dei Ramones per bambini, \"Brats on the Beat\", suonando la canzone \"Blitzkrieg Bop\".\nData la costanza dei Pennywise nel pubblicare un album ogni due anni, molti fan attendevano il loro nono disco di studio per il 2007. In un'intervista nell'ottobre 2006, il chitarrista Fletcher Dragge ha dichiarato che il gruppo ha gi\u00e0 lavorato sulle canzoni che sarebbero poi apparse sul nuovo CD, programmato per il 2007. Durante l'anno invece la band si \u00e8 \"limitata\" a pubblicare una canzone dei Sick of It All, \"My Life\", per l'album di tributo al gruppo, \"Our Impact Will Be Felt\", ed a partecipare all'edizione annuale del Vans Warped Tour, che li ha tenuti impegnati per oltre due mesi, portando l'uscita dell'album successivo ad uno slittamento.\nInfatti, il 25 marzo 2008 dopo un'attesa di tre anni \u00e8 uscito il nuovo disco in studio del gruppo, dal titolo \"Reason to Believe\", disponibile nel classico formato CD, negli Stati Uniti attraverso la MySpace Records ed in Europa con la Epitaph Records, e scaricabile gratuitamente dal loro MySpace grazie a Textango. Anche quest'album non si discosta dai precedenti, dimostrando, per alcuni, segni di stanchezza e mancanza di ispirazione. I temi dei testi affrontano il culto della celebrit\u00e0, la religione, l'apatia e la politica, spesso con un cinismo inedito per il gruppo. Dall'album \u00e8 stato estratto il singolo \"The Western World\", pubblicato il 20 febbraio, che ha raggiunto la 22\u00aa posizione della Billboard Modern Rock, seguito da \"Die for You\", il quale \u00e8 attualmente disponibile gratis per il download in formato MP3 160\u00a0Kbit/s.\nIl cambio alla voce, il decimo album studio.\nNella primavera del 2009 i Pennywise si esibiscono come headliner, assieme ai Pepper, nel J\u00e4germeister Music Tour, festival che li ha visti impegnati dal 13 aprile, prima data del tour a Seattle, fino alla fine di maggio. Come dichiarato dal bassista Bradbury in un'intervista al Michigal Local News, la formazione di Hermosa ha cominciato a scrivere canzoni per un nuovo album, ma non hanno ancora pianificato registrazioni in studio.\nIl 21 agosto 2009 viene resa nota la decisione del cantante Jim Lindberg di lasciare il gruppo, il quale comunque ha intenzione di continuare a suonare trovando una nuova voce.\nIl 2 settembre la band ha annunciato che in attesa di trovare un sostituto Zoli T\u00e9gl\u00e1s degli Ignite sar\u00e0 momentaneamente il cantante della band. Il 16 febbraio 2010, T\u00e9gl\u00e1s \u00e8 annunciato come cantante stabile del gruppo.\nJim ha successivamente spiegato tramite un'intervista a Punknews.org che ha lasciato i Pennywise a causa di alcuni conflitti con gli altri membri del complesso.\nNel marzo del 2012 la band ha annunciato che il decimo album studio si chiamer\u00e0 \"All or Nothing\". L'album \u00e8 stato poi pubblicato il 1\u00ba maggio.\nIl ritorno di Lindberg.\nIl 29 ottobre 2012 sulle frequenze di KROQ insieme a Fletcher Dragge annuncia che \u00e8 ufficialmente tornato in gruppo con i Pennywise. I Pennywise annunciano anche che torneranno sul palco il 18 gennaio al Palladium di Hollywood per festeggiare i 25 anni dalla fondazione del gruppo. Nel 2014 rilasciano il primo album dopo il ritorno di Jim Lindberg alla voce: \"Yesterdays\", uscito il 15 luglio 2014, \u00e8 una raccolta di brani mai inclusi in album precedenti, pi\u00f9 una re-registrazione delle canzoni \"No Way Out\" e \"Slowdown\". Una traccia nascosta include inoltre una versione originale dei brani eseguita durante le prove con Thirsk al basso.\nIl 6 marzo 2018, con la pubblicazione del brano \"Never Gonna Die\" sul canale YouTube della Epitaph Records, i Pennywise annunciano l'uscita dell'omonimo nuovo album, dodicesimo in studio, e pubblicato il 20 aprile 2018.\nStile ed influenze.\nI Pennywise sono considerati un gruppo chiave per l'ondata punk revival degli anni novanta. Le loro sonorit\u00e0 riprendono, partendo da un sound hardcore punk, lo stile skate punk ed il funk metal, e sono caratterizzate da una grande rapidit\u00e0 di esecuzione e di stacchi, oltre che dalla positivit\u00e0 di molti testi, spesso molto politicizzati. Fortemente influenzata dai conterranei Bad Religion, dai Black Flag e dai 7 Seconds, la band ha dato un grande contributo per molti gruppi, tra i quali Simple Plan, Authority Zero e Time Again, cos\u00ec come Cause for Alarm, 752-B, Break the Silence, Slackstring, CPM 22, Kisschasy e The Swellers."}
{"id": "79935", "revid": "291985", "url": "https://it.wikipedia.org/wiki?curid=79935", "title": "Wikibooks", "text": "Wikibooks, inizialmente chiamato Wikimedia Free Textbook Project e Wikimedia-Textbooks, \u00e8 un progetto multilingue per la raccolta di e-book dal contenuto didattico e disponibili con licenza libera, come libri di testo, manuali e libri commentati.\nDescrizione.\nAvviato il 10 luglio 2003, a ottobre 2021 contava pi\u00f9 di moduli per circa 535 libri nella versione in lingua italiana. Il pi\u00f9 grande Wikibooks \u00e8 in lingua inglese con moduli nello stesso periodo.\nIl progetto \u00e8 stato attivato in seguito a una richiesta del wikipediano Karl Wick per avere un luogo dove iniziare a costruire dei libri di testo open content, ad esempio per la chimica organica o per la fisica, al fine di ridurre i costi ed altre limitazioni inerenti ai materiali di apprendimento.\nI contenuti del sito sono disponibili con licenza CC BY-SA e, per compatibilit\u00e0, anche con licenza GFDL. I diritti d'autore sui contributi appartengono ai rispettivi creatori, e la licenza copyleft garantisce che i contenuti rimarranno sempre liberamente distribuibili e riproducibili.\nDopo che su alcuni Wikibooks (italiano, inglese, tedesco, spagnolo, francese) era stato attivato il portale Wikiversity, un ambiente di apprendimento aperto e una comunit\u00e0 di ricerca, che \u00e8 si successivamente separato divenendo un progetto a parte: Wikiversit\u00e0.\nDifferenze con Wikisource.\nLa principale differenza che c'\u00e8 tra Wikibooks e Wikisource \u00e8 che il primo si occupa di redigere libri, manuali, testi commentati scritti \"ex novo\" mentre Wikisource si occupa di digitalizzare testi gi\u00e0 editi precedentemente su carta.\nLo scopo di Wikibooks \u00e8 preparare libri con finalit\u00e0 didattica, in modo da essere utili a chiunque per l'insegnamento, lo studio, l'autoapprendimento, o la semplice voglia di sapere di pi\u00f9.\nSiccome questi libri sono scritti in maniera assolutamente volontaria e libera da vincoli, i testi sono dinamici, in costante aggiornamento con l'aiuto di tutta la comunit\u00e0, utenti registrati e non. Invece, su Wikisource, gli utenti costruiscono una versione digitale che sia quanto pi\u00f9 possibile fedele all'originale, pertanto, una volta raggiunta l'identit\u00e0 tra versione digitale e cartacea, il libro viene giudicato completo."}
{"id": "79936", "revid": "123312394", "url": "https://it.wikipedia.org/wiki?curid=79936", "title": "Ergocalciferolo", "text": "L' ergocalciferolo \u00e8 una vitamina appartenente al gruppo della vitamina D. \u00c8 anche conosciuta come vitamina D2 il cui nome sistematico \u00e8 \"(3\u03b2,5Z,7E,22E)-9,10-secoergosta-5,7,10(19),22-tetraen-3-olo\".\nIl precursore biologico dell'ergocalciferolo \u00e8 l'ergosterolo il quale viene trasformato nell'ergocalciferolo per azione della luce ultravioletta.\nViene usato come substrato dall'enzima mitocondriale CYP27A."}
{"id": "79938", "revid": "154893", "url": "https://it.wikipedia.org/wiki?curid=79938", "title": "Colecalciferolo", "text": "Il colecalciferolo, chiamato anche vitamina D3, \u00e8 una delle vitamine del gruppo D.\n\u00c8 strutturalmente uno steroide, con affinit\u00e0 strutturali con il testosterone, il colesterolo e il cortisolo.\nForme.\nIl colecalciferolo \u00e8 presente in tre diverse forme biologiche:\nIl 7-deidrocolesterolo \u00e8 il precursore biologico della vitamina D3, che viene trasformato in colecalciferolo dopo esposizione alla radiazione ultravioletta.\nLa vitamina D svolge un ruolo cruciale per il controllo del metabolismo del calcio insieme con altri due ormoni, il paratormone e la calcitonina. Essa \u00e8 in grado di stimolare l'assorbimento del calcio a livello gastro-intestinale. \u00c8 secreta a partire da cellule della cute in seguito all'esposizione solare.\nCarenza.\nIl colecalciferolo \u00e8 importante anche perch\u00e9 un deficit di questa vitamina provoca rachitismo nel bambino e osteomalacia nell'adulto."}
{"id": "79939", "revid": "121835328", "url": "https://it.wikipedia.org/wiki?curid=79939", "title": "Joseph-Marie Jacquard", "text": "Biografia.\nJacquard \u00e8 conosciuto come l'inventore del Telaio Jacquard. Svilupp\u00f2 una rudimentale macchina per intrecciare reti gi\u00e0 nel 1801. Dall'enciclopedia \"Grolier\" si apprende che il telaio automatico costituisce la prima applicazione pratica delle schede perforate. Le schede comandano la tessitura di disegni e trame sui tessuti. La creazione di Jacquard produce un vero \"boom\" nell'industria tessile e Napoleone I conferisce a Jacquard una pensione onoraria per aver brevettato la macchina. La macchina incontra l'opposizione dei lavoratori del settore, ma ciononostante si diffonde rapidamente. Prima della realizzazione della \"Jacquard\", infatti, i tessuti operati venivano eseguiti con un telaio azionato da un tessitore e da uno o due aiutanti che, stando sopra il telaio, azionavano il dispositivo per la formazione del passo, leggendo da un disegno o \"messa in carta\".\nIn realt\u00e0, pare che il prototipo del telaio Jacquard fosse stato realizzato nella seconda met\u00e0 del secolo XV da un tessitore catanzarese, conosciuto a Lione come \"Jean le Calabrais\". Quest'abile tessitore fu ospite di Luigi XI che fece arrivare alcuni esperti tessitori da Catanzaro per impiantare una manifattura tessile a Lione. Il telaio introdotto da Giovanni il Calabrese (e oggi custodito nel Museo delle arti e dei mestieri di Parigi) suscit\u00f2 gi\u00e0 allora ostilit\u00e0 tra gli operai tessili che cercarono di ostacolarne la diffusione per il timore della disoccupazione nel settore. La macchina infatti venne messa a punto a Lione negli anni tra il 1804 e il 1806 dallo stesso Jacquard, che ne aveva migliorato la meccanica combinando:\nA Schio esiste un giardino botanico (Giardino Jacquard) con un teatro interno a lui dedicato per volere del senatore Alessandro Rossi."}
{"id": "79941", "revid": "123605816", "url": "https://it.wikipedia.org/wiki?curid=79941", "title": "Alberto Castagna", "text": "Debutt\u00f2 in televisione come giornalista del TG2, lasciando poi la testata per condurre i programmi di Michele Guard\u00ec \"Mattina 2\" e \"I fatti vostri\", che lo resero popolare tanto da permettergli di vincere un Telegatto come \"Personaggio maschile dell'anno\" nel 1993. Nello stesso anno pass\u00f2 alla Fininvest.\nSu Canale 5 condusse alcune trasmissioni nel primo pomeriggio, ma in particolar modo port\u00f2 al debutto \"Stranamore\", programma di successo al quale leg\u00f2 la sua immagine e che condusse fino a pochi giorni prima della sua morte, avvenuta il 1\u00ba marzo 2005. Il suo stato di salute aveva tenuto in allarme il pubblico e i media alcuni anni prima, a causa di un aneurisma che lo aveva costretto ad una lunga convalescenza lontano dagli schermi.\nBiografia.\nGli esordi in RAI.\nDi famiglia napoletana, esord\u00ec come giornalista, prima a \"Il Piccolo\" di Trieste e poi al \"Settimanale\"; nel 1982 entr\u00f2 in RAI, in forze al TG2, inizialmente come cronista e poi in qualit\u00e0 di inviato speciale. Nel 1989 collabor\u00f2 alla realizzazione di \"Serata d'onore\", condotto da Pippo Baudo, per poi condurre \"Mattina 2\", trasmissione del mattino di Rai 2 di Michele Guard\u00ec, con il quale lavor\u00f2 anche in seguito conducendo \"I fatti vostri\" (1992).\n\"Stranamore\": il successo.\nLa conduzione del programma del mezzogiorno della seconda rete RAI gli regal\u00f2 una grande popolarit\u00e0, che lo port\u00f2 a vincere, nel 1993, il Telegatto come personaggio maschile dell'anno. Dall'autunno successivo pass\u00f2 alla Fininvest, esordendo su Canale 5 con il quiz del pomeriggio \"Sar\u00e0 vero?\".. Nello stesso anno si concesse anche un cameo nei panni di s\u00e9 stesso in un episodio del film di Enrico Oldoini \"Anni 90 - Parte II\", assieme a Massimo Boldi e Nadia Rinaldi.\nGi\u00e0 molto popolare, nel 1994 lanci\u00f2 in prima serata su Canale 5 la sua trasmissione pi\u00f9 rappresentativa, \"Stranamore\", che nel corso delle stagioni ottenne un ottimo successo di pubblico, pur non essendo esente da critiche e insinuazioni sulla sua autenticit\u00e0. Nello stesso anno e il successivo condusse anche \"Bellissima\", concorso di bellezza organizzato da Canale 5; ad affiancarlo, Luana Colussi (1994) e Francesca Rettondini (1995).\nOrmai divenuto un volto popolare dell'azienda fondata da Silvio Berlusconi, condusse nel pomeriggio di Canale 5 anche \"Complotto di famiglia\" (1994-1995), il variet\u00e0 estivo \"Cuori e denari\" (1995), insieme ad Antonella Elia e Simona Ventura, e \"Casa Castagna\" (1995-1996, con la regia di Gianni Boncompagni).\nNel 1996 recit\u00f2 in \"La villa dei misteri\" di Beppe Cino, fiction andata in onda su Rete 4.\nProblemi di salute.\nLa sua carriera sub\u00ec una brusca battuta d'arresto nel 1998 quando, venti giorni dopo un intervento chirurgico che aveva rimandato da tempo, fu vittima della rottura di un doppio aneurisma all'aorta toracica, che lo costrinse a subire due interventi chirurgici nell'arco di pochi giorni e una lunga degenza in ospedale durata otto mesi, subendo vari altri interventi, tra cui uno per emorragia e necrosi intestinale, anche nei mesi successivi al ricovero, avvenuto il 18 luglio. Rimase ricoverato fino al marzo del 1999, citando in seguito in giudizio i medici che lo avevano operato.\nLa sua battaglia contro la morte fu raccontata nel suo libro \"La mano sul cuore\", edito nel 1999 da Arnoldo Mondadori Editore. I problemi di salute tuttavia rimasero anche dopo la fine della degenza, costringendolo, in seguito ad infezione e setticemia che lo avevano colpito dopo il quarto intervento causandogli l'insufficienza renale cronica, a sottoporsi a dialisi e a rimanere in attesa per un trapianto di rene.\nIl ritorno sulle scene.\nNel 2001 torn\u00f2 in televisione alla guida di \"Stranamore\", che dopo aver inizialmente ritrovato il successo delle prime edizioni fu spostato su Rete 4, a causa di un vistoso calo d'ascolti.\nNel 2003 fu nominato assessore per i grandi eventi del comune di San Felice Circeo, carica dalla quale si dimise nel 2004.\nNell'autunno del 2004 condusse un nuovo programma su Rete 4, \"Cosa non farei\", mentre da febbraio 2005 torn\u00f2 alla conduzione di \"Stranamore\", coadiuvato da Emanuela Folliero. Nello stesso mese suscitarono clamore delle dure esternazioni e insulti su alcuni colleghi e sulla televisione in generale.\nLa morte improvvisa.\nIl conduttore mor\u00ec la sera del 1\u00ba marzo 2005, all'et\u00e0 di 59 anni, per un'emorragia interna; a causa della sua scomparsa, l'edizione in corso di \"Stranamore\" fu sospesa. La sua scomparsa venne annunciata poche ore dopo, in diretta in eurovisione, da Paolo Bonolis al Festival di Sanremo 2005.\nControversie e battaglie legali.\nNel 1996 fu inizialmente sospeso per due mesi (a maggio) dall'Ordine dei Giornalisti per aver violato le norme sui minori durante una puntata di \"Stranamore\". Fu in seguito radiato dall'ordine, nel 1997, per aver violato la Carta di Treviso portando in trasmissione due bambini figli di un pentito e mettendo quindi a repentaglio la loro sicurezza.\nNel 1999, dopo la lunga degenza, cit\u00f2 in giudizio i medici che lo avevano operato. La causa contro il chirurgo venne per\u00f2 persa e fu a sua volta processato, insieme alla moglie, per diffamazione nei confronti del medico; l'accusa chiese per lui otto mesi di reclusione, ma venne assolto.\nSempre nel 1999 venne accolto il ricorso fatto da Castagna contro la radiazione dall'Ordine dei giornalisti.\nVita privata.\nNel 1994 spos\u00f2 Maria Concetta Romano, dermatologa, da cui aveva avuto una figlia due anni prima, Carolina. Il matrimonio termin\u00f2 dopo solo un anno a causa di una relazione tra Castagna e l'attrice Francesca Rettondini. In seguito ai problemi di salute si \u00e8 poi riavvicinato alla moglie. Dopo alcuni anni, Castagna torn\u00f2 con la Rettondini."}
{"id": "79943", "revid": "824060", "url": "https://it.wikipedia.org/wiki?curid=79943", "title": "Offspring", "text": ""}
{"id": "79944", "revid": "1924342", "url": "https://it.wikipedia.org/wiki?curid=79944", "title": "The Offspring", "text": "The Offspring \u00e8 un gruppo musicale punk rock statunitense formatosi a Garden Grove, California, nel 1984.\nSono spesso citati, insieme a Green Day, blink-182 e Rancid, per aver contribuito a reinterpretare le prime sonorit\u00e0 punk rock in chiave moderna negli anni novanta. Hanno venduto pi\u00f9 di 36 milioni di dischi attraverso dieci album in studio, tre compilation, tre EP e tre DVD, diventando una delle band punk che ha venduto di pi\u00f9 di tutti i tempi.\nIl gruppo \u00e8 considerato tra i maggiori esponenti ed eredi dell'hardcore melodico classico californiano dell'inizio degli anni ottanta, ci\u00f2 nonostante sia il notevole successo commerciale e sia le sonorit\u00e0 talvolta leggere. Sono riusciti ad avere una grande influenza verso diversi gruppi formatisi successivamente, grazie anche alla Nitro, etichetta discografica di propriet\u00e0 sia del cantante Dexter Holland sia dell'ex bassista Greg K..\nI primi due album del gruppo, usciti il primo sotto etichetta Nemesis ed il secondo sotto Epitaph, narrano di tematiche politiche in chiave melodica che non riscuotono molto successo. Dall'album \"Smash\", il quale detiene il record di vendite per un'etichetta discografica indipendente, Epitaph, la band ha abbandonato queste tematiche riuscendo a conoscere un forte successo commerciale attraverso singoli quali \"Come Out and Play\" e \"Self Esteem\". I tre album successivi, \"Ixnay on the Hombre\", \"Americana\" e \"Conspiracy of One\", usciti sotto etichetta Columbia, hanno spostato leggermente il suono della band verso elementi pop punk ma comunque hanno ottenuto discreto successo. Durante il 2003 il batterista storico Ron Welty decise di lasciare la band per seguire il suo progetto parallelo degli Steady Ground ed al suo posto venne reclutato Atom Willard. Il 1\u00ba dicembre 2003 venne pubblicato in Italia l'album \"Splinter\" il quale riport\u00f2 il suono del gruppo verso un punk veloce e arrabbiato, con punte di hardcore e metal e con influenze pop punk ridotte rispetto al passato. Due anni dopo la pubblicazione avvenuta nel 2005 del primo \"Greatest Hits\" della band, Atom Willard lasci\u00f2 la band per dedicarsi al progetto degli Angels &amp; Airwaves ed al suo posto venne ingaggiato Pete Parada. Nella creazione dell'ottavo album in studio, la band \u00e8 stata impegnata per quasi due anni. \"Rise and Fall, Rage and Grace\" \u00e8 stato distribuito in Italia a partire dal 13 giugno 2008. Il 26 giugno 2012 \u00e8 stato pubblicato il nono album in studio, \"Days Go By\". Durante il 2018 il bassista storico Greg K. ha lasciato il gruppo in seguito a degli attriti con Dexter Holland e Noodles, venendo sostituito da Todd Morse. Dopo nove anni di attesa, il 16 aprile 2021 viene pubblicato il decimo album \"Let the Bad Times Roll\". Il 3 agosto seguente il batterista Pete Parada viene licenziato dal gruppo perch\u00e9 impossibilitato a vaccinarsi contro il SARS-CoV-2.\nStoria del gruppo.\nGli inizi, \"The Offspring\" e \"Ignition\" (1984-1994).\nLa band si form\u00f2 nel 1984 grazie a Bryan Keith \"Dexter\" Holland (ex chitarrista dei Clowns of Death) ed a Greg Kriesel. Presero la decisione di formare il gruppo all'esterno di un locale di Irvine una sera in cui suonavano gli eroi punk locali, i Social Distortion, dove entrambi non furono fatti entrare. Maledirono tutti e due la serata e decisero di formare una band punk.\nNel primo periodo la band si faceva chiamare \"Manic Subsidal\" e vi furono parecchi avvicendamenti tra i componenti del gruppo. Inizialmente era formato da Doug Thompson alla voce, Kevin Wasserman (meglio conosciuto come Noodles dei \"Clowns of Death\") alla prima chitarra, Dexter Holland alla seconda chitarra, Greg K. al basso e Jim Benton alla batteria. Con questa formazione, sotto il nome di \"Manic Subsidal\", pubblicarono solo una canzone, \"Hopeless\", contenuta nella compilation \"We Got Power, Vol. 2: Party Animal\" del 1984. Thompson lasci\u00f2 la band dopo un mese dalla pubblicazione della compilation e Dexter prese il suo ruolo come cantante. Poco dopo anche Jim Benton lasci\u00f2 la band ed al suo posto come batterista subentr\u00f2 James Lilja, anche lui ex membro dei \"Clowns of Death\".\nNel 1986 cambiarono il nome in \"The Offspring\" e registrarono il loro primo singolo, \"I'll Be Waiting/Blackball\", sotto l'etichetta Black Label Records. La Black Label Records degli Offspring in realt\u00e0 non esiste come casa discografica: \u00e8 un adattamento \"discografico\" di un nome di una marca di birra che i membri della band usavano bere e che hanno utilizzato per far credere di essere stati contrattualizzati da una casa discografica per poter diventare pi\u00f9 appetibili in futuro alle case discografiche reali. La formazione che incise questo singolo comprendeva Holland alla voce, Noodles (che era un bidello della scuola superiore di Greg K. e di Holland e nella quale continuer\u00e0 a lavorare fino al 1994, entrato nel gruppo per poter procurare alcolici ai componenti della band che non avevano ancora raggiunto l'et\u00e0 legale) alla chitarra, Greg K. al basso e James Lilja alla batteria.\nJames Lilja per\u00f2 abbandon\u00f2 la batteria pochi mesi dopo l'uscita di \"I'll Be Waiting/Blackball\" per seguire una carriera da ginecologo. Venne sostituito nel 1987 dal sedicenne Ron Welty, ex membro dei Fuck Quality X-Rays, il quale rimarr\u00e0 nella band fino al 2003.\nDurante il 1988 venne pubblicata la demo \"Tehran\" la quale, nel 1989, aiut\u00f2 il gruppo a trovare un accordo con la piccola etichetta Nemesis Records con la quale vennero contrattualizzati. Nello stesso anno con il produttore Thom Wilson realizzarono l'album \"The Offspring\", il quale venne realizzato in 3.000 copie sotto Nemesis e solamente in vinile. Verr\u00e0 ristampato successivamente in cd nel 1995 sotto etichetta Nitro. All Music Guide ha descritto cos\u00ec l'album:\nNel 1991, sempre con Thom Wilson e sempre con label Nemesis, gli Offspring produssero l'EP \"Baghdad\". Questo EP fu di vitale importanza per riuscire a firmare un contratto con la Epitaph Records, etichetta fondata da Brett Gurewitz dei Bad Religion. Gurewitz pensava che gli Offspring non rientrassero nella categoria di band che la Epitaph produceva. Ma l'EP \"Baghdad\" lo convinse a far fare loro una prova. La band allora entr\u00f2 in studio di registrazione, e nel 1992 venne prodotto il secondo album, \"Ignition\", che usc\u00ec nell'ottobre dello stesso anno.\n\"Ignition\" non contiene canzoni popolari ma mostra a partire dalla prima traccia, \"Session\" (scritta da Dexter in collaborazione con sua moglie), fino all'ultima, \"Forever and a Day\", sia una certa \"solidit\u00e0\" sia quello che gli Offspring sanno fare:\nL'album vendette un milione di copie e la band pass\u00f2 poi i successivi due anni in tour con gruppi come Pennywise, Lunachicks e NOFX.\nIl primo successo con \"Smash\" e \"Ixnay on the Hombre\" (1994-1997).\nAl loro ritorno in studio, gli Offspring realizzarono nell'aprile del 1994 l'album \"Smash\", che super\u00f2 di gran lunga il record di vendite da parte di una band che non era sotto contratto con una major; il limite era fermo a 8 milioni di copie, mentre \"Smash\" ha spinto il limite ad oltre 11 milioni. Grazie a singoli quali \"Come Out and Play (Keep 'Em Separated)\", (il quale narra delle violenze dentro i campus universitari) che \u00e8 stato il primo singolo del gruppo a raggiungere la vetta della classifica Billboard Alternative Songs, \"Self Esteem\" e \"Gotta Get Away\", gli Offspring insieme ai Green Day, ai blink-182 ed ai Rancid, rivitalizzarono la nuova generazione della scena punk che si andava formando in quel periodo.\n\"Smash\" \u00e8 stato descritto come: \nLa rivista inglese Kerrang! ha collocato l'album sia alla posizione numero 54 dei 100 album d'ascoltare prima di morire sia alla posizione numero 5 nella classifica dei migliori 50 album punk di sempre. Smash inoltre si classific\u00f2 alla posizione numero 4 nella classifica degli album Billboard 200.\nCon \"Come Out and Play\" entr\u00f2 nella band Chris \"X-13\" Higgins, il quale suoner\u00e0 con il gruppo fino al 2008. Higgins \u00e8 un personaggio familiare della band, famoso grazie alle sue partecipazioni in \"Come Out and Play\" (nella quale urla \"You Gotta Keep 'Em Separated!\"), \"Pretty Fly (for a White Guy)\" (con la presenza delle bambole nei concerti), \"Why Don't You Get a Job?\" (recitando nel video) ed in \"The Kids Aren't Alright\" (come terza chitarra).\nMolte cose successero dopo l'uscita di \"Smash\". Grazie ai maggiori incassi dovuti al successo dell'album, la band compr\u00f2 i diritti del loro primo album. Dexter e Greg crearono sempre durante il 1994 una loro etichetta discografica, la Nitro Records, e iniziarono a mettere sotto contratto varie band. Uno dei primi album che uscirono etichettati Nitro Records, fu la ristampa del loro primo lavoro \"The Offspring\" nel 1995 su CD. L'album era stato stampato in un numero limitato di copie e l'unica maniera per averlo a quel tempo era quella di acquistarlo a caro prezzo attraverso i venditori di vinili rari. La Nitro Records mise sotto contratto alcune delle punk band locali pi\u00f9 rappresentative, come a suo tempo fece la Epitaph con loro. Tra queste band si possono ricordare gli AFI, i Vandals e i Guttermouth.\nDopo \"Smash\", il produttore del disco Thom Wilson ricopr\u00ec una carica pi\u00f9 manageriale rispetto al passato, aiutando la band ad ottenere una maggiore approvazione tra il pubblico. Dopo due anni passati in tour, Wilson per\u00f2 divenne molto critico nei confronti della band, soprattutto sulla direzione musicale che la band stava prendendo, e decise quindi di farsi da parte.\nNel 1996 la band annunci\u00f2 il divorzio dalla Epitaph. Dexter e Noodles ne hanno spiegato le cause sia attraverso una lettera inviata mediante la mailing list del sito ufficiale, sia tramite interviste:\nLa band firm\u00f2 quindi per la Columbia Records, major di propriet\u00e0 della Sony Music. Questo port\u00f2 forti critiche al gruppo, il quale venne definito \"venduto\", anche se dalla Columbia ottenne un contratto meno remunerativo rispetto a quello stipulato con Epitaph e la promessa di una maggior libert\u00e0 artistica.\nNei primi mesi del 1997, dopo tre anni dal precedente lavoro, esce \"Ixnay on the Hombre\", album che nonostante non abbia riscosso un buon successo come \"Smash\" vende oltre 3 milioni di copie e raggiunge la posizione numero 9 nella Billboard 200. Questo lavoro \u00e8 distante dalle tematiche politico-punk dei primi due album del gruppo e da \"Smash\" e mostra delle prime influenze pop punk, anche se mischiate a tracce hardcore. I singoli estratti da questo album furono quattro, precisamente \"All I Want\", \"Gone Away\", \"The Meaning of Life\" ed \"I Choose\".\nSull'album il Los Angeles Times scrisse:\nDexter Holland invece non la pensava in questo modo: in una successiva intervista per il DVD \"Complete Music Video Collection\", ha affermato che \"Ixnay on the Hombre\" non venne ben accettato dai fan perch\u00e9 fu visto come un esperimento commerciale, mentre loro si aspettavano una specie di \"Smash II\".\n\"Americana\" e \"Conspiracy of One\" (1998-2002).\nCirca un anno e mezzo dopo la pubblicazione di \"Ixnay on the Hombre\", gli Offspring realizzarono \"Americana\" (che vendette circa 11 milioni di copie), album ritenuto maggiormente pop punk, commerciale ed orecchiabile rispetto a quelli precedenti.\nInfatti \"Americana\" secondo alcune recensioni ha portato il suono della band\nI quattro singoli estratti da questo album, \"Pretty Fly (for a White Guy)\", \"Why Don't You Get a Job?\", \"The Kids Aren't Alright\", e \"She's Got Issues\", riscossero un grande successo sulle radio e su MTV, suscitando alcune critiche di \"troppa commercialit\u00e0\" da parte di molti fan di vecchia data, che si sentirono come \"traditi\" da una svolta cos\u00ec radicale. Tuttavia l'album ricevette anche critiche positive ed \u00e8 stato inserito, al 20\u00ba posto, nella classifica dei 50 migliori album punk di sempre secondo la rivista Kerrang!. Vennero premiati con l'MTV Europe Music Awards nell'edizione a Dublino del 1999 (nella quale si esibirono suonando \"The Kids Aren't Alright\") come migliori artisti rock ed \u00e8 in questo periodo che arrivarono al momento di maggior successo commerciale della loro carriera. Periodo che si concretizzer\u00e0 sia attraverso una grande esibizione al festival di Woodstock del 1999, svoltosi a Roma, New York (dove Dexter fece a pezzi dei manichini raffiguranti i Backstreet Boys), sia nell'apparizione nel film horror \"Giovani diavoli\", dove eseguiranno \"Beheaded 1999\", remix melodic hardcore della canzone del primo album, ed \"I Wanna Be Sedated\", cover dei Ramones, che verr\u00e0 poi inclusa su richiesta di Johnny Ramone nell'album tributo ai Ramones \"We're a Happy Family\".\nNel novembre del 2000, dopo aver passato molto tempo in tour, la band pubblic\u00f2 un altro album: \"Conspiracy of One\". Il gruppo pass\u00f2 molti mesi a spiegare tramite il loro sito web che questo album si sarebbe avvicinato al loro lavoro del 1992, \"Ignition\", con sonorit\u00e0 simili, anche se in realt\u00e0 il risultato si \u00e8 rivelato essere diverso. L'album presenta varie connotazioni pop punk ed \u00e8 stato ritenuto abbastanza simile ad \"Americana\", anche se le opinioni sono contrastanti. All Music Guide e Rolling Stone hanno descritto l'album come\nAltre recensioni invece hanno descritto l'album diversamente:\nInoltre l'intenzione originaria del gruppo era quella di rendere disponibile gratuitamente l'album su Internet, per manifestare il supporto della band al download di brani musicali sul web, e di regalare un milione di dollari a un fan estratto a caso fra tutti quelli che avevano scaricato l'album. Tuttavia sotto la minaccia di azioni legali da parte della Columbia attraverso la loro societ\u00e0 madre Sony, solo il primo singolo, \"Original Prankster\", venne pubblicato gratuitamente sul sito ufficiale della band. \"Conspiracy of One\" divent\u00f2 disco di platino e d'oro e raggiunse la posizione numero 9 nella classifica Billboard 200. Il secondo singolo estratto fu \"Want You Bad\" ed il terzo ed ultimo fu \"Million Miles Away\".\nL'abbandono di Ron Welty e \"Splinter\" (2003-2004).\nIn seguito alla pubblicazione di \"Conspiracy of One\", nel 2003 il batterista Ron Welty abbandon\u00f2 la band per dedicarsi a un progetto parallelo, gli Steady Ground, band nella quale, parallelamente agli Offspring, gi\u00e0 da tempo suonava la batteria ed era co-produttore. La band e lo stesso batterista non fornirono molti particolari su questa defezione, ma molti ipotizzarono fosse dovuta al fatto che Welty non fosse contento della direzione che stava prendendo la band, indirizzata sempre pi\u00f9 maggiormente verso vari elementi pop punk, anche dopo la recente uscita di \"Conspiracy of One\" e che quindi avesse deciso di focalizzarsi solo sugli Steady Ground. Noodles a proposito disse:\nDopo altri tre anni di mancanza di produzione di materiale in studio, l'attesa per un nuovo album degli Offspring era alta. Nel frattempo realizzarono per la colonna sonora del film \"Orange County\", il pezzo \"Defy You\", pubblicato anche come singolo. La canzone fu ben accolta dai fan, i quali speravano che la band si stesse allontanando dal genere pop punk, che aveva mostrato negli ultimi lavori. Nel 2003 gli Offspring pubblicarono l'album \"Splinter\", sul cui titolo si ebbe un'accesa \"querelle\" tra la band e Axl Rose dei Guns N' Roses. Il primo titolo dell'album doveva essere infatti \"Chinese Democrazy: You Snooze, You Lose\", come il disco che i Guns N' Roses da anni dicevano di dover pubblicare, ma che fino al 2008 non vedr\u00e0 luce. Dexter motiv\u00f2 la scelta dell'uso di questo titolo nell'aprile del 2002, criticando il \"look\" mostrato da Axl durante l'MTV Video Music Awards dello stesso anno: \nAxl Rose per\u00f2 era in procinto di far emettere nei confronti degli Offspring, tramite i suoi legali, un'ordinanza nella quale veniva intimato alla band di desistere dal voler utilizzare \"Chinese Democracy\", o sue varianti, come titolo dell'album.\nDi conseguenza il gruppo, per timore che l'album avesse dei ritardi nella pubblicazione, decise di cambiarne il titolo in \"Splinter\".\nDexter Holland ha per\u00f2 successivamente rivelato, nel 2009, che la band non intendeva seriamente \"rubare\" il titolo ai Guns N' Roses ma semplicemente far loro uno scherzo, il quale \u00e8 andato oltre a quello che ci si aspettava.\n\"Splinter\" (con le parti di batteria registrate in studio da Josh Freese) riport\u00f2 il suono della band alle sue origini punk melodiche, un punk veloce ed arrabbiato con punte di hardcore e metal. La voce di Dexter venne descritta come \"piena d'energia\" ed i riff di chitarra di Noodles come \"impressionanti\". L'album tuttavia venne criticato per la sua eccessiva brevit\u00e0 e fin\u00ec per essere considerato come un'occasione sprecata.\nDall'album vennero tratti i singoli \"Hit That\", \"(Can't Get My) Head Around You\" e \"Spare Me the Details\", mentre venne prodotto un video per la traccia \"Da Hui\", in cui si vedono Dexter e Noodles che \"tentano\" di praticare il surf alle Hawaii, ma con scarsi risultati. \"Hit That\" (che narra del non dar importanza alle conseguenze che possono derivare dalla promiscuit\u00e0 sessuale) ottenne un discreto successo su MTV e raggiunse inoltre la prima posizione della Alternative Songs, ma allo stesso tempo provoc\u00f2 alcune critiche da parte dei fan di vecchia data per l'utilizzo dei sintetizzatori nel brano, per la prima volta nella storia del gruppo. L'album vendette in totale 1,5 milioni di copie, raggiungendo la certificazione d'oro.\nSempre nel 2004 la band partecip\u00f2 alla compilation \"Rock Against Bush, Vol. 1\" con la canzone \"Baghdad\". \"Rock Against Bush, Vol. 1\" \u00e8 una compilation prodotta dalla Fat Wreck Chords a cui hanno collaborato numerosi artisti punk che hanno voluto esprimere una forte critica verso le elezioni presidenziali statunitensi del 2004 e le politiche governative dell'ex presidente George W. Bush, il quale viene definito \"The Bad President\".\nDexter Holland durante l'anno ha anche realizzato uno dei suoi sogni: un viaggio in solitaria di nove giorni con il suo aereo intorno al mondo.\n\"Greatest Hits\" (2005-2007).\nDopo il tour per la promozione di \"Splinter\", che li port\u00f2 in giro per tutto il mondo, gli Offspring nel giugno del 2005 pubblicarono un \"Greatest Hits\" (che ha ottenuto buone vendite, raggiungendo la posizione numero 8 nella Billboard 200) sia in CD sia in versione DualDisc (con la parte DVD che presenta le tracce in formato 5.1 ed un commento di Noodles e Dexter sulle canzoni), a cui venne poi affiancato il mese successivo il DVD intitolato \"Complete Music Video Collection\", il quale contiene sia la videografia completa della band sia una descrizione su ogni video fatta sempre da Dexter e Noodles. Il Greatest Hits contiene 14 hits della band, tra cui la nuova \"Can't Repeat\" ed i remix di \"The Kids Aren't Alright\" e \"Next to You\", canzone scritta e cantata per la prima volta dai Police, pubblicata sia all'interno del disco come traccia fantasma alla fine del brano \"(Can't Get My) Head Around You\" sia come singolo.\nLe canzoni vennero scelte tra il periodo 1994-2003, lasciando fuori solo il materiale pi\u00f9 vecchio. \"Complete Music Video Collection\" contiene inoltre come bonus track una versione live del 1993 a Londra del pezzo \"Dirty Magic\" di \"Ignition\" ed anche alcuni video molto rari dei primi anni ottanta in cui s'intravedono dei giovani Greg K. e Dexter. Come per il \"Greatest Hits\", anche questa raccolta della band raggiunse buone vendite, ottenendo la certificazione di disco d'oro.\nNell'estate del 2005 il gruppo ha partecipato al Vans Warped Tour per la prima volta, con varie date attraverso il Nord America. Successivamente a questa prima parte del tour promozionale del \"Greatest Hits\" il complesso ha effettuato anche alcune date europee ed in Giappone, dove ha riscosso molto successo.\nSempre durante l'anno gli Offspring hanno suonato anche nello storico club newyorkese CBGB per cercare di aiutare il proprietario Hilly Kristal nell'affrontare un aumento vertiginoso del canone di locazione del locale, arrivato ad oltre 19.000\u00a0$ al mese. Ma non si \u00e8 rilevato sufficiente. Dopo la morte di Kristal avvenuta nel 2007, il locale ha dovuto chiudere ed \u00e8 stato recentemente acquistato dall'imprenditore John Varvatos, il quale l'ha trasformato in un negozio d'abbigliamento.\nAlla fine del tour mondiale la band si prese un periodo di riposo per poter scrivere e lavorare sulle tracce del successivo album. Durante questo periodo di pausa, nel 2006, Atom Willard venne contattato da Tom DeLonge, ex chitarrista dei blink-182, per cercare di coinvolgerlo nella sua nuova band, gli Angels &amp; Airwaves. Willard accett\u00f2 e pochi mesi dopo lasci\u00f2 gli Offspring.\nL'anno successivo, inoltre, Dexter ha partecipato al documentario \"Punk's Not Dead\", realizzato in occasione del trentesimo anniversario dalla nascita del genere musicale punk, concedendo un'intervista.\nIl cambio di batteristi, \"Rise and Fall, Rage and Grace\" (2007-2009).\nIl gruppo ha iniziato a scrivere i pezzi per il nuovo album a partire dal 16 novembre 2006 con il produttore Bob Rock.\nNel luglio del 2007 Dexter Holland ha annunciato che la band aveva finito altre due canzoni, che l'album verr\u00e0 registrato in parte alle Hawaii ed in parte ad Orange County, in California.\nDal 27 luglio 2007 il complesso ha un nuovo batterista, che sostituisce Atom Willard per i concerti live: Pete Parada. Pete ha iniziato a suonare per gli Offspring da agosto, al Summer Sonic Festival in Giappone.\nNel settembre del 2007 la band ha messo una videocamera nello studio di registrazione, collegata al forum ufficiale, la quale, ad intervalli di 30 secondi, mostrava lo studio con la presenza dei produttori e dei membri del gruppo.\nA partire dall'8 novembre 2007 sul canale YouTube ufficiale della band sono stati postati due video che mostrano il gruppo suonare in studio alcune canzoni del nuovo album.\nDurante la Vigilia di Natale del 2007, Dexter Holland sull'avanzamento del nuovo album scrisse nel diario del sito ufficiale:\nL'incisione del disco \u00e8 stata relativamente rapida ed il 9 aprile il gruppo, attraverso il sito web ha annunciato il titolo del nuovo album: \"Rise and Fall, Rage and Grace\", che \u00e8 stato messo in commercio a partire dal 17 giugno 2008 e per il quale le basi per la batteria sono state registrate da Josh Freese.\nIl primo singolo, \"Hammerhead\", \u00e8 stato distribuito a partire dal 6 maggio 2008 nelle radio.\n\"Hammerhead\" \u00e8 stato disponibile gratis per il download in formato MP3 sul sito web della band per vari mesi, seguendo la stessa modalit\u00e0 gi\u00e0 effettuata per far conoscere al pubblico un singolo precedente, \"Original Prankster\". La canzone (che narra delle sparatorie che avvengono negli istituti scolastici) \u00e8 considerata sia come quella dell'album con le parole pi\u00f9 \"forti\" sia come una delle migliori dello stesso disco, grazie soprattutto allo stile veloce di batteria adottato ed alla voce di Dexter, sorprendentemente \"fresca\".\nIl tour promozionale \u00e8 iniziato il 16 maggio con uno show al festival californiano X-Fest. Il 28 maggio \u00e8 stato annunciato sul sito web della band che inizialmente nel tour mondiale come bassista ci sar\u00e0 Scott Shiflett, basso della band punk Face to Face, perch\u00e9 Greg K. \u00e8 diventato pap\u00e0 per la quarta volta ed \u00e8 stato impegnato a casa. Kriesel \u00e8 ritornato a suonare da met\u00e0 giugno.\nSempre nel 2008, Chris \"X-13\" Higgins ha lasciato la band perch\u00e9 stanco dei continui tour. Al suo posto come terzo chitarrista \u00e8 stato reclutato Warren Fitzgerald, dei The Vandals, il quale ha suonato in tour solamente fino al 26 agosto 2008, quando \u00e8 stato sostituito da Andrew Freeman.\nL'Epitaph ha inoltre pubblicato il 17 giugno 2008 una ristampa rimasterizzata di \"Ignition\" e di \"Smash\", quest'ultimo con un nuovo libretto composto di 24 pagine.\nA Dexter tuttavia non \u00e8 piaciuta molto questa mossa dell'Epitaph:\n\"Rise and Fall, Rage and Grace\" ha prodotto reazioni contrastanti: mentre All Music Guide ha comparato \"Fix You\" all'omonimo brano dei Coldplay, assegnando un punteggio di 2 su 5 all'album, considerandolo troppo \"tranquillo\", Kerrang! ha attribuito un voto di 4 su 5, affermando che \"Rise and Fall, Rage and Grace\" \u00e8 un'ottima riconferma.\nDexter ha risposto a queste critiche attraverso un'intervista al Los Angeles Times:\nHa inoltre aggiunto sia nell'intervista al Los Angeles Times sia in un'altra a MusiquePlus:\nIl secondo singolo, \"You're Gonna Go Far, Kid\", narra dei disturbi comportamentali di un ragazzo delle scuole secondarie di secondo grado. Ha ottenuto un forte successo, raggiungendo la vetta nella classifica Billboard Alternative Songs (mantenendola poi per 11 settimane), posizione che non si vedeva dal 2004, raggiunta grazie alla canzone \"Hit That\". Il 17 ottobre 2008 \u00e8 stato pubblicato un video diretto da Chris Hopewell fatto per larga parte in grafica computerizzata, come gi\u00e0 visto per \"Hammerhead\".\nSuccessivamente la band ha realizzato un ulteriore video musicale, per il terzo singolo estratto, \"Kristy, Are You Doing Okay?\", che racconta di una storia di abusi infantili accaduta veramente a una bambina, amica d'infanzia di Dexter. Diretto da Lex Halaby e pubblicato il 2 febbraio 2009 su AOL mostra un punto di rottura rispetto agli altri due pubblicati per i precedenti singoli dell'album, perch\u00e9 mostra almeno un membro della band in carne ed ossa: Dexter Holland \u00e8 infatti presente a cantare ed a suonare con una chitarra la canzone. Nel video si vede il diario di Kristy nel quale lei stessa ha scritto di un evento traumatico. Un ragazzo nota questo ed inizia a sospettare che le sia successo qualcosa di spiacevole, ma non essendone certo non se la sente di parlare con lei e la lascia sola.\nDurante marzo il gruppo ha reso noto sul sito web il tour \"Shit Is Fucked Up\", il quale si svolger\u00e0 inizialmente negli USA da maggio a luglio come headliner, dopo oltre quattro anni dall'ultima volta, e poi successivamente in Europa con varie date per il continente tra cui l'Italia. Andrew Freeman \u00e8 stato a partire da questo tour sostituito da Todd Morse degli H2O. Il 12 maggio la band ha pubblicato un altro singolo da \"Rise and Fall, Rage and Grace\", \"Half-Truism\".\n\"Days Go By\" (2009-2012).\nIn un'intervista rilasciata per la radio canadese X92.9 nel giugno del 2009 Noodles ha dichiarato che Dexter \u00e8 stato impegnato alle Hawaii a lavorare con Bob Rock per quello che sar\u00e0 il nono album. Dexter stesso per la rivista Rolling Stone ha spiegato che intende pubblicarlo nel 2010, impiegandoci meno tempo rispetto alla creazione di \"Rise and Fall, Rage and Grace\" anche se successivamente non \u00e8 successo. Inizialmente \u00e8 stata confermata inoltre l'intenzione del gruppo di pubblicare l'album con il batterista Pete Parada per le registrazioni in studio, ma successivamente Josh Freese ha reso noto sul suo sito web che ha partecipato anche lui alle registrazioni.\nDal 18 febbraio 2010 \u00e8 stato disponibile uno streaming tramite webcam dallo studio di registrazione.\nDurante luglio hanno partecipato all\"'Unity Tour 2010\" insieme ai 311, il quale ha fermato momentaneamente il lavoro sul nuovo album, che \u00e8 ripreso poi al termine. Secondo quanto ha dichiarato Greg Kriesel, quest'ultimo tour potrebbe far subire ritardi per l'uscita del disco rispetto a quanto pianificato, come poi si \u00e8 verificato.\nNell'estate 2011 il gruppo \u00e8 stato in tourn\u00e9e in Europa sempre con Todd Morse come terza chitarra per poi effettuare alcuni show nei primi mesi del 2012 in Giappone.\nNel marzo del 2012 il frontman Dexter Holland ha dichiarato via Twitter che il nono album studio \u00e8 completo.\nIl 23 aprile \u00e8 stato rivelato il nome dell'album, \"Days Go By\", che \u00e8 stato messo in commercio il 26 giugno.\nIl disco vede per la prima volta sia Pete Parada suonare per una parte delle registrazioni in studio della batteria con gli Offspring (sempre in partecipazione con Josh Freese), sia Todd Morse, il quale ha effettuato dei cori. Noodles e Dexter Holland hanno successivamente rilasciato delle interviste tramite quattro video pubblicati sul canale ufficiale di YouTube del gruppo dove hanno risposto ad alcune domande dei fan inerenti al disco.\nTre giorni dopo, il 26 aprile, la band ha pubblicato il primo singolo tratto dall'album, la canzone omonima \"Days Go By\" (la quale narra dell'affrontare sempre la vita anche se sembra che tutto ti sia contro, non necessariamente facendo una rivoluzione, ma entrando nello spirito che le cose possano andare meglio) in USA, Canada, Germania, Austria e Svizzera, mentre in tutto il mondo, il 30 aprile, \u00e8 stato distribuito come singolo \"Cruising California (Bumpin' in My Trunk)\". L'11 settembre viene pubblicato il terzo singolo \"Turning into You\".\n\"Days Go By\" ha ottenuto giudizi diversi: AllMusic ha dato all'album due stelle e mezzo su una scala di cinque, indicando che l'album \u00e8 pi\u00f9 che altro per dei fan che conoscono gi\u00e0 il gruppo e non per chi li ascolta per la prima volta, ed \u00e8 stato criticato anche per la mancanza di \"novit\u00e0\".\nAltre recensioni, invece, sono state generalmente positive, indicandolo come un album \"classico\" degli Offspring, composto sia da un pizzico di ballate come gi\u00e0 sono state presenti nelle loro ultime produzioni sia da incursioni di punk che si adattano bene nel disco.\nLa lunga pausa discografica e l'abbandono di Greg K. (2013-2020).\nDopo \"Days Go By\", gli Offspring si sono concessi una lunga pausa discografica, inframezzata soltanto dall'uscita di tre singoli inediti: il 30 gennaio 2015 \"Coming for You\", accompagnato nel mese di marzo dal relativo videoclip e nominato sigla ufficiale dell\"'Elimination Chamber (2015)\", il 27 luglio 2016 \"Sharknado\", apparso nella colonna sonora del film TV \"Sharknado 4\": si tratta di una cover del brano \"Gigantor\" dei The Dickies, ma con un testo completamente riscritto per l'occasione, e infine il 5 novembre 2020 \"Christmas (Baby Please Come Home)\", cover del celebre brano natalizio di Darlene Love.\nNell'agosto 2019 lo storico bassista Greg K. intenta una causa contro i suoi compagni Dexter Holland e Noodles, rei secondo lui di aver escogitato un piano nel novembre del 2018 per cacciarlo dalla band senza un equo compenso. I due per tutta risposta hanno invece affermato che le accuse sono totalmente prive di fondamento, e di essersi solo limitati di chiedere a Kriesel di lasciare la band (con sua risposta affermativa) dopo il sorgere di divergenze artistiche sulla futura direzione che avrebbe intrapreso il gruppo, e di aver tentato di negoziare con lui la sua parte di compensi. Dal 2019 il suo posto al basso \u00e8 stato preso da Todd Morse, gi\u00e0 turnista degli Offspring dal 2009.\n\"Let the Bad Times Roll\" e il licenziamento di Pete Parada (2021-presente).\nIl 24 febbraio 2021 arriva l'annuncio ufficiale, a nove anni di distanza dal precedente \"Days Go By\", dell'uscita del decimo album in studio della band californiana, il primo registrato senza un bassista ufficiale dopo l'abbandono di Greg K.: le parti di basso vengono infatti composte da Dexter Holland. Il suo titolo \u00e8 \"Let the Bad Times Roll\" e viene pubblicato il 16 aprile, prodotto nuovamente da Bob Rock. L'album viene anticipato dal singolo omonimo e contiene 12 tracce, tra le quali \u00e8 presente anche \"Coming for You\", il singolo uscito nel 2015. Il 7 aprile esce un altro nuovo singolo, dal titolo \"We Never Have Sex Anymore\".\nIl 3 agosto giunge la notizia del licenziamento del batterista Pete Parada in quanto impossibilitato a vaccinarsi contro il SARS-CoV-2. Essendo affetto sin da bambino dalla sindrome di Guillain-Barr\u00e9, dopo un consulto medico gli \u00e8 stato sconsigliato di ricevere anche una sola dose del vaccino in quanto i rischi supererebbero i benefici.\nStile ed influenze.\nGli Offspring tra i loro ispiratori citano Agent Orange, Black Flag, Darby Crash, Dead Kennedys, Circle Jerks, D.I., Clash, Descendents, Ramones, Social Distortion, Sex Pistols, T.S.O.L., Vandals, Dickies, The Germs ed Adolescents.\nA riguardo dell'influenza avuta dai T.S.O.L., Dexter ha affermato:\nIl loro successo, a partire in particolar modo da \"Smash\", cos\u00ec come i quasi contemporanei exploit di vendite a partire dagli anni novanta di altri gruppi melodic hardcore punk e pop punk, in particolare i Green Day, ha consentito una maggiore attenzione mediatica verso il genere, permettendo ad altri gruppi, come i Rancid, i Pennywise, i Pansy Division, i blink-182 ed i Bad Religion, precedentemente non considerati dai media, cos\u00ec come l'intera terza ondata dello ska, l'ottenimento di un discreto successo. Tra i gruppi maggiormente influenzati dagli Offspring sono da citare Teeth, Steriogram, Dietrich Kammer, At the Spine, The Naked Apes, Valvomo e The Protocol.\nFin dal primo album-studio, \"The Offspring\", del 1989, lo stile musicale della band \u00e8 chiaro: chitarre potenti, avvolte da occasionali riff surf ed un timbro vocale alto, tra l'urlato ed il cantato, con una base melodica. \"Smash\" si differenzia dall'intera produzione musicale del gruppo in quanto presenta riff pesanti, come quelli dei Metallica, e lenti tempi hardcore."}
{"id": "79948", "revid": "133248", "url": "https://it.wikipedia.org/wiki?curid=79948", "title": "Siren of Atlantis", "text": ""}
{"id": "79949", "revid": "37401", "url": "https://it.wikipedia.org/wiki?curid=79949", "title": "Ermetismo", "text": ""}
{"id": "79956", "revid": "83531", "url": "https://it.wikipedia.org/wiki?curid=79956", "title": "Stringa", "text": ""}
{"id": "79957", "revid": "1060", "url": "https://it.wikipedia.org/wiki?curid=79957", "title": "Stipsi", "text": ""}
