{"id": "63795", "revid": "120051989", "url": "https://it.wikipedia.org/wiki?curid=63795", "title": "Tony Brooks", "text": "Insieme a Moss, Brooks \u00e8 considerato uno dei migliori piloti a non essere mai riusciti a conquistare un Campionato mondiale di F1.\nHa preso parte a 39 Gran Premi di Formula 1, debuttando in gara il 14 luglio 1956. In precedenza, era stato il primo pilota inglese, a distanza di oltre 30 anni, a vincere un Gran Premio a bordo di una monoposto britannica, conquistando nel 1955, su una Connaught, il primo posto a Siracusa in un GP non valido per il Campionato del Mondo.\nCarriera.\nGli inizi.\nFiglio di un dentista, egli stesso intraprese studi di odontoiatria, dedicandosi al contempo alla sua passione per l'automobilismo. Esord\u00ec, infatti, per la prima volta in una gara nel 1952. Per i primi anni corse soprattutto in eventi locali, fino a quando, nel 1955, non gli venne offerta la possibilit\u00e0 di guidare una Connaught di Formula 2 al Crystal Palace, in cui giunse quarto, e, successivamente, vetture dell'Aston Martin. Le buone prestazioni ottenute favorirono la sua partecipazione al Gran Premio di Siracusa dello stesso anno, a cui partecip\u00f2 nonostante stesse preparando gli esami universitari. Brooks, alla guida di una Connaught, riusc\u00ec ad imporsi, attirando su di s\u00e9 l'attenzione di diversi team di Formula 1 e diventando il primo pilota inglese dal 1924 a vincere una corsa fuori dal Regno Unito.\nFormula 1.\nFirm\u00f2 dunque un contratto con la BRM, con cui fece il suo debutto in Formula 1 al Gran Premio di Monaco 1956, in cui non riusc\u00ec, per\u00f2 a prendere il via. Successivamente partecip\u00f2 all'appuntamento in Gran Bretagna, ma fu vittima di un incidente in cui si frattur\u00f2 la mascella a causa del blocco dell'acceleratore avvenuto sulla sua vettura. Contemporaneamente continu\u00f2 comunque a correre per l'Aston Martin nelle competizioni a ruote coperte.\nBrooks conquist\u00f2 la prima vittoria in un Gran Premio valido per il Campionato Mondiale di F1 per una vettura costruita nel Regno Unito nel 1957 ad Aintree, nel Gran Premio di Gran Bretagna, vittoria condivisa con Stirling Moss.\nNel 1958, sempre con la Vanwall, vinse 3 Gran Premi: Belgio (Francorchamps), Germania (N\u00fcrburgring) e Italia (Monza), piazzandosi al terzo posto della Classifica Mondiale Piloti.\nNel 1959 si trasfer\u00ec alla Ferrari. Durante le trattative per il suo passaggio al team di Maranello, Brooks richiese di non dover correre la 24 Ore di Le Mans, in ragione dell'incidente avuto l'anno precedente, condizione che Enzo Ferrari accett\u00f2. Durante quest'annata riusc\u00ec ad imporsi al Gran Premio di Francia, corso a Reims e al Gran Premio di Germania all'AVUS. Le sue possibilit\u00e0 di imporsi e divenire campione del mondo andarono, per\u00f2, in fumo a causa di un guasto a Monza alla frizione, che gli imped\u00ec di prendere il via della gara e per la diserzione da parte della sua squadra della corsa di casa per uno sciopero. Inoltre il Gran Premio del Belgio, che si svolgeva su una pista gradita al pilota inglese, venne cancellato dal calendario. A fine anno si classific\u00f2 dunque secondo, dietro a Jack Brabham, divenendo vicecampione.\nNel 1960 e 1961 ottenne alcuni piazzamenti in zona punti guidando macchine Cooper e BRM del team Yeoman Credit, ritirandosi poi dalle competizioni, a soli 29 anni.\nNel Campionato Mondiale Sport ha vinto la 1000\u00a0km del Nurburgring nel '57 e il prestigioso Tourist Trophy nel '58, entrambe le volte a bordo dell'Aston Martin.\nIn totale, nel Campionato mondiale di F1 Brooks ha conquistato 6 vittorie, 3 pole position e 10 podi, conquistando un secondo posto nel Mondiale del 1959."}
{"id": "63796", "revid": "113416351", "url": "https://it.wikipedia.org/wiki?curid=63796", "title": "Tony Maggs", "text": "Carriera.\nNato in una famiglia benestante di agricoltori, Maggs lasci\u00f2 la propria famiglia nel 1960 per dedicarsi alle corse automobilistiche trasferendosi in Europa. Nel 1961 si mise in luce guidando una delle vetture di Ken Tyrrell nel campionato di Formula Junior, che termin\u00f2 al primo posto a pari punti con Jo Siffert. Corse poi anche due gare in Formula 1 senza risultati rilevanti, divenendo per\u00f2 il primo pilota sudafricano a correre nella serie iridata.\nVenne quindi assunto dalla Cooper per le seguenti due stagioni e, al suo esordio con il team britannico, giunse subito a punti. Conquist\u00f2 poi un totale di tre podi con la squadra inglese giungendo secondo nelle edizioni del Gran Premio di Francia del 1962 e del 1963 e terzo al Gran Premio del Sudafrica 1962. Accantonato a favore di Phil Hill, Maggs si trasfer\u00ec per il 1964 alla Scuderia Centro Sud con cui ottenne quattro punti. La sua ultima gara nella massima serie automobilistica fu il Gran Premio del Sudafrica 1965, dopodich\u00e9 si dedic\u00f2 alla Formula 2. In seguito, per\u00f2, ad un grave incidente da lui provocato in cui rimase ucciso un bambino decise di abbandonare la sua carriera per ritornare in patria e dedicarsi alla sua fattoria.\nMor\u00ec nel 2009 di cancro ai polmoni."}
{"id": "63797", "revid": "6923", "url": "https://it.wikipedia.org/wiki?curid=63797", "title": "Tony Settember", "text": "Ha preso il via in 6 Gran Premi, miglior risultato l'8\u00ba posto in cui \u00e8 stato classificato al Gran Premio del Belgio 1963, per quanto non avesse tagliato il traguardo, su Scirocco-BRM."}
{"id": "63798", "revid": "1710207", "url": "https://it.wikipedia.org/wiki?curid=63798", "title": "Toranosuke Takagi", "text": "Carriera.\nGli inizi.\nTakagi fu fortemente influenzato da suo padre, un pilota di turismo. Nel 1980, egli inizi\u00f2 la sua carriera nei kart, correndo la sua prima gara in un campionato ufficiale nel 1987. Dopo aver vinto molte gare nella All Japan National Kart A2 Series, Takagi concluse la sua carriera nei Kart nel 1991 e inizi\u00f2 a correre nella Formula Toyota nel 1992. Nel 1993, corse nella Formula 3 giapponese, concludendo al 10\u00ba posto nella sua stagione di debutto.\nFormula 1.\nDurante una gara del 1994 attir\u00f2 l'attenzione di Satoru Nakajima, un ex pilota giapponese di Formula 1, che lo inser\u00ec come pilota alla \"Nakajima Racing\" per la stagione di Formula 3000. Egli si accas\u00f2 nella scuderia dal 1995 finch\u00e9 venne scelto dalla Tyrrell, scuderia inglese di F1, come tester per la stagione 1997. Grazie anche all\u2019appoggio dello sponsor PIAA, fu scelto come pilota titolare per la stagione successiva (divenendo cos\u00ec il sesto pilota giapponese di sempre ad aver corso in F1), senza per\u00f2 ottenere risultati di rilievo. Dopo l'addio della Tyrrell alla Formula 1, Takagi si accas\u00f2 alla Arrows, e la sua popolarit\u00e0 in Europa crebbe sensibilmente. Tuttavia, anche data la sua imperfetta padronanza della lingua inglese, Takagi ebbe difficolt\u00e0 nel relazionarsi col team e venne quindi sistematicamente battuto dal compagno di squadra, il debuttante Pedro de la Rosa. Pertanto lasci\u00f2 la massima serie automobilistica alla fine della stagione 1999.\nDopo la Formula 1.\nNel 2000, Takagi torn\u00f2 alla \"Nakajima Racing\", scuderia di Formula Nippon, facendo registrare 8 vittorie in 10 gare, la pi\u00f9 brillante prestazione di un pilota nella categoria. Pi\u00f9 tardi prese parte alla Champ Car accasandosi nella Walker Racing fra il 2001 e il 2002 ottenendo come miglior risultato un 4\u00ba posto a Houston (Texas). Si trasfer\u00ec nella Indy Racing League nel team Mo Nunn Racing, concludendo al 10\u00ba posto nel 2003. Durante l'anno, prese parte alla 500 miglia di Indianapolis, partendo al 7\u00ba posto e concludendo al 5\u00ba, pertanto gli venne consegnato il premio \"Bank One Rookie of the Year\".\nDopo un'altra deludente stagione nelle IRL, Takagi ritorn\u00f2 in Giappone nel 2005 per correre ancora una volta nella Formula Nippon, prendendo una parte della propriet\u00e0 del \"Cerumo\" team e correndo su una macchina col suo stesso nome. Takagi fu anche uno dei co-piloti della vettura n.38 della Toyota Supra Super GT, ove fu in combutta per il titolo insieme al compagno Yuji Tachikawa."}
{"id": "63799", "revid": "124123", "url": "https://it.wikipedia.org/wiki?curid=63799", "title": "Toshio Suzuki", "text": "Dopo aver partecipato a 2 Gran Premi in Formula 1 nel 1993, \u00e8 tornato in Giappone dove ha vinto il campionato di Formula Nippon nel 1995.\nToshio Suzuki \u00e8 anche il test driver della casa automobilistica giapponese Nissan Motors ed \u00e8 stato il primo a testare il nuovo modello della Nissan GT-R.\nCarriera.\nLe formule minori.\nCome molti altri piloti inizi\u00f2 la sua carriera correndo nei kart, con cui vinse il titolo giapponese per due volte consecutivamente: nel 1975 e nel 1976. Pass\u00f2 quindi alla Formula 3, dove disput\u00f2 il campionato nazionale, che conquist\u00f2 nel 1979. Negli anni successivi prese parte a varie gare con gli Sport prototipi, di Formula 2 e Formula Nippon, categoria quest'ultima in cui fu vicecampione per due edizioni consecutive: 1992 e 1993. Proprio nel 1992 riusc\u00ec ad imporsi nella 24 Ore di Daytona, in coppia con Kazuyoshi Hoshino e Masahiro Hasemi.\nFormula 1.\nNel 1993 fece anche il suo esordio in Formula 1, prendendo parte alle ultime due gare della stagione alla guida di una Larrousse. Non and\u00f2 per\u00f2 oltre un dodicesimo posto al Gran Premio del Giappone.\nDopo la Formula 1.\nTerminata la breve carriera in Formula 1 torn\u00f2 a disputare il campionato di Formula Nippon, di cui vinse il campionato nel 1995. Contemporaneamente prese parte a diverse edizioni della 24 Ore di Le Mans, in cui ottenne come miglior risultato un secondo posto nel 1999. Prese poi parte al Campionato di Turismo giapponese.\nRitiratosi come pilota ha intrapreso la carriera di direttore tecnico."}
{"id": "63800", "revid": "124923997", "url": "https://it.wikipedia.org/wiki?curid=63800", "title": "Toulo de Graffenried", "text": "Ha vinto il Gran Premio di Gran Bretagna del 1949, ultima edizione dello stesso prima dell'introduzione del Campionato mondiale di Formula 1.\nCarriera.\nGli inizi.\nNato da una famiglia aristocratica svizzera, Toulo de Graffenried cominci\u00f2 la sua carriera nel mondo dell'automobilismo nel 1936, guidando un'Alfa Romeo. Ottenne i suoi migliori risultati nella gara di casa, sul circuito di Bremgarten vicino a Berna, che vinse l'anno del suo esordio. Pass\u00f2 successivamente a guidare vetture Maserati, che avrebbe utilizzato per gran parte della propria carriera. Al termine della seconda guerra mondiale ottenne una prestigiosa vittoria al Gran Premio di Gran Bretagna 1949 alla guida di una Maserati del team di Enrico Plat\u00e9, anche se lo stesso pilota ammise di essere stato favorito dalla buona sorte.\nFormula 1.\nPrese parte alla quasi totalit\u00e0 delle gare della stagione inaugurale di Formula 1 senza segnare punti. Successivamente le sue apparizioni si fecero pi\u00f9 sporadiche, ma riusc\u00ec comunque a conseguire alcuni buoni risultati, tra cui un quarto posto al Gran Premio del Belgio 1953, anno in cui ottenne i suoi migliori risultati. Fece la sua ultima apparizione in Formula 1 nel 1956."}
{"id": "63801", "revid": "767487", "url": "https://it.wikipedia.org/wiki?curid=63801", "title": "Trevor Taylor", "text": "Ha disputato 6 Mondiali di F1, ottenendo, come miglior piazzamento finale, un decimo posto nella stagione 1962, annata in cui ha ottenuto il suo unico piazzamento sul podio, un secondo posto nel Gran Premio d'Olanda alle spalle di Graham Hill.\nCarriera.\nTaylor inizi\u00f2 la propria carriera di pilota automobilistico all'et\u00e0 di diciannove anni, prendendo parte ad eventi locali. Pass\u00f2 poi nel giro di poco tempo alla F3 inglese, conquistando il titolo nel 1958 alla guida di una Cooper. Il successo ottenuto gli permise di debuttare in Formula 2 l'anno seguente.\nVincitore di varie gare e campione di Formula Junior, ebbe nel 1961 la possibilit\u00e0 di correre per la Lotus in Formula 1, cogliendo il suo unico podio con un secondo posto al Gran Premio d'Olanda 1962. Sempre lo stesso anno fu protagonista di un grave incidente a Spa dal quale usc\u00ec pressoch\u00e9 illeso e vinse il Gran Premio del Messico, gara fuori calendario. Dopo un 1963 incolore venne licenziato dalla Lotus e sostituito con Peter Arundell. Pass\u00f2 allora alla BRP, ma si ritrov\u00f2 a guidare una vettura poco competitiva, afflitta da problemi legati al telaio. Nonostante ci\u00f2 conquist\u00f2 il suo ultimo punto in carriera, con un sesto posto al Gran Premio degli Stati Uniti 1964.\nSuccessivamente si \u00e8 dedicato soprattutto a gare con vetture turismo e di Formula 5000, apparendo in Formula 1 solo in una gara nel 1966, fino al 1972, anno del suo ritiro dalle competizioni."}
{"id": "63802", "revid": "2091899", "url": "https://it.wikipedia.org/wiki?curid=63802", "title": "Ukyo Katayama", "text": "Ora si dedica alle scalate degli ottomila sparsi nel mondo (nell'ultima impresa sul monte Fuji, dove sono morti i suoi due compagni di scalata, gli si sono congelate le dita dei piedi ed \u00e8 stato soccorso in elicottero).\nCarriera.\nFormule minori.\nKatayama cominci\u00f2 a correre in Europa, facendo il suo debutto nel mondo delle corse in Francia nel 1986.\nNel 1988 torn\u00f2 poi in Giappone per correre in Formula Nippon. Nel suo primo anno conquist\u00f2 due punti, concludendo all'undicesimo posto in classifica mondiale. L'annata successiva fu invece molto peggiore in quanto a risultati: Katayama non conquist\u00f2 alcun punto, ottenendo infatti come miglior piazzamento un settimo posto all'ultima gara.\nBen diverso il 1990, in cui il pilota giapponese conquist\u00f2 tre podi (un secondo e due terzi posti) e concluse il campionato al quinto posto. Ulteriori miglioramenti arrivarono nel 1991 con la vittoria del titolo di categoria, con due vittorie conquistate e tredici punti di vantaggio sul secondo classificato Ross Cheever.\nFormula 1.\nI buoni risultati indussero poi il suo sponsor, la Japan Tobacco, a portarlo in Formula 1, procurandogli un volante al team francese Larrousse. La vettura era, per\u00f2, poco competitiva e il giapponese fall\u00ec per due volte la qualificazione. Nonostante ci\u00f2 riusc\u00ec a mettersi in luce al Gran Premio del Canada quando riusc\u00ec ad issarsi per diversi giri in quinta posizione fino a quando non si ruppe il motore e rendendosi protagonista di due collisioni con il suo compagno di squadra, il belga Bertrand Gachot, una avvenuta proprio in Canada, l'altra in Giappone.\nA fine anno la Japan Tobacco gli procur\u00f2 un contratto con la Tyrrell, scuderia con cui rimase fino al 1996. Il suo primo anno non ottenne alcun punto, ma collezion\u00f2 undici ritiri, di cui sei consecutivi, in sedici gare. I primi risultati arrivarono nel 1994 con la conquista di un quinto posto e dei primi punti al Gran Premio inaugurale e continu\u00f2 la stagione giungendo a punti in altre due occasioni e sfiorando anche il podio in Germania quando fu costretto al ritiro per la rottura del cambio.\nNegli anni successivi i risultati non furono pi\u00f9 simili a quelli ottenuti nel 1994 e Katayama venne spesso battuto dal suo nuovo compagno di squadra: il finlandese Mika Salo. Il giapponese si fece notare soprattutto per vari incidenti che lo misero fuori gara e dopo un incidente al via all'Estoril salt\u00f2 il Gran Premio d'Europa (dove venne sostituito da Gabriele Tarquini). Il miglior risultato delle due annate 1995 e 1996 fu un settimo posto.\nNel 1997 il giapponese pass\u00f2 alla Minardi con cui concluse la sua carriera in F1. Dopo il ritiro Katayama annunci\u00f2 anche che gli era stato trovato a fine 1994 un cancro, non pericoloso per la sua salute, ma che gli provocava dolore durante i Gran Premi e ne limitava le sue prestazioni.\nDopo la F1.\nDopo la F1 Katayama prese parte a due 24 Ore di Le Mans, concludendo al secondo posto quella del 1999.\nIl giapponese ha anche partecipato alla Parigi-Dakar e nel 2008 ha preso parte alle Speedcar series.\nAttualmente Katayama \u00e8 anche commentatore dei Gran Premi per Fuji TV."}
{"id": "63803", "revid": "2070003", "url": "https://it.wikipedia.org/wiki?curid=63803", "title": "Umberto Maglioli", "text": "Abbandonati gli studi di ingegneria, si avvicin\u00f2 al mondo delle corse, inizialmente come copilota.\nGareggi\u00f2 in numerose corse su strada e circuito, fra cui la Coppa d'Oro delle Dolomiti e la Targa Florio (vinta tre volte : nel 1953, nel 1956 e nel 1968), al volante di vetture sport, con le quali colse i pi\u00f9 importanti successi della sua carriera.\nSu Ferrari 625 ottenne i suoi due podi in gare di Formula 1: il 3\u00ba posto al Gran Premio d'Italia del 1954 e il 3\u00ba posto al Gran Premio d'Argentina del 1955.\nAbbandon\u00f2 le corse dopo la Targa Florio del 1970, quando dovette ritirarsi dopo un'uscita di strada.\nMor\u00ec nel 1999 ed \u00e8 oggi sepolto nel cimitero di Bioglio; nel 2012 gli fu sepolto accanto il fratello Claudio, anch'esso preparatore, collaudatore e pilota.\nPalmar\u00e8s.\n1953\n1954\n1955\n1956\n1964\n1968"}
{"id": "63804", "revid": "2091899", "url": "https://it.wikipedia.org/wiki?curid=63804", "title": "Vern Schuppan", "text": "Carriera.\nDopo un buon inizio con i kart passa alla Formula Ford, trasferendosi in Regno Unito. Nel 1971 corre in America del Nord aggiudicandosi il \"Yellow Pages Championship\". Questi risultati gli danno la possibilit\u00e0 di correre nel 1972 in due gare di Formula 1 al di fuori del calendario mondiale al volante di una BRM. Conquista un quinto e un quarto posto, rispettivamente nella International Gold Cup e nella World Championship Victory Race.\nIl pilota australiano alterna alle gare di Formula 1 l'impegno nelle gare di durata in cui conquista subito risultati prestigiosi come il secondo posto nella 1000 km di Spa in coppia con Howden Ganley.\nNel 1974 si cimenta nella Formula 5000, per poi essere richiamato in Formula 1 dalla Ensign. Nei sette gran premi in cui prende parte non si qualifica in due occasioni e nelle altre cinque gare una volta sola giunge al traguardo. Una volta \u00e8 costretto al ritiro e per ben due volte viene squalificato. Nel Gran Premio di Svezia effettua una riparazione sulla vettura dopo il giro di allineamento ma non riparte dalla corsia dei box. Nel successivo Gran Premio d'Olanda soffre per il deterioramento di uno pneumatico ma non riesce a raggiungere il suo posto nei box ed \u00e8 costretto a sostituire la ruota in zona vietata.\nL'anno seguente corre un solo gran premio, con la Hill (in Svezia) ma non vede la bandiera a scacchi. La stagione \u00e8 vissuta in Formula 5000 e nelle vetture sport. Nel 1976 torna negli USA per affrontare il campionato USAC, conquistando il titolo di miglior \"Rookie\" alla 500 Miglia di Indianapolis dove giunge diciottesimo.\nNel 1977 torna in Formula 1 partecipando a 4 gran premi con la Surtees (qualificandosi solo a 3) e conquistando nel Gran Premio di Germania il suo miglior risultato nella massima formula, settimo.\nNegli anni seguenti prosegue la carriera per lo pi\u00f9 nelle gare di durata in cui conquista nel 1983 la 24 Ore di Le Mans con Al Holbert e Hurley Haywood al volante di una Porsche 956."}
{"id": "63807", "revid": "122707096", "url": "https://it.wikipedia.org/wiki?curid=63807", "title": "Willy Mairesse", "text": "Carriera.\nGli inizi.\nMairesse inizi\u00f2 la propria carriera nel mondo dell'automobilismo solamente a 25 anni, prendendo parte a bordo di una Porsche 356 ad una gara di durata: la Liegi-Roma-Liegi. L'anno seguente partecip\u00f2 nuovamente alla stessa corsa con una Peugeot 203 da lui acquistata, con cui vinse l'edizione 1955 nella categoria riservata a vetture con cilindrata di 1300 cc.\nL'anno seguente decise quindi di munirsi di una Mercedes SL300 e di dedicarsi al rally. Vinse anche una gara di contorno del Gran Premio di Germania di Formula 1 e l'edizione della Liegi-Roma-Liegi. I buoni risultati gli valsero l'attenzione dell'Ecurie Nationale Belge, squadra gestita da Jacques Swaters, importatore della Ferrari in Belgio. Corse per la scuderia belga le successive tre stagioni in gare con vetture sport, pur senza mai eccellere; il miglior risultato fu infatti un secondo posto ottenuto alla 12 Ore di Reims. Proprio nel 1959 fu, per\u00f2, protagonista di una lunga battaglia con Olivier Gendebien per la vittoria del Tour de France automobile, ma, nonostante il mancato successo, venne notato da Enzo Ferrari che decise di offrirgli un contratto per correre con una delle sue vetture.\nFormula 1.\nMairesse debutt\u00f2 in Formula 1 al Gran Premio del Belgio 1960 alla guida di una Ferrari, ma fu costretto al ritiro dopo ventitr\u00e9 giri per un problema alla trasmissione. A Monza riusc\u00ec, per\u00f2, ad ottenere i suoi primi punti, concludendo al terzo posto dietro i compagni di squadra Phil Hill e Richie Ginther.\nDopo aver disputato poche gare nel 1961 concluse tutte con un ritiro, nel 1962 disput\u00f2 un maggior numero di Gran Premi. In Belgio si qualific\u00f2 sesto e fu protagonista di un lungo duello con Trevor Taylor per la seconda posizione fino a quando sband\u00f2 alla curva del \"Blanchimont\"; sbalzato dalla sua vettura, che prese fuoco, venne trasportato immediatamente all'ospedale, in cui gli vennero comunque riscontrate solo alcune lievi ustioni e qualche graffio. Prese poi parte al Gran Premio d'Italia, in cui concluse al quarto posto, ottenendo i primi punti stagionali.\nAll'inizio della stagione seguente Phil Hill, ormai fuori dalla Ferrari, dichiar\u00f2 che tra Mairesse e il suo compagno di squadra John Surtees vi era troppa competizione e prima o poi uno avrebbe costretto l'altro a commettere degli errori. Dopo essere stato costretto al ritiro nei primi due appuntamenti stagionali, al Gran Premio di Germania fu protagonista di un incidente in cui rimase ucciso anche un addetto alla sicurezza. Lo stesso Mairesse riport\u00f2 diverse lesioni alle braccia. Questo incidente, di fatto mise fine alla sua carriera in Formula 1.\nVetture sport.\nLa carriera di Mairesse si svilupp\u00f2, per\u00f2, maggiormente nelle vetture sport, con cui ottenne i suoi migliori successi. Dopo aver ottenuto un terzo posto a Monza nel 1959, due anni dopo prese parte alla 24 Ore di Le Mans, gareggiando in coppia con Mike Parkes e concludendo al secondo posto, risultato che ottenne anche alla 12 Ore di Sebring nel 1963. Vinse l'edizione 1964 del Gran Premio d'Angola e la gara di Spa del 1965. Lo stesso anno ottenne anche due terzi posti nell'appuntamento francese e nella 24 Ore di Le Mans. Nel 1966 consegu\u00ec invece la vittoria nell'edizione di quell'anno della Targa Florio.\nLa morte.\nNel 1968 prese nuovamente parte alla 24 Ore di Le Mans, ma fu protagonista di un grave incidente a seguito del quale rimase in coma per due settimane. Il pilota non si riprese mai completamente dall'accaduto e, complice il fatto di essere costretto ad interrompere definitivamente la propria carriera, il 9 settembre del 1969 decise di suicidarsi, mentre si trovava in un hotel a Ostenda.\nLa salma venne inumata nel cimitero di Momignies, a Charleroi."}
{"id": "63808", "revid": "767487", "url": "https://it.wikipedia.org/wiki?curid=63808", "title": "Wilson Fittipaldi", "text": "Carriera.\nGli inizi.\nWilson Fittipaldi entr\u00f2 in contatto con il mondo delle corse negli anni sessanta, guidando i kart. Successivamente il brasiliano pass\u00f2 alla Formula Vee.\nMossosi verso l'Europa nel 1966 per disputare il campionato di F3 inglese non riusc\u00ec a prendervi parte per contrasti con il suo team in Brasile.\nNel 1970 il pilota torn\u00f2 in Inghilterra per correre in Formula 3. L'anno seguente pass\u00f2 poi alla Formula 2, ottenendo discreti risultati che gli valsero una chiamata dalla Brabham in Formula 1 per il 1972\nFormula 1.\nWilson esord\u00ec nella massima serie al Gran premio di Spagna nel 1972 alla guida di una Brabham, chiamato a sostituire Carlos Reutemann. Concluse la sua prima gara al settimo posto e vi rimase per tutta la stagione senza ottenere punti in gare valide per il mondiale.\nPer la stagione 1973 rimase alla Brabham nelle vesti di secondo pilota, e conquist\u00f2 tre punti, ma venne surclassato dal compagno di squadra, Reutemann appunto.\nNel 1974 Wilson si prese una pausa, tornando nel 1975 con una sua scuderia: la Copersucar, ma deludenti risultati lo indussero ad abbandonare il mondo della F1, lasciando il team al pi\u00f9 noto fratello Emerson.\nDopo la Formula 1.\nTerminata la carriera in F1 Wilson ritorn\u00f2 occasionalmente alla guida di vetture nella serie brasiliana delle \"Stock Cars\", ottenendo anche qualche buon risultato. Si \u00e8 per lo pi\u00f9 dedicato alla carriera di manager, soprattutto negli anni novanta nel periodo in cui il figlio Christian mosse i primi passi nel mondo delle corse.\nDal 2004 Fittipaldi \u00e8 direttore tecnico della WB Motorsports scuderia brasiliana del campionato \" Stock Cars\"."}
{"id": "63809", "revid": "767487", "url": "https://it.wikipedia.org/wiki?curid=63809", "title": "Wolfgang Seidel", "text": ""}
{"id": "63810", "revid": "125263610", "url": "https://it.wikipedia.org/wiki?curid=63810", "title": "Wolfgang von Trips", "text": "Carriera.\nDi origini nobili, malgrado soffrisse gravemente di diabete cominci\u00f2 la sua carriera sportiva nel motociclismo. Partecip\u00f2 alla Mille Miglia del 1954, terminata al 33\u00ba posto assoluto: notato dal dirigente della Mercedes Von Frenkerberg fu iscritto al Tourist Trophy, che concluse al terzo posto, dietro a Stirling Moss e Juan Manuel Fangio.\nFormula 1.\nSoprannominato \"Taffy\", nel 1957 fu assunto dalla Ferrari, in un'annata segnata dalla partenza di Juan Manuel Fangio. Ottenne all'ultima gara i suoi primi punti iridati, con un terzo posto. Anche nel 1958 il pilota tedesco rimase alla Ferrari, in un anno tragico, in cui morirono Musso e Collins. Miglior\u00f2 i propri risultati ma per varie cause non disput\u00f2 tutti i Gran Premi. Il 1959 fu un anno travagliato, che si concluse senza punti iridati.\nNel 1960 von Trips conquist\u00f2 dieci punti, collezionando una serie di quinti posti, sempre su Ferrari (se si esclude l'ultima gara, negli Stati Uniti, disputata con una Cooper). \nNel 1961 von Trips stup\u00ec, vincendo in Olanda e in Gran Bretagna, e arrivando alla gara di Monza con alcuni punti di vantaggio sul compagno e rivale per la lotta per il titolo, Phil Hill.\nL'incidente mortale.\nWolfgang von Trips mor\u00ec durante il Gran Premio d'Italia 1961 a Monza: nel primo giro ci fu una collisione con Jim Clark alla staccata della Parabolica. La vettura di von Trips usc\u00ec di pista e si schiant\u00f2 contro le reti di protezione, dietro le quali erano accalcati numerosi spettatori. Oltre al pilota, persero la vita 14 persone. L'incidente fu tale che von Trips fu catapultato fuori della macchina appena questa inizi\u00f2 a roteare. Cadde a terra mentre passava la macchina di Clark. Dal filmato non si capisce bene se von Trips venne colpito da questa vettura o se si fer\u00ec mortalmente durante l'impatto per la fuoriuscita dalla macchina. La sua macchina nel frattempo rote\u00f2 sulla staccionata e colp\u00ec il pubblico presente, prima di ridiscendere, impattare a terra e disintegrarsi sulla pista.\nLa Ferrari non partecip\u00f2 per lutto all'ultimo Gran Premio.\nQuello di Monza \u00e8 il pi\u00f9 grave incidente nella storia della Formula 1, e fu il primo ad essere trasmesso in televisione. Wolfgang von Trips \u00e8 sepolto nel Cimitero di Kerpen-Horrem.\nWolfgang von Trips era un grande appassionato di kart e aveva fatto costruire a Kerpen, vicino alla villa di famiglia, un kartodromo. Michael Schumacher impar\u00f2 a guidare proprio su questa pista, dove il padre lavorava come custode.\nRisultati.\nRisultati in Formula 1.\n\u2020 Deceduto durante la gara."}
{"id": "63811", "revid": "124123", "url": "https://it.wikipedia.org/wiki?curid=63811", "title": "Yannick Dalmas", "text": "Carriera.\nInizi e Formule minori (1982-1987).\nCresciuto nei pressi del circuito Paul Ricard di Le Castellet, Dalmas si interess\u00f2 alle competizioni motoristiche sin dall'adolescenza, iniziando la propria carriera nel motociclismo. In seguito ad un incidente che gli provoc\u00f2 una ferita ad una gamba, Dalmas decise di passare alle competizioni su quattro ruote, vincendo l'iniziativa \"Marlboro cherche un pilote\" nel 1982 e assicurandosi la possibilit\u00e0 di partecipare, nel 1983, al campionato francese di Formula Renault con una sponsorizzazione della Marlboro. La prima stagione in monoposto si chiuse con risultati positivi: Dalmas fin\u00ec la stagione al terzo posto e vinse tre gare. L'anno successivo il pilota francese si aggiudic\u00f2 la vittoria del campionato, con sette vittorie.\nIngaggiato dal team Oreca per competere nel campionato di F3 francese nel 1985, Dalmas disput\u00f2 un'altra buona stagione, chiudendo il campionato in seconda posizione alle spalle del pi\u00f9 esperto compagno di squadra Pierre-Henri Raphanel. L'anno seguente il pilota francese vinse il titolo, conquistando 6 vittorie su 11 gare e imponendosi anche nell'evento di supporto al Gran Premio di Montecarlo di Formula 1. Sempre nel 1986 Dalmas partecip\u00f2 anche al Gran Premio di Macao, concludendolo in quinta posizione, e ad una gara del campionato di Formula 3000, al quale si dedic\u00f2 interamente nel 1987.\nLa stagione fu piuttosto altalenante: nella seconda gara in programma, disputata sul circuito di Vallelunga, Dalmas fu protagonista di un brutto incidente, che lo costrinse a saltare l'appuntamento successivo; nel prosieguo del campionato il pilota francese vinse due gare, risultando spesso molto veloce e chiudendo la stagione al quinto posto assoluto.\nI buoni risultati nelle formule minori gli valsero l'appellativo di \"Nuovo Alain Prost\" e la possibilit\u00e0 di debuttare in Formula 1 nelle ultime gare della stagione 1987.\nFormula 1 (1987-1990).\nFavorevolmente impressionato dai risultati di Dalmas, G\u00e9rard Larrousse decise di schierare una seconda vettura per lui nelle ultime tre gare del Campionato mondiale di Formula 1 1987, dopo aver disputato tutta la stagione con una sola monoposto affidata a Philippe Alliot. Il pilota francese giunse al traguardo in tutte e tre le occasioni, chiudendo addirittura in sesta posizione (diventata poi quinta grazie alla squalifica della Lotus di Ayrton Senna) l'ultima gara della stagione, il Gran Premio d'Australia. Non gli furono tuttavia attribuiti punti, poich\u00e9 la Larrousse aveva iscritto al campionato una sola vettura.\nGrazie ai buoni risultati ottenuti Dalmas fu confermato dalla scuderia francese anche per il 1988, sempre al fianco di Alliot. Dopo un ritiro nel primo appuntamento in Brasile, il pilota francese disput\u00f2 una buona gara a Monaco, tagliando il traguardo in settima posizione dopo essersi conteso l'ultimo posto a punti con Riccardo Patrese e aver fatto segnare il quarto giro pi\u00f9 veloce in gara. Dalmas manc\u00f2 la qualifica nel Gran Premio del Canada, dove pot\u00e9 effettuare solo pochissimi giri a causa della mancanza di pezzi di ricambio, per poi conquistare un altro settimo posto nel rocambolesco Gran Premio degli Stati Uniti, disputato sul circuito cittadino di Detroit. Tuttavia, prima del Gran Premio del Giappone Dalmas accus\u00f2 problemi di salute, dovendo saltare le ultime due gare della stagione per via di una legionellosi.\nNonostante ci fossero dubbi sul suo effettivo recupero, Dalmas fu confermato dalla Larrousse per la stagione 1989, ma le sue prestazioni peggiorarono decisamente e, dopo cinque mancate qualifiche nelle prime sei gare, fu sostituito da \u00c9ric Bernard. Dalmas ritorn\u00f2 in pista dopo una sola gara di sosta, prendendo il posto di Joachim Winkelhock alla AGS, ma non riusc\u00ec mai a superare le prequalifiche.\nRimasto nella piccola scuderia francese anche per il 1990, Dalmas continu\u00f2 a ottenere risultati deludenti, qualificandosi in appena cinque occasioni e venendo classificato al traguardo solo nel Gran Premio di Francia (17\u00ba) e nel Gran Premio di Spagna, che chiuse in nona posizione (miglior risultato per la squadra in quella stagione).\nDopo la Formula 1 (1991-2002).\nDopo le ultime due deludenti stagioni in Formula 1 nel 1991 Dalmas fu ingaggiato dalla Peugeot per disputare il Campionato Mondiale Sportprototipi al fianco di Keke Rosberg al volante della nuova Peugeot 905. La prima stagione fu caratterizzata da diversi problemi di affidabilit\u00e0, che relegarono la coppia al 13\u00ba posto in campionato nonostante due vittorie.\nNel 1992 Dalmas, in coppia con Derek Warwick, si aggiudic\u00f2 la vittoria nell'ultima stagione della storia della categoria, vincendo anche la 24 Ore di Le Mans. L'anno successivo il campionato fu cancellato a causa della scarsit\u00e0 di iscritti e Dalmas pass\u00f2 a competere nel campionato francese superturismo, chiudendolo in nona posizione; partecip\u00f2 nuovamente alla 24 Ore di Le Mans con la Peugeot, conquistando il secondo posto assoluto insieme a Thierry Boutsen e Teo Fabi.\nNel 1994 il pilota francese continu\u00f2 il suo impegno nel campionato francese superturismo, conquistando il quarto posto in classifica assoluta e tre vittorie. Partecip\u00f2 anche alla edizione 1994 della 24 Ore di Le Mans, vincendola con una Dauer-Porsche 962LM in equipaggio con Hurley Haiwood e Mauro Baldi. Nel 1994 Dalmas torn\u00f2 anche brevemente a gareggiare in Formula 1, disputando due gare come pilota pagante per la Larrousse. La scuderia era in grave crisi economica e Dalmas non riusc\u00ec a fare meglio di un quattordicesimo posto nel Gran Premio del Portogallo, sua ultima apparizione in Formula 1.\nNel 1995 Dalmas fu ingaggiato dal Team Joest per partecipare al DTM al volante di un Opel Calibra. La stagione fu piuttosto difficile e caratterizzata da diversi incidenti; Dalmas partecip\u00f2 anche al parallelo campionato ITCC, senza far segnare migliori risultati. Molto pi\u00f9 soddisfacente fu la partecipazione alla 24 Ore di Le Mans al volante della McLaren F1 GTR, che si concluse con la vittoria assoluta in equipaggio con Jyrki J\u00e4rvilehto e Masanori Sekiya.\nNonostante i risultati deludenti della stagione precedente, nel 1996 Dalmas continu\u00f2 a gareggiare nel DTM (reso serie internazionale e rinominato ITC), anche in questa occasione senza far segnare risultati degni di nota. Il pilota francese cominci\u00f2 anche a disputare diverse gare su vetture sport, partecipando alla 24 Ore di Le Mans al volante di una Porsche 911 GT1 e conquistando la terza posizione assoluta in equipaggio con Karl Wendlinger e Scott Goodyear.\nNel 1997, con la chiusura del Campionato ITC, Dalmas pass\u00f2 al FIA GT, disputando la prima gara con il Team Roock ed il resto della stagione con la scuderia ufficiale Porsche, con la quale partecip\u00f2 anche alla 24 Ore di Le Mans, non giungendo al traguardo. Prese inoltre parte alla 12 Ore di Sebring, vincendola al volante di una Ferrari 333 SP in equipaggio con Andy Evans, Fermin Velez e Stefan Johansson. Nel 1998 Dalmas continu\u00f2 il suo impegno con la Porsche nel campionato FIA GT, chiudendo la stagione al quinto posto insieme al suo compagno Allan McNish. Le partecipazioni a corse di durata furono sfortunate, con il francese costretto al ritiro sia nella 24 Ore di Le Mans che nella 24 Ore di Daytona.\nNel 1999 la Porsche si ritir\u00f2 dal FIA GT e Dalmas ridusse notevolmente la propria attivit\u00e0 agonistica. Ingaggiato dalla BMW, prese parte alla 12 Ore di Sebring (dove si ritir\u00f2) e alla 24 Ore di Le Mans, che vinse per la quarta volta in carriera, insieme a Joachim Winkelhock e Pierluigi Martini al volante di una BMW V12 LMR.\nNel 2000 e nel 2001 Dalmas prese parte alla 24 Ore di Le Mans per il team Oreca, ritirandosi in entrambe le occasioni. Nel 2002 vi partecip\u00f2 per l'ultima volta con un Audi del Team Goh, chiudendo la gara al settimo posto e ritirandosi in seguito dalle competizioni."}
{"id": "63812", "revid": "2110845", "url": "https://it.wikipedia.org/wiki?curid=63812", "title": "Yves Giraud-Cabantous", "text": "Carriera.\nGiraud-Cabantous ha l'onore di partecipare alla prima gara della Formula 1 moderna, il 3 British Grand Prix disputato il 13 maggio 1950 sul circuito di Silverstone. Il pilota francese, a bordo di una Talbot-Lago T 26C-DA Talbot della \"Automobiles Talbot-Darracq SA\" scatta dalla sesta posizione in griglia, per poi giungere 4\u00ba, a due giri dal vincitore Nino Farina. Questa rester\u00e0 la sua migliore prestazione della carriera in Formula 1.\n\u00c8 morto nel 1973 e venne sepolto presso il cimitero di Ivry-sur-Seine.\nStatistiche carriera Formula 1.\nIn totale Giraud-Cabantoud ha disputato, tra il 1950 ed il 1953, 13 gran premi. I ritiri sono stati 5 (equivalenti al 38,5 % delle gare disputate), mentre i piazzamenti in zona punti sono 2 (15,4 %) per un totale di 5 punti (0,38 punti/gara). Giraud-Cabantous percorre nei 13 gran premi 522 giri sui 752 teorici (69,4 %); la posizione media in qualifica \u00e8 la dodicesima (migliore qualifica: 5\u00ba gran premio di Francia 1950), mentre in gara, nelle 8 occasioni in cui \u00e8 stato classificato, la posizione media \u00e8 stata la nona.\nIl pilota transalpino figura due volte nella graduatoria mondiale: nel 1950, 14\u00ba con 3 punti, e nel 1951, 18\u00ba con 2 punti."}
{"id": "63813", "revid": "1516087", "url": "https://it.wikipedia.org/wiki?curid=63813", "title": "Zsolt Baumgartner", "text": "\u00c8 stato il primo pilota ungherese a correre in Formula 1, esordendo proprio al Gran Premio d'Ungheria 2003 pilotando la Jordan, di cui era terzo pilota, dato che il pilota titolare Ralph Firman nelle libere di quel gran premio sub\u00ec un brutto incidente che gli imped\u00ec di partecipare alla gara. Nel 2004 disput\u00f2 l'intera stagione al volante della Minardi, ottenendo come migliori risultati un nono posto a Monaco e un ottavo posto al Gran Premio degli Stati Uniti a Indianapolis, divenendo cos\u00ec il primo pilota dell'Europa dell'Est a ottenere punti in Formula 1.\nCarriera.\nGli esordi.\nFiglio di un proprietario di un concessionario Renault, Baumgartner cominci\u00f2 la proprio carriera nei kart a tredici anni. Diventando vice-campione d'Ungheria nella categoria junior nel 1994 e 1995. Nel 1997 fece poi il proprio esordio nella Formula Ford tedesca chiudendo la stagione al terzo posto, nel 1998 pass\u00f2 in Formula Renault correndo sia in nel campionato tedesco sia in quello europeo, conquistando anche il terzo posto finale presso la Scuola di pilotaggio francese \u201cLa Fili\u00e9re\u201d diretta dall'ex campione del mondo Alain Prost. Nel 1999 conquista il terzo posto nel campionato europeo alle spalle di Gianmaria Bruni e Ant\u00f4nio Pizzonia e vince il campionato tedesco con una vittoria e ben sei pole position su sei gare. Nel biennio 1998/99 svolse due sessioni di test con il Team McLaren Mercedes provando le vetture MP4/13 e la MP4/14 entrambi campioni del mondo con Mika H\u00e4kkinen, divenendo il secondo ungherese dopo Csaba Kesj\u00e1r che aveva testato dopo il GP d'Ungheria 1987 in una sessione privata una Zakspeed 871 a guidare una vettura di F1. Nel 2000 e 2001 corre nel campionato tedesco di Formula 3 ottenendo buoni piazzamenti, mentre dal 2001 al 2003 ha corso in Formula 3000 rispettivamente con i team Prost, Nordic Racing e Coloni senza brillare particolarmente in nessuna delle stagioni, dimostrandosi comunque costantemente veloce e affidabile in gara. Nell'agosto 2002 entrato nell'orbita del team irlandese di Formula 1 Jordan, ebbe modo di effettuare alcuni giri di dimostrazione sul circuito dell'Hungaroring a bordo della Jordan EJ12 prima della consueta gara stagionale.\nFormula 1.\n2003: Jordan.\nNel 2003 venne assunto come collaudatore dalla Jordan scendendo in pista in vista del Gran Premio di Germania come tester del venerd\u00ec, nel Gran Premio di casa ovvero quello ungherese, durante le prove libere di sabato mattina Ralph Firman sub\u00ec un violento incidente, causato dal distacco dell'alettone posteriore della sua Jordan. Il pilota irlandese rimase pressoch\u00e9 illeso, ma il medico della FIA Sid Watkins non lo autorizz\u00f2 a prendere parte a qualifiche e gara per timore di postumi. Al suo posto cos\u00ec Eddie Jordan lo schier\u00f2 pilota titolare divenendo cos\u00ec il primo pilota ungherese a prendere il via in un Gran Premio di Formula 1. In gara si ritir\u00f2 al giro 34 mentre era in 15\u00aa posizione causa problemi al motore. Per il GP successivo ovvero quello italiano, l'inglese non smalt\u00ec i postumi dell'incidente dell'Hungaroring, Baumgartner venne cos\u00ec confermato anche per questa gara, dove riusc\u00ec ad arrivare in fondo e a tagliare il traguardo in 11\u00aa posizione. Dopo il rientro dall'incidente di Firman non ebbe pi\u00f9 l'occasione di scendere in pista terminando cos\u00ec la stagione.\n2004: Minardi.\nIn vista della stagione 2004, dopo essere stato a lungo in trattativa con la Jordan, grazie alla sua dote di sponsor come la societ\u00e0 petrolifera ungherese MOL e di importanti sovvenzioni economiche del governo magiaro, oltre che all'appoggio economico del \"Zsolt Baumgartner Supporter's Club\" che contava l'appoggio della federazione automobilistica ungherese oltre che dal popolo stesso, venne assunto dalla Minardi in qualit\u00e0 di seconda guida, divenendo il primo pilota ungherese e dell'Europa dell'Est a correre per un'intera stagione in F1, facendo parte nel corso della stagione anche della Nazionale piloti. Ottenne il suo primo e unico punto al Gran Premio degli Stati Uniti, arrivando 8\u00ba al traguardo e segnando un altro record come primo pilota dell'Est europeo oltre che ungherese a ottonere un punto iridato in un mondiale di F1. Durante la stagione si dimostr\u00f2 pi\u00f9 veloce in qualifica del suo compagno di squadra Gianmaria Bruni, al termine del campionato si classific\u00f2 al 20\u00ba posto tenendo dietro in classifica iridata piloti come Jacques Villeneuve e Marc Gen\u00e9 oltre che il suo compagno di scuderia. Al termine della stagione le sue voci di una sua permanenza per la stagione 2005 in Minardi o di un nuovo passaggio alla Jordan sono sempre pi\u00f9 insistenti. Come da lui dichiarato c'\u00e8 anche la possibilit\u00e0 a seguito di contatti avvenuti di lasciare il posto da titolare per andare a fare da collaudatore in un top team. Nel novembre 2004 prese parte al test avvenuto sul circuito Misano per scegliere i piloti per la stagione seguente, Gian Carlo Minardi disse che probabilmente sarebbe rimasto nella squadra, ma pochi giorni dopo Paul Stoddart scelse i tre piloti, lasciando l'ungherese senza volante nonostante il punto conquistato (unico per il team faentino durante la stagione) e le confortanti prestazioni.\n2005: Collaudatore Jordan.\nNel febbraio 2005 Baumgartner continu\u00f2 i contatti con Minardi e Jordan per trovare posto come collaudatore ma senza successo, al Gran Premio di San Marino venne visto nei paddock incontrandosi con alcuni team per proporsi. Dopo l'abbandono per mancanza di fondi dagli sponsor di Patrick Friesacher l'ungherese \u00e8 stato a lungo in trattativa per sostituirlo ma alla fine venne preferito Robert Doornbos; a partire dal Gran Premio di Germania i giornali lo annunciarono come Test driver della Jordan.\nGli anni successivi.\nTerminata la sua avventura in F1 alla fine della stagione 2005, nel marzo 2007 viene assunto come terzo pilota e collaudatore dal Minardi Team USA di Paul Stoddart ex proprietario dell'omonima squadra negli anni della Formula 1, partecipando alla stagione della Champ Car 2007.\nDal 2008 al 2010 ha ricoperto il ruolo di collaudatore per il team del Tottenham Hotspur FC nella Superleague Formula.\nNel 2010 ha corso la 1.000 km dell'Hungaroring a bordo di una Saleen S7-R del team austriaco Atlas FX-Team con l'intenzione di sviluppare l'auto per partecipare all'Intercontinental Le Mans Cup.\nDal 2012 svolge il ruolo di consulente e presentatore nei canali sportivi ungheresi occupandosi maggiormente di F1, occupandosi in parallelo anche della sua azienda di agricoltura.\nDal 2016, dopo la creazione del programma \"F1 Experiences\" gestito direttamente dalla FIA, ritorna in Formula 1 venendo assunto da Chase Carey, direttore della F1, guidando talvolta insieme all'ex pilota di F1 Patrick Friesacher ex vetture del mondiale come Tyrrell 026, Arrows A22 o Minardi M01 riqualificate in biposto dopo l'acquisto da parte di Paul Stoddart del materiale della defunta scuderia di F1 Manor Racing sotto commissione della federazione, dando l'opportunit\u00e0 soprattutto a Vip e celebrit\u00e0 di ogni ambito di salire su una vettura da F1, prendendo parte prima di ogni gara a ogni appuntamento del mondiale 2016. Viene confermato anche per i campionati 2017 e 2018."}
{"id": "63818", "revid": "1381093", "url": "https://it.wikipedia.org/wiki?curid=63818", "title": "Timo Glock", "text": "Carriera.\nGli esordi.\nNel 1998 Glock conobbe il kart e, dopo aver vinto varie gare, nel 2000 pass\u00f2 alla ADAC Formula Junior Cup, dove giunse 11 volte primo su 19 gare, aggiudicandosi il titolo; visto il buon risultato, nel 2001 si trasfer\u00ec nella categoria superiore, la Formula BMW ADAC, in cui vinse otto gare, vincendo quindi il titolo. Si dedic\u00f2 quindi alla Formula 3, disputando nel 2002 il campionato tedesco, nel quale concluse terzo, e in quello europeo, dove arriv\u00f2 invece quinto. Passato nel 2004 alla Porsche Supercup fu contemporaneamente collaudatore della Jordan che lo fece debuttare in Formula 1.\nTra Champ Car e GP2.\nNel 2005 si trasfer\u00ec negli Stati Uniti per gareggiare nel campionato Champ Car con la squadra Rocketsports Racing, disputando una buona stagione e concludendo il campionato all'ottavo posto, ottenendo come miglior prestazione una seconda piazza a Montr\u00e9al e vincendo il titolo di debuttante dell'anno. Nel 2006 torn\u00f2 poi in Europa nella serie GP2, prima con la squadra BCN Competicion e successivamente con la iSport International (dove sostitu\u00ec il francese Gommendy) vincendo la gara lunga in Francia e la gara sprint in Germania, terminando la stagione al 4\u00ba posto. Nel 2007 ha continuato a correre in GP2 con la iSport, con la quale ha vinto la sua prima gara in Spagna a Barcellona; ha poi vinto il campionato piloti il 30 settembre 2007, dopo un lungo confronto con il brasiliano Lucas Di Grassi.\nFormula 1.\n2004: Jordan.\nNel 2004 Glock ricopr\u00ec il ruolo di collaudatore per la Jordan; debutt\u00f2 in Formula 1 nel Gran Premio del Canada, dove sostitu\u00ec il titolare Giorgio Pantano dopo che gli sponsor dell'italiano avevano ritardato alcuni pagamenti alla scuderia. Nel Gran Premio d'esordio il pilota tedesco giunse undicesimo, venendo poi avanzato in settima posizione in seguito alla squalifica dei piloti della Williams e della Toyota. Glock torn\u00f2 a sostituire Pantano nelle ultime tre gare della stagione, senza per\u00f2 ripetere l'exploit del debutto.\n2007: BMW Sauber.\nPer il campionato 2007 venne assunto come collaudatore dalla BMW Sauber.\n2008-2009: Toyota.\n Nel 2008 ritorn\u00f2 in Formula 1 a quattro anni dal suo esordio e fu ingaggiato dalla Toyota al fianco dell'esperto Jarno Trulli; ottenne punti per la prima volta nella stagione nel concitato Gran Premio del Canada, centrando un buon 4\u00ba posto. Aveva gi\u00e0 sfiorato la zona punti in occasione del Gran Premio del Bahrein, dove era giunto nono al traguardo. Dopo diversi risultati deludenti nel corso della stagione, Glock riusc\u00ec ad arrivare secondo (complice il ritiro a 3 giri dal termine di Felipe Massa) nel Gran Premio d'Ungheria; nei due gran premi seguenti, a Valencia e in Belgio, Glock ottenne altri due piazzamenti a punti, giungendo rispettivamente settimo e ottavo al traguardo; tuttavia, nel secondo gran premio fu penalizzato per un sorpasso effettuato in presenza di bandiere gialle, venendo retrocesso in nona posizione. Alla vigilia del Gran Premio di Singapore la Toyota annunci\u00f2 ufficialmente la conferma del pilota tedesco per la stagione 2009; Proprio a Singapore Glock conquist\u00f2 un quarto posto. Nell'ultima gara della stagione il pilota tedesco fu indirettamente decisivo per l'assegnazione del titolo piloti, quando, in difficolt\u00e0 con le gomme da asciutto su una pista ormai completamente bagnata, fu superato da Lewis Hamilton alla penultima curva del Gran Premio del Brasile, permettendo cos\u00ec al pilota inglese di conquistare il quinto posto ed il titolo iridato per un punto di vantaggio sul rivale Felipe Massa. La seconda stagione in Toyota inizi\u00f2 in modo molto positivo per Glock che, sfruttando la competitivit\u00e0 della monoposto (l'unica, insieme a Williams e Brawn a montare il cosiddetto \"doppio diffusore\"), conquist\u00f2 quattro piazzamenti a punti nelle prime quattro gare, con un terzo posto nel Gran Premio della Malesia ed un secondo posto in griglia di partenza in Bahrain. Nelle gare successive il pilota tedesco ebbe un rendimento altalenante, soprattutto a causa delle prestazioni discontinue della monoposto, anche all'interno dello stesso week-end di gara. Nella parte centrale della stagione Glock giunse solo due volte a punti, conquistando per\u00f2 il primo giro pi\u00f9 veloce in carriera nel Gran Premio d'Europa, gara conclusa in quattordicesima posizione dopo essere partito tredicesimo; il tempo da lui stabilito in gara resta tuttora il migliore sul circuito di Valencia. A Singapore Glock biss\u00f2 il miglior risultato in carriera, chiudendo in seconda posizione alle spalle di Hamilton; Glock non prese parte alle prove libere del Gran Premio del Giappone a causa di un'indisposizione, venendo sostituito dal collaudatore Kobayashi; il pilota tedesco ebbe poi un violento incidente durante le qualifiche, riportando una ferita ad una gamba e la rottura di una vertebra e chiudendo anticipatamente la stagione.\n2010-2011: Virgin.\nNel 2010, dopo l'abbandono della Toyota, Glock ottiene un volante con la Virgin; l'inizio di stagione fu molto difficile: cos\u00ec come le altre vetture dei team esordienti, la Virgin accusava pesanti distacchi dalle altre squadre, e la vettura era spesso colpita da problemi di affidabilit\u00e0. Dopo quattro ritiri consecutivi nelle prime quattro gare, nel Gran Premio di Spagna Glock giunse al traguardo per la prima volta nella stagione, chiudendo in diciottesima posizione; nel resto del campionato Glock contese ai due piloti della Lotus Racing il ruolo di miglior pilota dei team esordienti, riuscendo a prevalere diverse volte in qualifica. Nel Gran Premio di Singapore e in quello di Corea il pilota tedesco occup\u00f2 per diversi giri posizioni di centro classifica, dovendo per\u00f2 ritirarsi in entrambe le occasioni; chiuse il campionato senza far segnare punti, con un quattordicesimo posto come miglior risultato in gara. Il pilota tedesco fu confermato dalla Virgin, nel frattempo rinominata Marussia Virgin Racing a seguito dell'acquisto della maggioranza delle azioni da parte della Marussia Motors, anche per il campionato 2011 a fianco dell'esordiente belga J\u00e9r\u00f4me d'Ambrosio; in questa stagione Timo si ritrova una vettura pi\u00f9 competitiva e affidabile dopo l'accordo di collaborazione con la McLaren, ma non riesce n\u00e9 a spiccare nelle gare n\u00e9 a conquistare punti anche a causa della mancanza del Kers. In vista del Gran Premio di Germania 2011, venne ufficializzato il rinnovo contrattuale del pilota tedesco con la Virgin fino al 2014.\n2012: Marussia.\nNel 2012, come nelle due stagioni precedenti, la Virgin, nel frattempo rinominata Marussia, si rivel\u00f2 poco competitiva al punto di relegare Timo nelle ultime file dello schieramento. L'affidabilit\u00e0 era, per\u00f2, migliorata, tanto da permettere al pilota tedesco di giungere sempre al traguardo nelle prime sei gare della stagione, con due quattordicesimi posti (in Australia e a Monaco) come migliori risultati. Glock fu costretto a saltare il Gran Premio d'Europa per un'indisposizione, tornando a correre regolarmente dal Gran Premio di Gran Bretagna.\nNel Gran Premio di Singapore Glock approfitt\u00f2 dello svolgimento piuttosto caotico della gara per tagliare il traguardo in dodicesima posizione, ottenendo il miglior risultato della storia della scuderia e permettendo alla Marussia di scavalcare la Caterham nella lotta per il decimo posto nella classifica costruttori. Nel Gran Premio del Brasile, caratterizzato da vari scrosci d'acqua che rimescolarono l'ordine del gruppo, Glock si mise in luce nelle prime fasi di corsa, nelle quali giunse ad occupare la settima posizione; tuttavia, in seguito ad un tamponamento di Jean-\u00c9ric Vergne, la sua vettura fu pesantemente danneggiata, impedendogli di fare meglio del sedicesimo posto finale. Per la terza stagione di fila Glock chiuse senza punti in classifica generale. Il 21 gennaio 2013 la Marussia e il pilota tedesco annunciarono di aver posto fine consensualmente al contratto che li legava; la scelta fu motivata con la difficile situazione economica della scuderia russa.\nDTM.\nConclusa la carriera in Formula 1, dal 2013 Glock corre nel DTM con il Team MTEK che impiega vetture BMW; il pilota tedesco ottenne i primi punti alla terza gara, chiusa al terzo posto. Dopo una serie di piazzamenti fuori dai punti, nell'ultima gara della stagione Glock ottenne la sua prima vittoria nella categoria, chiudendo al nono posto nella classifica generale. Glock continu\u00f2 a correre nel DTM con la stessa squadra anche nel 2014 e nel 2015, piazzandosi rispettivamente sedicesimo e quindicesimo in classifica e conquistando una vittoria nel 2015."}
{"id": "63826", "revid": "270833", "url": "https://it.wikipedia.org/wiki?curid=63826", "title": "Classica di Amburgo", "text": "La Classica di Amburgo (in tedesco \"Cyclassics Hamburg\") \u00e8 una corsa in linea maschile di ciclismo su strada che si svolge ogni anno in agosto nel territorio della citt\u00e0 di Amburgo, in Germania. Dal 2005 fa parte del circuito UCI ProTour/UCI World Tour. Dal 2021 il nome ufficiale \u00e8 BEMER Cyclassics per motivi di sponsorizzazione.\n\u00c8 organizzata dalla \"Ironman Germany GmbH\" e presenta un percorso di gara prevalentemente pianeggiante e adatto ai velocisti.\nStoria.\nLa prima edizione della corsa, tenutasi nel 1996 col nome di \"Giro di Amburgo\", fu classificata di livello 1.5, il pi\u00f9 basso per una corsa professionistica, e vinta dall'italiano Rossano Brasi. Gi\u00e0 nell'anno successivo la gara cambi\u00f2 nome per effetto della sponsorizzazione della societ\u00e0 elettrica amburghese (la HEW) e, venendo vinta dal padrone di casa Jan Ullrich appena due settimane dopo la vittoria del tedesco al Tour de France, inizi\u00f2 rapidamente ad acquisire maggiore importanza. Nel 1998 inizi\u00f2 a far parte delle prove della Coppa del mondo su strada sostituendo la Rochester International Classic, prova che si disputava in Gran Bretagna in agosto. Nel 2005 la corsa venne inserita nel neonato circuito UCI ProTour e dal 2011 fa parte del successore di quest'ultimo, il calendario UCI World Tour.\nNel 2006, a causa dell'acquisto dell'HEW da parte dell'azienda svedese Vattenfall, la competizione ha cambiato nome in \"Vattenfall Cyclassics\". Nel 2016 la corsa ha assunto la denominazione \"EuroEyes Cyclassics\", mentre dal 2021, in seguito ad un accordo triennale siglato con la societ\u00e0 liechtensteiniana \"BEMER\", ha adottato il nome attuale.\nPercorso.\nLa cosa parte e arriva nel centro di Amburgo, rispettivamente dalla Steinstra\u00dfe e nella M\u00f6nckebergstra\u00dfe, la rinomata via dello shopping cittadino, dopo un percorso quasi interamente pianeggiante nei dintorni della citt\u00e0 di lunghezza compresa tra i 220 e i 250 km. Occasionalmente la localit\u00e0 di partenza pu\u00f2 anche variare, come accadde nel 2015 quando si part\u00ec da Kiel, capoluogo dello Schleswig-Holstein, per celebrare il ventennale della corsa e la candidatura giunta delle due citt\u00e0 per ospitare le olimpiadi estive del 2024.\nFino all'edizioni del 2004 la prima fase di gara si svolgeva sulla riva nord dell'Elba e procedeva verso sud-est in direzione di Geesthacht prima di fare il suo ritorno ad Amburgo. Dal 2005 al 2014, invece, la parte iniziale della corsa consisteva di una serie di giri di un circuito ricavato nella Landa di Luneburgo, a sud della metropoli anseatica. Dal 2018 questa \u00e8 stata spostata verso nord, nella parte meridionale della regione dell'Holstein.\nLe fasi finali della corsa sono caratterizzate da un circuito da ripetere tre volte, al cui interno \u00e8 inserita l'asperit\u00e0 pi\u00f9 dura di giornata, il Waseberg, un muro di circa 700 metri con pendenza del 16%. Situata nella localit\u00e0 di Blankenese, ad ovest del centro di Amburgo, questa ascesa collega la riva del fiume Elba con il centro del quartiere ed \u00e8 resa particolarmente difficoltosa da una stretta curva a gomito all'ingresso, la quale costringe il gruppo ad un'intensa lotta per le prime posizioni nei chilometri precedenti. L'ultimo passaggio della corsa sul Waseberg \u00e8 generalmente posto a circa 15 km dal traguardo.\nAlbo d'oro.\n\"Aggiornato all'edizione 2019.\""}
{"id": "63834", "revid": "365417", "url": "https://it.wikipedia.org/wiki?curid=63834", "title": "Conflitto (sociologia)", "text": "Il conflitto \u00e8 un particolare tipo di interazione sociale in cui uno o pi\u00f9 attori coinvolti fanno esperienza di un'incompatibilit\u00e0 negli scopi o nei comportamenti.\nCaratteristica.\nIl conflitto \u00e8 un'esperienza universale dell'essere umano e della societ\u00e0 umana: a variare nel tempo e nello spazio sono le modalit\u00e0 in cui gli esseri umani e societ\u00e0 agiscono e gestiscono questo fenomeno. Le differenti forme di violenza e la guerra sono esempi di modalit\u00e0 distruttive di gestione del conflitto.\nDi notevole interesse sono gli approcci costruttivi alla gestione del conflitto, come la mediazione, la negoziazione integrativa, e - nel campo dei conflitti politici e sociali - la nonviolenza.\nAttori e processi.\nUn conflitto comporta necessariamente la presenza di attori, ovvero di individui e gruppi dotati della capacit\u00e0 di agire intenzionalmente.\nPossiamo distinguere diversi livelli della realt\u00e0 sociale in cui si manifestano i conflitti:\nJohan Galtung (1996) individua tre dimensioni caratteristiche del conflitto:\nQueste tre dimensioni si influenzano tra loro: le percezioni soggettive di una parte possono condurre a scegliere un certo tipo di comportamento (ad es. aggressivo o accomodante). Determinate azioni possono \"cambiare le carte in tavola\" e ridefinire il tipo di contraddizione intorno al quale ruota tutto il conflitto, ad esempio nel caso in cui una disputa territoriale sfocia in una guerra aperta e il conflitto diventa per uno stato (o un popolo) questione di vita o di morte.\nQuesto tipo di trasformazioni caratterizza in particolare i processi di escalation, ovvero di aumento del grado di intensit\u00e0 e di violenza del conflitto. L'escalation \u00e8 caratterizzata dal superamento di determinate soglie che ne scandiscono in maniera chiara le diverse fasi.\nI modelli di escalation possono essere assai complessi (\u00e8 il caso ad es. del modello proposto da Friedrich Glasl, 1997).\nGrosso modo \u00e8 possibile distinguere tre grandi fasi in un processo di escalation, caratterizzate dall'importanza delle tre dimensioni illustrate sopra:\nLa gestione costruttiva dei conflitti.\nCome il conflitto, anche la ricerca di strumenti di gestione \u00e8 un'esperienza universale: ogni societ\u00e0 si d\u00e0 proprie regole per far s\u00ec che le forze distruttive del conflitto non compromettano la tenuta della vita associata. In risposta ai conflitti interni sono possibili meccanismi di gestione non coercitiva del conflitto come la negoziazione e la mediazione, e di gestione delegata a un terzo, come l'arbitrato o le procedure giudiziarie. Il diritto pu\u00f2 essere considerato un mezzo assai sofisticato per gestire i conflitti all'interno delle societ\u00e0.\nLa mancanza di forti legami associativi e l'assenza di un monopolio legittimo dell'uso della forza fa s\u00ec che a livello internazionale i conflitti degenerino facilmente in forme sempre pi\u00f9 violente fino anche alla guerra. Anche a livello internazionale, tuttavia, si \u00e8 registrata negli ultimi decenni una intensa attivit\u00e0 di ricerca e sviluppo sulle forme di gestione costruttiva dei conflitti (v. Austin / Fischer / Ropers 2002).\nNegoziazione, mediazione, problem solving e diplomazia multilivello (\"multitrack diplomacy\") sono alcuni degli strumenti impiegati negli ultimi anni in particolare per la trasformazione, in senso costruttivo, dei conflitti a carattere etnopolitico."}
{"id": "63839", "revid": "287204", "url": "https://it.wikipedia.org/wiki?curid=63839", "title": "Rene Arnoux", "text": ""}
{"id": "63844", "revid": "1652635", "url": "https://it.wikipedia.org/wiki?curid=63844", "title": "Uva", "text": "L'uva \u00e8 il frutto della vite (\"Vitis vinifera\") e di altre specie o ibridi del genere Vitis.\nBotanica.\nL'uva \u00e8 un'infruttescenza, cio\u00e8 un raggruppamento di frutti, che nel suo insieme prende il nome di grappolo. \nIl grappolo \u00e8 composto da un raspo (molto raramente indicato come graspo), e da numerosi acini (detti anche chicchi, si tratta di bacche), di piccola taglia e di colore chiaro (verde-giallastro, giallo, giallo dorato) nel caso dell'uva bianca, o di colore scuro (rosa, viola o violetto bluastro) nel caso dell'uva nera. \nIl raspo, o rachide, \u00e8 l'asse centrale del grappolo, ramificato in racimoli e quindi in pedicelli, che portano i fiori ed in seguito i frutti, gli acini.\nIn generale gli acini sono pigmentati solo nell'ipoderma (lo strato di cellule dell'epicarpo intermedio tra l'epidermide ed il mesoderma), mentre gli altri tessuti non accumulano pigmenti o lo fanno in maniera molto ridotta. Fanno eccezione alcune variet\u00e0 di \"Vitis vinifera sp.sativa\" che accumulano pigmenti anche nel mesocarpo, sono le variet\u00e0 tintorie (in francese \"teinturiers\"), ad esempio il Gamay di Borgogna. Talvolta si confondono le variet\u00e0 molto colorate con le variet\u00e0 tintorie; la differenza risiede nella morfologia dell'acino, che nelle variet\u00e0 molto colorate (ad esempio l'Ancellotta dell'Emilia) presenta un'ipoderma molto spesso (anche 20 strati cellulari), mentre nelle variet\u00e0 tintorie al di l\u00e0 dell'ipoderma anche la polpa \u00e8 pigmentata e non traslucida.\nAll'interno degli acini sono portati i vinaccioli, semi piriformici, in numero massimo di 4 ma pi\u00f9 sovente di 1 o 2. Non mancano uve prive di semi (apirene), particolarmente apprezzate dai consumatori per il consumo fresco, ma utilizzate anche per la produzione di uva sultanina essiccata (la presenza di semi che potrebbero germinare \u00e8 da evitare, in questo ambito \u00e8 molto utilizzata la variet\u00e0 Sultana).\nUtilizzo.\nL'uva viene utilizzata soprattutto per la produzione del vino, e si parla in questo caso di uva da vino, ma anche per il consumo alimentare come frutta, sia fresca (uva da tavola), sia secca (uva passa, utilizzata in cucina e nella preparazione dei dolci); infine dall'uva si estrae il succo d'uva (bevanda non alcolica) e dai semi si estrae l'olio di vinaccioli.\nLe due specie di vite pi\u00f9 importanti per la produzione di uva sono:\nLe specie di vite americane e i loro ibridi, essendo immuni dalla fillossera per quanto riguarda la parte radicale (infatti essa colpisce la parte aerea della vite americana e la parte radicale dalla Vitis vinifera), sono utilizzate sia come porta-innesto per la vite europea, sia come incrocio con alcune variet\u00e0 della \"Vitis vinifera\" a produrre ibridi.\nL'Italia \u00e8 stata per molto tempo la prima produttrice al mondo di uva per il consumo fresco, con una viticoltura specializzata concentrata per lo pi\u00f9 nelle regioni meridionali (Sicilia e Puglia) .\nTra le principali variet\u00e0 di uva da tavola: Italia, Vittoria, Regina, per le uve bianche; Moscato d'Amburgo, Red Globe e Rosada per le uve rosse. Oggi il principale produttore di uva da tavola \u00e8 la Cina (prevalentemente variet\u00e0 Kyoho), ma per la produzione di uva da vino sono ancora Italia, Spagna e Francia i leader. Gli USA si caratterizzano anche per una sostenuta quota destinata alla trasformazione in succhi, mentre la Turchia \u00e8 leader nella produzione di uve essiccate.\nPropriet\u00e0 di uva e derivati.\nLe ricerche scientifiche hanno evidenziato che l'assunzione di vino rosso in moderata quantit\u00e0 comporta una migliore stabilit\u00e0 del plasma, una diminuita aggregazione piastrinica, un calo dell'LDL (lipoproteine a bassa densit\u00e0) e un corrispondente aumento dell'HDL (lipoproteine ad alta densit\u00e0), grazie alla presenza di sostanze appartenenti ai polifenoli comprendenti i flavonoidi, che attuano una efficace protezione contro il fenomeno dell'ossidazione.\nLa capacit\u00e0 dei polifenoli di inibire l'ossidazione delle LDL \u00e8 in funzione del loro contenuto di catechina, acido gallico, miricetina, quercitina, acido caffeico. Queste propriet\u00e0, dimostrate per la verit\u00e0 principalmente \"in vitro\", vengono spesso utilizzate per dare supporto scientifico al cosiddetto paradosso francese, ovvero il fenomeno per il quale in Francia, nonostante il consumo relativamente alto di alimenti ricchi di acidi grassi saturi, la mortalit\u00e0 per malattie cardiovascolari \u00e8 relativamente bassa.\nSecondo la ricerca, mangiare uva pu\u00f2 aumentare la protezione naturale della nostra pelle dai raggi ultravioletti del 74,8%."}
{"id": "63852", "revid": "123962613", "url": "https://it.wikipedia.org/wiki?curid=63852", "title": "Cambridge", "text": "Cambridge (pronuncia ) \u00e8 una citt\u00e0 del Regno Unito di abitanti. Si trova nella parte orientale dell'Inghilterra a circa a nord-est di Londra, capoluogo della contea del Cambridgeshire ed \u00e8 bagnata dal fiume Cam, sul quale si svolgono gare di canottaggio. \u00c8 sede di un'universit\u00e0 tra le pi\u00f9 antiche al mondo e del Fitzwilliam Museum. \nL'Universit\u00e0 di Cambridge \u00e8 stata fondata nel 1209. Gli edifici dell'universit\u00e0 includono la King's College Chapel, il Cavendish Laboratory e la Cambridge University Library, una delle pi\u00f9 grandi biblioteche di deposito legale al mondo. Lo skyline della citt\u00e0 \u00e8 dominato da numerosi edifici universitari, insieme alla guglia della Chiesa della Madonna e dei martiri inglesi e al camino dell'ospedale di Addenbrooke. La Anglia Ruskin University, che si \u00e8 evoluta dalla Cambridge School of Art e dal Cambridgeshire College of Arts and Technology, ha anche il suo campus principale in citt\u00e0.\nCambridge \u00e8 il centro dell'alta tecnologia Silicon Fen con industrie di software e bioscienze e molte start-up nate dall'universit\u00e0. Oltre il 40% della forza lavoro ha un titolo di studio superiore, pi\u00f9 del doppio della media nazionale. Il Cambridge Biomedical Campus, uno dei pi\u00f9 grandi centri di ricerca biomedica al mondo, ospiter\u00e0 presto i locali di AstraZeneca, un hotel e il trasferito Papworth Hospital. \nLa prima partita di calcio moderno della storia ebbe luogo al Parker's Piece. Il festival musicale e artistico Strawberry Fair e Midsummer Fair si svolgono nel Midsummer Common, mentre l'annuale Cambridge Beer Festival si svolge su Jesus Green. La citt\u00e0 \u00e8 adiacente alle strade M11 e A14. La stazione di Cambridge \u00e8 a meno di un'ora dalla stazione ferroviaria di King's Cross a Londra.\nStoria della citt\u00e0.\nPeriodo pre-romano.\nInsediamenti sono esistiti nell'area di Cambridge sin dalla preistoria, prima della conquista romana. La pi\u00f9 antica evidenza di occupazione risale all'Et\u00e0 del Bronzo, sono i resti di una cascina di 3.500 anni fa scoperta nel sito del Fitzwilliam College, mentre una collezione di armi da caccia, \u00e8 della tarda et\u00e0. Durante l'Et\u00e0 del ferro a cominciare dal 1000 a.C. vi \u00e8 ulteriore evidenza archeologica di frequentazione di una trib\u00f9 belga insediata definitivamente nel I secolo a.C. nell'area di Castle Hill, a seguito delle migrazioni di questi popoli dal continente all'isola.\nEra romana.\nIl primo importante sviluppo dell'area cominci\u00f2 con l'invasione romana della Gran Bretagna intorno al 40 d.C. Sulla collina di Castle Hill nel 70 d.C. sorse un castrum: Duroliponte da cui difendere il fiume Cam, esso era anche il punto dove il fiume era attraversato dalla Via Devana che collegava Colchester nell'Essex con le guarnigioni a Lincoln e il nord dell'Inghilterra, e la Akeman Street. Il forte era delimitato su due lati dalle linee formate dall'attuale Mount Pleasant, proseguendo attraverso Huntingdon Road fino a Clare Street, il lato orientale seguiva Magrath Avenue, il lato meridionale che correva vicino a Chesterton Lane e Kettle's Yard prima di girare a nord-ovest a Honey Hill. Nel 120 d.C. circa attorno al forte si svilupp\u00f2 un insediamento con varie cascine ritrovate in giro per la citt\u00e0 e un secondo villaggio ritrovato a Newnham. L'insediamento rimase un centro regionale per circa 350 anni dopo l'occupazione romana, fino circa all'anno 400. Strade e muri di cinta romani sono ancora visibili nella zona.\nMedioevo.\nIn seguito al ritiro romano dalla Gran Bretagna intorno al 410, la posizione fu abbandonata dai britanni, sebbene il sito sia solitamente identificato come \"Cair Grauth\" elencato tra le 28 citt\u00e0 della Gran Bretagna dalla Historia Brittonum. Gli anglosassoni invasori iniziarono a occupare l'area entro la fine del secolo. Il loro insediamento, a e intorno a Castle Hill, divenne noto come Grantebrycge (\"Granta-bridge\") ovvero ponte sul Granta (vecchio nome del Cam), come riportato dalla Cronaca anglosassone. Con l'evoluzione dell'inglese , il nome dell'insediamento era cambiato in \"Cambridge\", e i tratti inferiori della Granta cambiarono il loro nome in modo che corrispondessero. Nel VII secolo la citt\u00e0 era poco significativa e descritta da Beda il Venerabile come una \"piccola citt\u00e0 in rovina\", contenente il luogo di sepoltura della santa Eteldreda di Ely. Cambridge era al confine tra il regno dell'Anglia orientale e quello centrale e l'insediamento si espanse lentamente su entrambi i lati del fiume dove sono stati rinvenuti ornamenti tombali. Durante il dominio Anglo-Sassone, Cambridge fu favorita da buone relazioni commerciali attraverso le paludi difficilmente attraversabili dei fens. Alla fine del VII secolo, comunque, visitatori dalla vicina Ely riportarono che Cambridge era decisamente in declino. \n Le \"Cronache anglosassoni\" riportano l'arrivo dei Vichinghi a Cambridge nell'875. La dominazione vichinga, la cosiddetta Danelaw, fu imposta dall'878. Le forti abitudini commerciali dei Vichinghi fecero crescere rapidamente Cambridge. Durante questo periodo, il centro cittadino si spost\u00f2 dal Castle Hill sulla riva sinistra del fiume, nell'area oggi chiamata Quayside sulla sponda destra. Dopo la fine della dominazione vichinga, i Sassoni tornarono brevemente al potere, costruendo pontili, case mercantili e una zecca, che produceva monete con il nome della citt\u00e0 abbreviato in \"Grant\", e la chiesa di St. Benet nel 1025, tuttora esistente.\nNel 1068, due anni dopo la sua Conquista normanna dell'Inghilterra, Guglielmo di Normandia costru\u00ec un castello su Castle Hill. Come il resto del regno appena conquistato, Cambridge cadde sotto il controllo del re e dei suoi sottoposti. Durante la dominazione normanna il nome della citt\u00e0 divent\u00f2 Cantebrigge, mentre il fiume che la attraversa era chiamato ancora Granta. L'universit\u00e0 usa l'aggettivo pseudolatino \"cantabrigiensis\" (spesso abbreviato \"Cantab\"), ma ovviamente \u00e8 una derivazione dal nome inglese.\nLa prima carta della citt\u00e0 fu concessa da Enrico I tra il 1120 e il 1131, essa dava a Cambridge il monopolio del traffico per via navigabile, colp\u00ec i pedaggi e riconobbe il tribunale distrettuale. La caratteristica Chiesa Rotonda risale a questo periodo. Uno dei primi centri di istruzione a Cambridge fu la Scuola di Pitagora, fondata nel 1200, l'edificio attualmente appartiene al St. John's College, nel 1209, l'Universit\u00e0 di Cambridge fu fondata da studenti in fuga dai cittadini ostili a Oxford, il pi\u00f9 antico collegio esistente, Peterhouse, fu fondato nel 1284. \nNel 1349 Cambridge fu colpita dalla Peste Nera, pochi documenti sopravvivono ma \u00e8 certo che 16 su 40 studiosi della King's Hall sono morti, la citt\u00e0 a nord del fiume fu gravemente colpita e fu quasi spazzata via. A seguito di un ulteriore spopolamento dopo una seconda epidemia nazionale nel 1361, una lettera del Vescovo di Ely suggeriva che due parrocchie a Cambridge sarebbero state unite poich\u00e9 non c'erano abbastanza persone per riempire nemmeno una chiesa. Con oltre un terzo del clero inglese che moriva a causa della Morte Nera, negli anni seguenti furono istituiti quattro nuovi college all'universit\u00e0 per formare nuovi sacerdoti, vale a dire Gonville Hall, Trinity Hall, Corpus Christi e Clare. \nNel 1382 una seconda carta cittadina produce una \"diminuzione delle libert\u00e0 di cui la comunit\u00e0 aveva goduto\", a causa della partecipazione di Cambridge alla Rivolta dei contadini; La carta trasferisce la supervisione della produzione della birra, dei pesi e delle misure, e la prevenzione e la regressione, dalla citt\u00e0 all'universit\u00e0. La Cappella del King's College, fu iniziata nel 1446 dal re Enrico VI, la cappella fu costruita in fasi da una successione di re d'Inghilterra dal 1446 al 1515, la sua storia si intrecci\u00f2 con la Guerra delle due rose e fu completata durante il regno di Re Enrico VIII. L'edificio sarebbe diventato sinonimo di Cambridge e attualmente \u00e8 utilizzato nel logo del Consiglio comunale.\nEt\u00e0 moderna.\nDopo ripetuti focolai di pestilenze nel corso del XVI secolo, i servizi igienico-sanitari e l'acqua dolce furono portati a Cambridge dalla costruzione del condotto di Hobson nei primi anni del XVII secolo, l'acqua fu portata da Nine Wells, ai piedi delle Gog Magog Hills, al centro della citt\u00e0. \nCambridge ebbe un ruolo significativo nella prima parte della Guerra civile inglese poich\u00e9 era il quartier generale dell'Associazione Eastern Counties, un'organizzazione che amministrava l'esercito regionale dell'Anglia orientale, che divenne il pilastro dello sforzo militare parlamentare prima della formazione del New Model Army. Nel 1643 il controllo della citt\u00e0 fu dato dal Parlamento a Oliver Cromwell, che era stato educato al Sidney Sussex College. Il castello della citt\u00e0 fu fortificato e presidiato e alcuni ponti furono distrutti per aiutare la sua difesa. Sebbene le forze realiste arrivarono entro 3 miglia dalla citt\u00e0 nel 1644, le difese non furono mai utilizzate e la guarnigione fu l'anno successivo.\nNel XIX secolo, in comune con molte altre citt\u00e0 inglesi, Cambridge si espanse rapidamente, grazie alla maggiore aspettativa di vita e al miglioramento della produzione agricola che port\u00f2 a un aumento degli scambi nei mercati delle citt\u00e0. Gli Enclosure Acts del 1801 e del 1807 permisero alla citt\u00e0 di espandersi sui terreni circostanti e nel 1912 e ancora nel 1935 i suoi confini furono estesi per includere Chesterton, Cherry Hinton e Trumpington. \nLa ferrovia arriv\u00f2 a Cambridge nel 1845, dopo la resistenza iniziale, con l'apertura della linea Great Eastern Railway da Londra a Norwich. La stazione era fuori dal centro citt\u00e0 a seguito delle pressioni dell'universit\u00e0 per limitare i viaggi degli studenti universitari. Con l'arrivo della ferrovia, inizi\u00f2 lo sviluppo di aree intorno alla stazione, come Romsey Town. Il collegamento ferroviario con Londra ha stimolato le industrie pi\u00f9 pesanti, come la produzione di mattoni, cemento e malta.\nEt\u00e0 contemporanea.\nDagli anni '30 agli anni '80, la dimensione della citt\u00e0 fu aumentata da diverse grandi tenute comunali. L'impatto maggiore \u00e8 stato nell'area a nord del fiume, che ora \u00e8 la tenuta di East Chesterton, King's Hedges e Arbury, dove l'arcivescovo Rowan Williams ha vissuto e lavorato come assistente sacerdote nei primi anni '80. \nDurante la Seconda guerra mondiale, Cambridge fu un importante centro di difesa della costa orientale. La citt\u00e0 divenne un centro militare, con un centro di addestramento della R.A.F e la sede regionale per Norfolk, Suffolk, Essex, Cambridgeshire, Huntingdonshire, Hertfordshire e Bedfordshire. La citt\u00e0 stessa sfugg\u00ec relativamente ai bombardamenti tedeschi, che colpirono principalmente la ferrovia, 29 persone furono uccise ma nessun edificio storico venne danneggiato. Nel 1944, una riunione segreta di leader militari tenuta nel Trinity College gett\u00f2 le basi per l'invasione alleata dell'Europa. Durante la guerra, Cambridge serv\u00ec come centro di evacuazione per oltre 7000 persone da Londra, nonch\u00e9 per parti dell'Universit\u00e0 di Londra. \nCambridge ottenne la sua carta cittadina nel 1951 in riconoscimento della sua storia, importanza amministrativa e successo economico. Cambridge non ha una cattedrale, tradizionalmente un prerequisito per lo status di citt\u00e0 nel Regno Unito, invece rientra nella diocesi della Chiesa d'Inghilterra di Ely. Nel 1962 il primo centro commerciale di Cambridge, Bradwell's Court, fu aperto su Drummer Street, ma \u00e8 stato demolito nel 2006. Seguirono altri centri commerciali a Lion Yard, che ospita la biblioteca centrale, e il Grafton Center che sostitu\u00ec il parco vittoriano che era caduto in rovina. \nLa citt\u00e0 ottenne la sua seconda universit\u00e0 nel 1992, quando il Politecnico Anglia divenne la Anglia Polytechnic University, rinominata Anglia Ruskin University nel 2005, l'istituzione ha le sue origini nella Cambridge School of Art aperta nel 1858 da John Ruskin.\nL'universit\u00e0.\nNel 1209 alcuni studenti in fuga dalle violenze di Oxford si rifugiarono a Cambridge e vi fondarono un'universit\u00e0. Il primo \"college\", il Peterhouse, fu fondato nel 1284. Uno degli edifici pi\u00f9 importanti di Cambridge, la cappella del King's College, fu iniziata nel 1446 dal re Enrico VI. La costruzione fu ultimata durante il regno di Enrico VIII nel 1515.\nLa casa editrice Cambridge University Press nacque con una licenza di stampa concessa nel 1534. La Condotta di Hobson, prima opera a portare acqua potabile nel centro della citt\u00e0, fu costruita nel 1610. Alcune parti sopravvivono a tutt'oggi. L'ospedale Addenbrooke's fu fondato nel 1719. La ferrovia e la stazione furono costruite nel 1845. La leggenda narra che la loro posizione fu decisa dall'universit\u00e0: lontane dal centro cittadino, per evitare che gli studenti potessero essere distratti dal loro lavoro da un facile accesso a Londra.\nNonostante la presenza dell'universit\u00e0, Cambridge ottenne lo \"status\" di citt\u00e0 solo nel 1951. Cambridge non ha una cattedrale, tradizionalmente considerata un prerequisito per essere considerata una citt\u00e0.\nCambridge oggi.\nGrazie allo stretto legame con l'universit\u00e0, la zona di Cambridge \u00e8 oggi nota come Silicon Fen per la nascita di imprese ad alta tecnologia tutto intorno alla citt\u00e0. Oltre all'universit\u00e0 di Cambridge, nella citt\u00e0 hanno sede gran parte dell'Anglia Ruskin University e la Open University dell'East Anglia."}
{"id": "63855", "revid": "132266", "url": "https://it.wikipedia.org/wiki?curid=63855", "title": "Yom Kippur", "text": "Yom Kippur (\u05d9\u05d5\u05dd \u05db\u05e4\u05d5\u05e8 \"yom kipp\u00f9r\", ovvero \"Giorno dell'espiazione\") \u00e8 la ricorrenza religiosa ebraica che celebra il giorno dell'espiazione. Nella Torah viene chiamato \"Yom haKippurim\" (Ebraico: \u05d9\u05d5\u05dd \u05d4\u05db\u05d9\u05e4\u05d5\u05e8\u05d9\u05dd, \"Giorno degli espiatori\"). \u00c8 uno dei cosiddetti \"Yamim Noraim\" (Ebraico, letteralmente \"Giorni terribili\", pi\u00f9 propriamente \"Giorni di timore reverenziale\"). Gli \"Yamim Noraim\" vanno da Rosh haShana a Yom Kippur, che sono rispettivamente i primi due giorni e l'ultimo giorno dei \"Dieci Giorni del Pentimento\".\nYom Kippur \u00e8 la ricorrenza ebraica con maggiore Qedushah; Shabbat \u00e8 giorno \"solenne\" con Qedushah maggiore rispetto agli altri oltre questo giorno di redenzione.\nNel calendario ebraico Yom Kippur comincia al crepuscolo del decimo giorno del mese ebraico di Tishri (che cade tra settembre e ottobre del calendario gregoriano), e continua fino alle prime stelle della notte successiva. Pu\u00f2 quindi durare 25-26 ore.\nYom Kippur cadr\u00e0 nei prossimi anni del calendario gregoriano nel seguente giorno:\nOrigine biblica.\nIl rito dello Yom Kippur viene menzionato quattro volte nella Torah (in Esodo 30,10; Levitico 23,27-31 e 25,9; Numeri 29,7-11). Durante il digiuno \u00e8 vietato mangiare e bere, nonch\u00e9, essendo giorno di \"moed\", valgono le stesse prescrizioni per il Sabato circa il lavoro e altre attivit\u00e0 vietate.\nNel pensiero ebraico.\nYom Kippur \u00e8 il giorno ebraico della penitenza, viene considerato come il giorno ebraico pi\u00f9 santo e solenne dell'anno. Il tema centrale \u00e8 l'espiazione dei peccati e la riconciliazione, e termina dopo il tramonto successivo, all'apparire delle prime stelle. Le persone malate consultano in anticipo un'autorit\u00e0 rabbinica competente per verificare se il loro stato le esenti dal digiuno.\nIl servizio ha inizio con la preghiera di \"Kol Nidre\" che deve essere recitata prima del tramonto. \"Kol Nidre\" (parola aramaica che significa \"tutte le promesse\") rappresenta l'annullamento di tutti i voti pronunciati nel corso dell'anno.\nSecondo \"The Jewish Encyclopedia\", il testo della preghiera recita: \"Tutti i voti, gli impegni, i giuramenti e gli anatemi che siano chiamati 'konam', 'konas', o con qualsiasi altro nome, che potremmo aver pronunziato o per i quali potremmo esserci impegnati siano cancellati, da questo giorno di pentimento sino al prossimo (la cui venuta \u00e8 attesa con gioia), noi ci pentiremo\".\nYom Kippur completa il periodo di penitenza di dieci giorni iniziato con il capodanno di Rosh haShana. Sebbene le preghiere con le quali si chiede perdono siano consigliate durante l'intero anno, diventano particolarmente sentite in questo giorno.\nLa preghiera mattutina viene preceduta da alcune litanie e richieste di perdono chiamate \"selihot\"; nel giorno di Kippur queste vengono aggiunte in abbondanza nella liturgia.\nIn accordo con Mos\u00e8 Maimonide \"Tutto dipende da quanto un uomo meriti che vengano cancellati i demeriti che pesano sul suo conto\", quindi \u00e8 auspicabile di moltiplicare le nostre buone azioni prima del conteggio finale fatto il Giorno del Pentimento (ib. iii. 4). Coloro che Dio considera meritevoli entreranno nel Libro della Vita, la preghiera recita: \"Entriamo nel Libro della Vita\". Recita anche l'auspicio \"Possa tu essere iscritto (nel Libro della Vita) per un gioioso anno\". Nella corrispondenza scritta tra capodanno e il Giorno del Pentimento, colui che scrive conclude, abitualmente, augurando al mittente che Dio approvi il suo desiderio di felicit\u00e0. Nel tardo ebraismo alcune peculiarit\u00e0 proprie del giorno di capodanno furono trasferite al Giorno del Pentimento.\nIl Giorno del Pentimento sopravvisse all'abbandono delle pratiche sacrificali dell'anno 70. \"Nonostante nessun sacrificio verr\u00e0 offerto, il giorno manterr\u00e0 il suo proprio effetto di espiazione\" (Midrash \"Sifra\", Emor, xiv.). I testi ebraici insegnano che in questo giorno non \u00e8 permesso che venga compiuta altra attivit\u00e0 che non sia il pentimento. Il pentimento \u00e8 l'indispensabile condizione per tutti i vari significati dell'espiazione.\nLa confessione del penitente \u00e8 una condizione richiesta per l'espiazione. \"Il Giorno del Pentimento assolve dalle colpe di fronte a Dio, ma non di fronte alla persona offesa fin quando non si ottiene il perdono esplicito dalla stessa\" (Talmud Yoma viii. 9). \u00c8 usanza di terminare ogni disputa o litigio alla veglia del giorno di digiuno. Anche le anime dei morti sono incluse nella comunit\u00e0 dei perdonabili del Giorno del Pentimento. \u00c8 un costume per i bambini che abbiano perso i genitori di ricevere una menzione pubblica in sinagoga, e di offrire doni caritatevoli alle loro anime.\nContrariamente al credo popolare, Yom Kippur non \u00e8 un giorno triste. Gli ebrei Sefarditi, ovvero gli ebrei di origine spagnola, portoghese o nordafricana chiamano questa festivit\u00e0 il \"Digiuno Bianco\". Di conseguenza, molti ebrei hanno l'usanza di indossare solo vestiti bianchi, per simboleggiare il candore delle loro anime.\nLa liturgia.\nPer le preghiere della sera viene indossato un Talled (uno scialle di preghiera rettangolare), e questo \u00e8 l'unico servizio serale dell'anno in cui questo succede. \"Ne'ilah\" \u00e8 un servizio speciale che si tiene solo a Yom Kippur, e lo chiude. Yom Kippur termina con il suono dello shofar, che conclude la celebrazione. Viene sempre osservato un giorno di vacanza, sia dentro che fuori dai confini della terra di Israele.\nIl servizio nella sinagoga comincia alla sera della vigilia con il Kol Nidre. Le devozioni durante il giorno sono continue dalla mattina alla sera. Molta importanza \u00e8 data al brano liturgico in cui si narra il cerimoniale del tempio.\nSecondo il Talmud, Dio apre tre libri il primo giorno dell'anno, Rosh Hashana; uno per i cattivi assoluti, un altro per i buoni assoluti e il terzo per la grande categoria intermedia. Il destino dei buoni e cattivi assoluti viene determinato in quel momento; il destino della categoria intermedia resta sospeso fino al giorno di Yom Kippur, quando si decide il destino di ognuno. Il brano liturgico \"Unetanneh Tokef\" afferma:\nLa \"Corona di Maest\u00e0\" di Ibn Gvirol \u00e8 aggiunta alla liturgia Sefardita nel servizio serale, ed \u00e8 anche letta in alcune sinagoghe Askenazite ed Italiane. Al centro della liturgia antica \u00e8 la confessione dei peccati. \"Perch\u00e9 non siamo tanto presuntuosi da dirTi che siamo giusti e non abbiamo peccato; ma, nella realt\u00e0, abbiamo peccato... sia la Tua volont\u00e0 che io non pecchi ulteriormente; Ti piaccia lavare i miei peccati trascorsi, secondo la Tua bont\u00e0, ma non con punizioni severe\".\nLe melodie tradizionali con i loro toni di lamento (della tradizione Askenazita) danno espressione sia all'angoscia individuale a fronte dell'incertezza del destino e al lamento di un popolo per le glorie perdute. Nel giorno di espiazione l'ebreo osservante dimentica la mondanit\u00e0 e le sue necessit\u00e0 e, escludendo l'odio, l'antipatia e tutti i pensieri ignobili, cerca di occuparsi unicamente di cose spirituali. I libri ebraici di preghiera fanno notare che, se gli atti di pubblica contrizione sono obbligatori, il correttivo pi\u00f9 efficace \u00e8 quello stabilito dai Profeti biblici, che insegnano che il vero digiuno di cui Dio gioisce \u00e8 lo spirito di devozione, gentilezza e penitenza.\nIl carattere austero impresso alla cerimonia dal tempo della sua istituzione \u00e8 stato conservato fino ad oggi. Anche se altre cose sono divenute desuete, la presa sulla coscienza di ogni ebreo \u00e8 cos\u00ec forte che pochi, a meno che non abbiano reciso ogni legame con l'ebraismo, evitano di osservare il giorno di espiazione astenendosi dal lavoro quotidiano e partecipando alle funzioni.\n10 giorni \"terribili\".\nDurante questi 10 giorni tra Rosh haShanah e Yom Kippur si fa richiesta a Dio per essere annoverati ancora nel \"ricordo\", proclamandolo sempre Re Santo e del \"Diritto\" o \"Legge\", per la Vita, la Pace confidando nella Sua Piet\u00e0 e nella Sua Misericordia.\n\"Giudizio nella Misericordia\".\nQuanto espresso in Yom Kippur conduce infine alla redenzione individuale e/o collettiva.\nI capri espiatori.\nFino alla distruzione del Secondo Tempio (70 d.C.), una delle cerimonie pi\u00f9 importanti era l'offerta del \"capro emissario\", o \"capro espiatorio\" (Levitico 16:8-10) che ogni anno, nel giorno di Kippur, veniva mandato a \"Azazel\". \"Azazel\" \u00e8 una parola oscura che non si trova in nessun'altra parte della Bibbia ebraica. La parola pu\u00f2 derivare da 2 parole, \"ez\", che significa \"capro\", e \"azel\", che significa \"partenza\". La Mishnah (Yoma cap. 6) ed il Talmud (Yoma, fogli 66-67) descrivono in dettaglio il trasporto di questo capro all'esterno del Tempio e di Gerusalemme, verso il deserto cui conduceva i peccati del popolo ebraico. Il Talmud e Rashi, il pi\u00f9 autorevole commentatore della Torah, spiegano esplicitamente che Azazel \u00e8 il nome di un precipizio dove il capro sacrificale veniva precipitato.\nTesti non canonici per l'Ebraismo.\nAltri lo ritengono il nome di uno spirito maligno; uno spirito con questo nome \u00e8 menzionato nel \"libro apocrifo di Enoch\", e pi\u00f9 tardi nella letteratura ebraica. Seguendo questa interpretazione, l'idea della cerimonia sembrerebbe quella di rimandare i peccati negli spiriti maligni che li possedevano in origine. \u00c8 stato notato che simili riti di espiazione avevano prevalso fra le nazioni pagane.\nStudi moderni.\nI critici moderni della Bibbia, che attribuiscono questi passaggi al codice sacerdotale, e a una data successiva all'Esilio, sono propensi a credere che l'invio del capro ad Azazel sia un adattamento di una cerimonia preesistente. Alcuni studiosi biblici pi\u00f9 conservatori hanno notato che il posto dove veniva portato il capro era un \"luogo selvaggio\", fuori dalla citt\u00e0, e che l\u00e0 non esisteva un posto chiamato Azazel. Il loro punto di vista \u00e8 che il \"capro della partenza\" era semplicemente \"lasciato andare\". Queste ultime ipotesi sono in chiara contraddizione con la tradizione ebraica.\nVoci correlate.\nAltro:\nAnche:\nPure (per proibizioni):"}
{"id": "63858", "revid": "1543377", "url": "https://it.wikipedia.org/wiki?curid=63858", "title": "Viktor Ju\u0161\u010denko", "text": "In qualit\u00e0 di uno dei leader informali della coalizione di opposizione ucraina, fu uno dei due principali candidati alle elezioni presidenziali del 2004. Ju\u0161\u010denko vinse le elezioni dopo che furono ripetute, battendo Viktor Janukovy\u010d, il candidato sostenuto dal governo. La Corte Suprema Ucraina stabil\u00ec la ripetizione delle elezioni a causa dei ripetuti brogli in favore di Janukovy\u010d al secondo turno. Ju\u0161\u010denko, in occasione del nuovo svolgimento delle elezioni, vinse con il 52% dei voto contro il 44% del suo avversario; le proteste pubbliche svoltesi a causa dei brogli giocarono un importante ruolo nella sua elezione presidenziale e portarono alla rivoluzione arancione.\nGiovent\u00f9.\nViktor Ju\u0161\u010denko nacque il 23 febbraio 1954 a Choru\u017eivka, nell'Oblast' di Sumy in Ucraina, da una famiglia di insegnanti. Il padre, Andrij Andrijovy\u010d Ju\u0161\u010denko (1919\u20131992), combatt\u00e9 durante la seconda guerra mondiale, dove le forze tedesche lo catturarono e lo rinchiusero in diversi campi di concentramento in Polonia e Germania, tra cui ad Auschwitz, come prigioniero di guerra. Sopravvisse allo sterminio e, dopo essere tornato a casa, insegn\u00f2 inglese nelle scuole locali. La madre di Viktor, Varvara Tymofiyovna Ju\u0161\u010denko (1918\u20132005), insegn\u00f2 fisica e matematica nella stessa scuola.\nLa Banca Centrale.\nJu\u0161\u010denko inizi\u00f2 la carriera nel sistema bancario nel 1976; nel 1983 divenne Vice Direttore per il Credito Agrario presso l'Ufficio della Repubblica Ucraina della Banca di Stato dell'URSS. Dal 1990 al 1993 funse da vice presidente e primo vice presidente della Banca dell'Agricoltura JSC \"Ukraina\". Nel 1993 Ju\u0161\u010denko fu nominato Presidente della Banca Nazionale dell'Ucraina (la banca centrale ucraina). Nel 1997, il Parlamento dell'Ucraina lo rinomin\u00f2 capo della banca.\nNel suo ruolo da banchiere, Ju\u0161\u010denko gioc\u00f2 un importante ruolo nella creazione della valuta nazionale dell'Ucraina, la grivnia, e nell'istituzione di un sistema moderno di regolazione del sistema bancario commerciale. Riusc\u00ec anche a superare l'ondata debilitante dell'iperinflazione che colp\u00ec la nazione \u2013 egli fu in grado di abbassarla dal % a meno del 10% \u2013 e riusc\u00ec a difendere il valore della valuta a seguito della crisi finanziaria russa del 1998.\nNel 1998, scrisse una tesi intitolata \"Lo sviluppo dell'offerta e della domanda di denaro in Ucraina\" e la discusse presso l'Accademia Economica Ucraina. Ci\u00f2 gli valse il dottorato in economia.\nPrimo ministro.\nNel dicembre 1999, il Presidente Leonid Ku\u010dma nomin\u00f2 a sorpresa Ju\u0161\u010denko alla carica di Primo ministro, dopo che il Parlamento non riusc\u00ec a ratificare, per un voto, il precedente candidato Valerij Pustovojtenko.\nDurante il premierato di Ju\u0161\u010denko l'economia ucraina miglior\u00f2; il suo governo, e in particolare il vice Primo Ministro Julija Tymo\u0161enko, si trovarono subito in conflitto con gli influenti capi delle industrie del carbone e del gas naturale. Il conflitto caus\u00f2 un voto di sfiducia nel 2001 da parte della Verchovna Rada, orchestrato dal Partito Comunista d'Ucraina, che si era opposto alle politiche economiche di Ju\u0161\u010denko, ma anche dai gruppi centristi associati con i potenti oligarchi nazionali. Il voto pass\u00f2 con 263 contro 69 e Ju\u0161\u010denko dovette pertanto lasciare la carica di Primo Ministro.\nMolti ucraini videro la caduta di Ju\u0161\u010denko con disappunto, e raccolsero quattro milioni di firme per una petizione in suo sostegno e contro il voto parlamentare. I sostenitori organizzarono anche una grande manifestazione a Kiev, la capitale dell'Ucraina. Ju\u0161\u010denko tenne un commovente discorso davanti alla folla, promettendo che sarebbe ritornato.\nLeader di Ucraina Nostra.\nNel 2002 Ju\u0161\u010denko divenne capo della coalizione politica Ucraina Nostra (\"Na\u0161a Ukrajina\"), che ricevette un gran numero di seggi alle elezioni della Verchovna Rada. Tuttavia, il numero di seggi non era sufficiente a formare una maggioranza, e gli sforzi di formare un governo con gli altri partiti di opposizione fall\u00ec. Da allora, Ju\u0161\u010denko \u00e8 il leader e il volto della fazione parlamentare \"Ucraina Nostra\".\nJu\u0161\u010denko \u00e8 stato considerato come leader moderato dell'opposizione anti-Ku\u010dma, in quanto gli altri partiti di opposizione erano troppo poco influenti e avevano pochi seggi in Parlamento.\nDalla fine del suo mandato da Primo Ministro, Ju\u0161\u010denko \u00e8 divenuto una figura politica carismatica tra gli ucraini delle regioni occidentali e centrali della nazione. Dal 2001 al 2004, il suo tasso di popolarit\u00e0 \u00e8 stato maggiore di quello del Presidente dell'epoca, Leonid Ku\u010dma.\nCome politico, Viktor Ju\u0161\u010denko \u00e8 visto come coacervo di sentimenti filo-occidentali e nazionalismo moderato. Cerca di portare l'Ucraina in direzione dell'Europa e della NATO, promuovendo le riforme di libero mercato, riformando la sanit\u00e0, l'istruzione e il sistema sociale, preservando la cultura ucraina, ricostruendo importanti monumenti storici e ricordando la storia ucraina, tra cui il presunto genocidio di Holodomor del 1932-33. I suoi oppositori (e alleati) talvolta lo criticano per l'indecisione e la segretezza; \u00e8 anche accusato di non essere in grado di formare una squadra di governo senza scontri al suo interno.\nDa quando \u00e8 divenuto Presidente dell'Ucraina, Viktor Ju\u0161\u010denko \u00e8 leader onorario di \"Ucraina Nostra\". Alle elezioni parlamentari del 2006 il partito, condotto dall'allora Primo Ministro Jurij Jechanurov, ricevette meno del 14% dei voti e si piazz\u00f2 al terzo posto dopo il Partito delle Regioni e il Blocco Julija Tymo\u0161enko. Nel 2008, la popolarit\u00e0 di Ju\u0161\u010denko \u00e8 crollata a meno del 10%, anche a causa delle ripetute crisi politiche (del 2007 e del 2008).\nElezioni presidenziali del 2004.\nNel 2004, al termine del mandato del Presidente Leonid Ku\u010dma, Ju\u0161\u010denko annunci\u00f2 che sarebbe stato candidato alla presidenza come indipendente; il suo principale rivale era l'allora Primo ministro Viktor Janukovy\u010d. Sin dal proprio mandato da premier, Ju\u0161\u010denko aveva leggermente modernizzato la propria base politica, aggiungendo slogan sociali e liberali ad altre idee di integrazione europea, tra cui l'adesione dell'Ucraina alla NATO e la lotta alla corruzione politica. I sostenitori di Ju\u0161\u010denko si organizzarono nella coalizione elettorale \"Syla Narodu\" (\"Potere al Popolo\"), guidata dal candidato presidente, con Ucraina Nostra come principale forza costituente.\nJu\u0161\u010denko fond\u00f2 la propria campagna elettorale nella comunicazione con il votante, dato che il governo impediva ai principali canali televisivi di garantire uguali opportunit\u00e0 ai candidati. Nel frattempo, il principale rivale, Janukovy\u010d, appariva frequentemente in televisione e accusava Ju\u0161\u010denko, il cui padre era stato un soldato dell'Armata Rossa imprigionato al campo di concentramento di Auschwitz, di essere nazista.\nAvvelenamento alla diossina.\nNel corso del 2004, Ju\u0161\u010denko cominci\u00f2 a soffrire di una misteriosa patologia, il suo volto divenne gonfio e segnato da una pesante eruzione cutanea con eritema ed eczema molto evidenti, che gli lasci\u00f2 cicatrici permanenti. Il tossicologo britannico John Henry dell'St Mary's Hospital di Londra dichiar\u00f2 che i cambiamenti nel volto di Ju\u0161\u010denko erano stati causati da cloracne, risultato di avvelenamento per diossina. Il tossicologo olandese Bram Brouwer trov\u00f2 tracce di diossina nel sangue di Ju\u0161\u010denko in quantit\u00e0 6.000 volte superiori alla normalit\u00e0 e stabil\u00ec anche lui che i cambiamenti nel suo aspetto erano stati causati da cloracne. In particolare questo fenomeno cutaneo \u00e8 causato solitamente dall'esposizione prolungata, sia a contatto che per inalazione o ingestione, ad alcuni composti alogenati ed in particolare diossine come la 2,3,7,8-tetraclorodibenzo-p-diossina (TCDD).\nSecondo la testimonianza diretta di Ju\u0161\u010denko l'avvelenamento si sarebbe verificato per ingestione, durante una cena con i servizi di sicurezza ucraini, in relazione all'ultima portata, servita quella sera - a differenza delle altre - in monoporzioni. Dopo l'identificazione del particolare tipo di diossina impiegato, lo staff di Ju\u0161\u010denko invi\u00f2 una richiesta rispettivamente ai quattro laboratori al mondo in grado di produrlo, sull'effettiva provenienza della diossina utilizzata per il suo avvelenamento; dei riscontri pervennero da tutti i laboratori, tranne che da quello moscovita. Dopo pochi giorni dall'avvelenamento qualcuno dei componenti dei servizi di sicurezza presenti quella sera con il presidente Ju\u0161\u010denko avrebbe lasciato l'Ucraina, per recarsi e vivere stabilmente in Russia.\nDal 2005, Ju\u0161\u010denko si sottopone a cure effettuate da un team di dottori diretti dal Professore Jean Saurat all'Universit\u00e0 dell'Ospedale di Ginevra. Saurat ha recentemente pubblicato dei rapporti accademici riguardanti il metabolismo della diossina nel corpo umano.\nNel giugno 2008, David Zvania, ex alleato politico di Ju\u0161\u010denko ed ex ministro del governo di Julija Tymo\u0161enko, sostenne in un'intervista concessa alla BBC che Ju\u0161\u010denko non era stato avvelenato nel 2004, ma che soffriva di pancreatite acuta in seguito a un semplice avvelenamento accidentale da cibo, e che quindi i test di laboratorio erano stati falsificati, senza per\u00f2 presentare alcuna prova a supporto delle sue affermazioni.\nI tre turni di voto senza precedenti.\nIl voto iniziale, tenutosi il 31 ottobre 2004, vide Ju\u0161\u010denko ottenere il 39,87% dei voti contro il 39,32% di Viktor Janukovy\u010d. Dato che nessun candidato raggiunse la soglia del 50% prevista per la nomina immediata, si tenne il secondo turno elettorale il 21 novembre 2004, a cui accedettero i candidati che avevano raggiunto le prime due posizioni al primo turno: Ju\u0161\u010denko e Janukovy\u010d. L'affluenza a questo secondo turno raggiunse il 75% dei votanti, ma furono riportati casi di irregolarit\u00e0 e abusi, come voti multipli e voti extra assegnati a Janukovy\u010d dopo la chiusura delle urne. Gli exit poll misero Ju\u0161\u010denko in vantaggio nelle regioni occidentali e centrali della nazione.\nLa supposta frode elettorale, combinata col fatto che gli exit poll davano un margine di vittoria consistente per Ju\u0161\u010denko (in alcuni casi l'11%), numero che si rivel\u00f2 molto diverso dal risultato definitivo (una vittoria del 3% per Janukovy\u010d), spinsero Ju\u0161\u010denko e i suoi sostenitori a non accettare i risultati ufficiali.\nDopo tredici giorni di proteste popolari a Kiev e in altre citt\u00e0 ucraine, che divennero conosciute con il nome di rivoluzione arancione, i risultati delle elezioni furono annullati dalla Corte Suprema, e il 26 dicembre si tenne la ripetizione del secondo turno elettorale. Ju\u0161\u010denko proclam\u00f2 la vittoria dell'opposizione e dichiar\u00f2 la sua certezza che sarebbe stato eletto con almeno il 60% dei voti. Egli effettivamente vinse il \"terzo turno\", ma con il 52% dei voti.\nPresidenza.\nInvestitura.\nIl 23 gennaio 2005, alle 12, si svolse la cerimonia di investitura di Viktor Ju\u0161\u010denko come Presidente dell'Ucraina. All'evento parteciparono diversi importanti politici stranieri, tra cui:\nPresidenza.\nI primi cento giorni del mandato di Ju\u0161\u010denko, dal 23 gennaio al 1\u00ba maggio 2005, furono segnati da diversi licenziamenti e nomine a tutti i livelli dell'esecutivo. Julija Tymo\u0161enko divenne Primo ministro a seguito dell'approvazione della Verchovna Rada; Oleksandr Zin\u010denko fu nominato capo del segretariato presidenziale con il titolo nominale di Segretario di Stato. Petro Poro\u0161enko, rivale della Tymo\u0161enko per la carica di capo del governo, fu nominato Segretario del Consiglio di Sicurezza e Difesa.\nNell'agosto 2005 Ju\u0161\u010denko si un\u00ec al Presidente della Georgia Mikheil Saaka\u0161vili nella firma della Dichiarazione Borjomi, che prevedeva la creazione di un'istituzione di cooperazione internazionale, la Comunit\u00e0 di Scelta Democratica, per unire le democrazie (anche quelle incipienti) della regione intorno al Mar Baltico, Mar Nero e Mar Caspio. Il primo incontro dei presidenti e del capi per discutere la CSD si tenne il 1\u00ba-2 dicembre 2005 a Kiev.\nCrisi del 2008.\nLa coalizione del Blocco Julija Tymo\u0161enko e di Blocco Ucraina Nostra - Autodifesa Popolare di Viktor Ju\u0161\u010denko \u00e8 stata minata a causa delle diverse opinioni riguardo alla guerra in Ossezia del Sud scoppiata nell'agosto 2008 tra Georgia e Russia. Julija Tymo\u0161enko non ha concordato con la condanna di Ju\u0161\u010denko verso la Russia ed ha preferito restare neutrale sull'argomento. Ju\u0161\u010denko l'ha pertanto accusata di assumere una posizione pi\u00f9 morbida per ottenere il sostegno della Russia alle future elezioni presidenziali del 2010; Andrij Kyslynskij, vicepresidente, \u00e8 arrivato quasi a definirla \"traditrice\".\nSecondo il Blocco Julija Tymo\u0161enko, il Capo Staff del Segretariato Presidenziale Viktor Baloha aveva sempre criticato il premier, accusandola di qualsiasi fatto, dal non essere sufficientemente religiosa al danneggiamento dell'economia fino alle accuse secondo le quali la Tymo\u0161enko stava progettando un assassinio ai suoi danni; l'accusa di tradimento verso la Georgia era quindi solo l'ultima delle ultime rivolte al premier.\nDopo che il Blocco Julija Tymo\u0161enko ha votato insieme al Partito Comunista d'Ucraina e il Partito delle Regioni per approvare una legislazione atta a facilitare la procedura di messa in stato di accusa del Presidente e per limitare i poteri del Presidente, aumentando quelli del Primo Ministro, il blocco di Viktor Ju\u0161\u010denko si \u00e8 posto fuori dalla coalizione e Ju\u0161\u010denko stesso ha promesso di porre il veto sulla legge ed ha minacciato un'elezione in caso di mancata formazione di un'altra nuova coalizione. Ci\u00f2 ha portato alla crisi politica del 2008 culminata con lo scioglimento del Parlamento avvenuto l'8 ottobre 2008.\nMentre era in visita in Italia, Ju\u0161\u010denko annunci\u00f2 le terze elezioni in meno di tre anni in un discorso pre-registrato per la televisione ucraina. La crisi si \u00e8 conclusa quando la coalizione arancione \u00e8 stata riportata in vigore il 9 dicembre 2008, con l'inclusione del Blocco di Lytvyn; questo \u00e8 avvenuto dopo che Volodymyr Lytvyn \u00e8 stato eletto Presidente del Parlamento. Lo svolgimento delle elezioni \u00e8 quindi stato definito, dal Presidente stesso, una soluzione irragionevole.\nElezioni presidenziali 2010.\nIl 17 gennaio, al primo turno delle elezioni presidenziali del 2010, Viktor Ju\u0161\u010denko \u00e8 stato sconfitto ricevendo solo 5,45% dei voti. \u00c8 arrivato quinto dopo Viktor Janukovy\u010d e Julija Tymo\u0161enko, che sono andati al ballottaggio il 7 febbraio 2010, con 1.341.539 preferenze secondo la Commissione elettorale ucraina.\n\u201cL'Ucraina \u00e8 una democrazia europea\u201d, ha dichiarato il presidente in una sorta di testamento politico all'uscita dal seggio. \u201c\u00c8 una nazione libera ed un popolo libero\u201d. Questo, secondo il leader ucraino, \u00e8 uno dei principali risultati ottenuti dalla rivoluzione arancione.\nNei giorni dopo il voto il presidente uscente ha osservato che \u201cl'Ucraina non ha una scelta decente\u201d per il suo successore. \u201cAmbedue i candidati sono lontani dai valori nazionali, europei e democratici. Non vedo differenze tra loro\u201d."}
{"id": "63860", "revid": "599013", "url": "https://it.wikipedia.org/wiki?curid=63860", "title": "Cinosura", "text": ""}
{"id": "63861", "revid": "599", "url": "https://it.wikipedia.org/wiki?curid=63861", "title": "Limnai", "text": ""}
{"id": "63862", "revid": "287204", "url": "https://it.wikipedia.org/wiki?curid=63862", "title": "Lepista nuda", "text": "Lepista nuda , \u00e8 un fungo tardo autunnale tra i pi\u00f9 diffusi, anche se non molto conosciuto. Pur essendo un buon commestibile, viene spesso scartato dai cercatori per il suo colore molto inusuale che induce diffidenza.\nEtimologia.\nDal latino \"nudus\" = nudo, per la cuticola del cappello liscia.\nDescrizione della specie.\nCappello.\nDiametro da 30 a 120\u00a0mm o pi\u00f9, di buon spessore, irregolarmente emisferico, poi piano ed infine depresso, a volte con umbone ampio e poco rilevato, di forma spesso irregolare, margine involuto ed alla fine aperto, ondulato e variamente rilevato. Superficie liscia e poco riflettente, dal colore lilla-violetto non omogeneo, per zona centrali tendenti all'avana-bruno, che si estende fino al bordo nel fungo adulto.\nLamelle.\nFitte, arrotondate al gambo, adnato-uncinate, intervallate da lamellule, violette e facilmente asportabili, caratteristica, quest'ultima, comune a tutto il genere \"Lepista\".\nGambo.\nTendenzialmente tozzo, alto 50\u201380\u00a0mm per 10\u201315\u00a0mm di diametro, violetto, consistente ed ornato da fibrille e pruina di colore lilla chiaro, pi\u00f9 o meno ingrossato alla base che porta parti del micelio e abbondanti frammenti del substrato del sottobosco.\nCarne.\nVioletta, acquosa, elastica nel gambo, fragile nel cappello.\nSpore.\nA forma di goccia, con minute verruche, sono rosate in massa, 6,5-8,5\u00a0\u00b5m.\nHabitat.\nAi primi freddi autunnali e fino all'inizio dell'inverno (inoltrato, se il clima non \u00e8 troppo rigido), raramente in primavera; saprofita su substrati vegetali abbondanti, prevalentemente nei boschi o ai margini, indistintamente sotto aghifoglie o latifoglie. In gruppi numerosi (a volte nei cosiddetti \"cerchi delle streghe\").\nCommestibilit\u00e0.\n Eccellente, con cautela.\nTossico da crudo, va consumato solo dopo un'adeguata cottura. Non \u00e8 necessaria la prebollitura, anche se alcuni la raccomandano per una migliore resa gastronomica. Contiene trealosio, uno zucchero di difficile digeribilit\u00e0 per la maggior parte della popolazione.\nIl sapore \u00e8 gradevole e delicato, amabile.\nVivamente sconsigliato ai meno esperti, in quanto facilmente confondibile con alcune specie tossiche o sospette del genere Cortinarius.\nSpecie simili.\nLe suindicate specie di \"Cortinarius\" sono riconoscibili grazie al colore delle spore (color \"ocra\" in massa e non rosa), ai residui di cortina spesso presenti sul gambo nonch\u00e9 all'odore che spesso \u00e8 rafanoide nei Cortinari."}
{"id": "63865", "revid": "2179318", "url": "https://it.wikipedia.org/wiki?curid=63865", "title": "Onorio (imperatore)", "text": "Definito \"l'imperatore indifferente\" da Edward Gibbon, dimostr\u00f2 tutta la sua inettitudine nell'amministrare l'impero, insofferente dinanzi a invasioni, rivolte e perdite di alcune province. Fece uccidere l'unico difensore dell'impero, Stilicone. \u00c8 noto soprattutto per il fallimento della trattativa con il visigoto Alarico, che tenne in assedio Roma, il quale si era offerto di diventare generale dell'Impero Romano d'Occidente; vistosi negato l'incarico, Alarico saccheggi\u00f2 Roma dal 24 agosto al 27 agosto 410.\nBiografia.\nGiovinezza e ascesa al trono.\nOnorio nacque a Costantinopoli il 9 settembre del 384, figlio terzogenito dell'imperatore Teodosio I e della sua consorte Elia Flaccilla, originari ambedue della provincia romana dell'Hispania; Arcadio e Pulcheria Teodosia (morta ad appena sette anni d'et\u00e0), erano rispettivamente suo fratello e sua sorella maggiori. Il padre lo onor\u00f2 del titolo di \"nobilissimus puer\" e gli confer\u00ec il consolato per l'anno 386, quando Onorio aveva due anni. Raggiunse il padre a Roma (389), poi torn\u00f2 a Costantinopoli (391).\nNel 392 mor\u00ec l'augusto d'Occidente, Valentiniano II, e poco dopo il generale di origine barbara Arbogaste elev\u00f2 al trono Eugenio; Teodosio fece inizialmente intendere di accettare il nuovo collega, ma poi, il 23 gennaio 393, proclam\u00f2 Onorio, all'et\u00e0 di dieci anni, augusto d'Occidente, associandolo al trono come aveva fatto dieci anni prima con Arcadio e mettendolo in diretta opposizione a Eugenio. Il 6 settembre 394, Eugenio fu sconfitto nella battaglia del Frigido; in quello stesso anno, Teodosio convoc\u00f2 Onorio alla corte di Milano.\nPrima della sua morte, Teodosio (17 gennaio 395) divise l'Impero tra i due figli: ad Arcadio and\u00f2 la parte orientale, a Onorio la parte occidentale. Questa divisione fu, dal punto di vista formale, solo amministrativa, essendo l'Impero ancora uno, ma fu anche un importante evento della storia romana, in quanto mai pi\u00f9 un imperatore regn\u00f2 sull'Occidente e sull'Oriente contemporaneamente (fatta eccezione per la parziale riconquista dell'Occidente per opera di Giustiniano I, riconquista che per altro copriva grosso modo proprio l'area territoriale che Onorio controllava nel 410 e cio\u00e8 l'Italia, il Nordafrica ed i Balcani nord-occidentali, pi\u00f9 una buona parte dell'Hispania meridionale).\nStilicone uomo forte dell'impero (395-408).\nEssendo Onorio ancora minore, la reggenza effettiva fu affidata a Stilicone, un generale di origine vandala; per rafforzare il proprio legame con l'imperatore, Stilicone diede in sposa a Onorio la propria figlia Maria (398 circa) e, dopo la morte di lei, l'altra figlia Termanzia (408).\nL'impero d'Occidente fu sottoposto, durante il regno di Onorio, ad una serie di spinte disgregatrici sia esterne che interne, con invasioni di popoli barbari e diverse ribellioni di usurpatori (le fonti ne ricordano nove).\nNel 397 il \"comes Africae\" Gildone si ribell\u00f2 nell'Africa settentrionale, ma la sua rivolta fu soffocata un anno dopo (31 luglio 398)\nNel 402 e 403, Stilicone respinse le incursioni dei Visigoti di Alarico. Proprio a causa dell'invasione dei Visigoti, nel 402 Onorio spost\u00f2 la capitale da \"Mediolanum\", pi\u00f9 esposta, a \"Ravenna\", considerata meglio difendibile in quanto circondata da paludi. La necessit\u00e0 di difendere l'Italia costrinse Stilicone a sguarnire la Gallia. Nel 405, un esercito barbaro, al comando di Radagaiso, invase l'Italia, portando la devastazione nel cuore dell'Impero, finch\u00e9 Stilicone non lo sconfisse nel 406.\nNel frattempo i Romani esercitavano un controllo sempre pi\u00f9 debole sulla Britannia romana; rimaste isolate, le guarnigioni romane di quella provincia sostennero diversi usurpatori, tra cui Marco (406 - 407), Graziano (407), e Costantino \"III\": quest'ultimo invase la Gallia nel 407, occupando Arelate.\nIl 31 dicembre 406 un grosso esercito di Alani, Suebi e Vandali sfond\u00f2 la frontiera e invase la Gallia; questi popoli si mossero in \"Hispania\" nel 409.\nL'influenza politica di Stilicone cresceva ad ogni vittoria militare conseguita, ma allo stesso tempo cresceva l'opposizione che il generale riscuoteva a corte, in particolare dal partito contrario alla negoziazione con i popoli barbari, guidato da Olimpio. Dopo la morte di Maria, Stilicone convinse Onorio a sposarne la sorella Termanzia (408), ma quello stesso anno Onorio spos\u00f2 la causa degli oppositori del comandante, entrando cos\u00ec nella sfera d'influenza del cortigiano che lo convinse a liberarsi di quello condannandolo a morte, facendone uccidere anche il figlio.\nSacco di Roma e usurpazioni in Gallia, Hispania e Africa (408-423).\nL'eliminazione del pi\u00f9 valido generale dell'Impero romano d'Occidente permise ad Alarico I e ai suoi Visigoti la ripresa dell'offensiva militare. Durante lo stesso 408, Alarico chiese ad Onorio il permesso di portare il proprio esercito dal Norico alla Pannonia, oltre a modesti versamenti, ma Onorio, consigliato dal proprio \"magister officiorum\" Olimpio, si rifiut\u00f2 di contrattare. I Visigoti, allora, raggiunsero Roma ed estorsero ai notabili cittadini 5000 libbre d'oro, 30.000 libbre d'argento, 4.000 tuniche di seta, 3.000 panni porpora e 3.000 libbre di pepe, mentre Onorio rimaneva inerte a Ravenna.\nNel 409 Alarico torn\u00f2 a Roma dove, col sostegno del Senato romano, mise sul trono un uomo a lui pi\u00f9 congeniale, Prisco Attalo. L'anno successivo, dopo aver ricevuto sei legioni dall'Impero romano d'Oriente, Onorio negozi\u00f2 con Alarico, ottenendo che questi deponesse Attalo; i negoziati, tuttavia, a causa del tradimento dell'imperatore che tent\u00f2 di tendere un'imboscata al generale barbaro, si interruppero e si giunse al sacco di Roma (410), durante il quale Alarico prese in ostaggio persino Galla Placidia, sorella di Onorio.\nIntanto la rivolta dell'usurpatore Costantino III in Gallia era ancora in atto. In aiuto di Onorio venne la rivolta, nel 409, di Geronzio, generale di Costantino, che proclam\u00f2 un proprio imperatore, Massimo, in \"Hispania\", e assedi\u00f2 Costantino ad Arelate; qui i due ribelli furono raggiunti dal generale romano Flavio Costanzo (Costanzo III), il quale sconfisse in successione Geronzio e Massimo e poi Costantino (411).\nLa situazione in Gallia non era per\u00f2 ancora stabilizzata, e da l\u00ec giunse un altro pericolo per il potere di Onorio: subito dopo che le truppe di Costanzo erano tornate in Italia, Giovino si ribell\u00f2 nella Gallia settentrionale, col sostegno di Alani, Burgundi e della nobilt\u00e0 gallo-romana. Giovino cerc\u00f2 l'alleanza con i Goti di Ataulfo (412) ma si inimic\u00f2 il re barbaro proclamando augusto il proprio fratello Sebastiano: Ataulfo cerc\u00f2 di accordarsi con Onorio, il quale lasci\u00f2 che il sovrano goto risolvesse il problema dell'usurpatore, sconfitto e ucciso nel 413. In quello stesso anno Costanzo sed\u00f2 un'altra rivolta, quella di Eracliano in Africa.\nNel 414 Costanzo attacc\u00f2 Ataulfo, che rimise sul trono nuovamente Prisco Attalo e spos\u00f2 Galla Placidia. Costanzo forz\u00f2 Ataulfo a ripiegare in Hispania e Attalo, avendo perso il sostegno dei Visigoti fu catturato e deposto. La tattica di Costanzo di impedire ai Visigoti di ricevere i rifornimenti ebbe i suoi frutti: i Goti soffrirono la fame e il nuovo re Vallia (415-418) accett\u00f2 di firmare un trattato di pace con i Romani: Galla Placidia sarebbe stata restituita a Roma, e i Visigoti, in cambio di 600000 misure di grano e del territorio dell'Aquitania, si impegnavano a combattere in nome dei Romani i Vandali, gli Alani e i Suebi in Hispania. I Goti, condotti da Vallia, annientarono i Vandali Silingi nella Betica e gli Alani in Lusitania e Cartaginense, riconsegnando le province conquistate all'Impero; in cambio, Costanzo premi\u00f2 Vallia e i Visigoti permettendo loro di stanziarsi in qualit\u00e0 di \"foederati\" (alleati dell'Impero) nella Valle della Garonna, in Aquitania, dove ottennero terre da coltivare (418). L'Aquitania sembra sia stata scelta come terra dove far insediare i Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica. Per riallacciare i rapporti con i grandi proprietari terrieri gallici, alcuni dei quali, lasciati in balia dei Barbari, avevano preferito trasferire la loro alleanza dall'Impero ai barbari per scongiurare una possibile confisca dei loro terreni da parte dei nuovi padroni, Costanzo spinse Onorio a istituire un \"concilio delle sette province\" (della Gallia a sud della Loira), che si riuniva ogni anno ad Arelate. La prima seduta si tenne nel 418 ed \u00e8 possibile che abbia riguardato il problema delle terre da assegnare ai Visigoti. Nel frattempo, nel 417 Costanzo invi\u00f2 Exuperanzio in Armorica, per sedare la rivolta dei Bagaudi e restituire la Gallia nord-occidentale all'Impero, mentre Castino fu inviato contro i Franchi, ed \u00e8 plausibile che Costanzo abbia cercato di intervenire persino in Britannia.\nIn Ispania tuttavia la situazione si deterior\u00f2 di nuovo: nel 419 Gunderico, re dei Vandali, rinforzato dagli Alani superstiti che si erano uniti a lui, mosse guerra agli Svevi: i Romani, nel 420, reagirono, spingendo i Vandali a trasferirsi in Betica. Infine, nel 420-422 un certo Massimo, forse da identificarsi con il candidato di Geronzio, sorse e tramont\u00f2 in Hispania. Probabilmente l'attacco dei Romani ai Vandali del 420 era volto a deporre Massimo, probabilmente innalzato al trono o dai Vandali o dai Svevi; Astirio fu ricompensato per la cattura dell'usurpatore con il patriziato, mentre l'usurpatore fu condotto in catene di fronte a Onorio durante le celebrazioni per il 30\u00ba anno di regno di Onorio (422). Nel 422/423 fu allestita una spedizione per annientare i Vandali in Betica: ma la discordia tra i generali Castino e Bonifacio spinse il secondo ad abbandonare la spedizione ritornando in Africa con le sue truppe, e le truppe del solo Castino non furono sufficienti a sconfiggere il nemico: sconfitto in battaglia, forse a causa di un presunto tradimento dei Visigoti, Castino fu costretto al ritiro a Tarragona.\nOnorio, spesso in contrasto con il fratello imperatore d'Oriente, cerc\u00f2 l'alleanza con la Chiesa cattolica eliminando le ultime vestigia del paganesimo come, ad esempio, i giochi gladiatorii. Per rinforzarsi politicamente, Onorio si avvicin\u00f2 a Costanzo, il quale prima spos\u00f2 Galla Placidia (417), sorella dell'imperatore, poi fu associato al trono nel 421. Nonostante un relativo indebolimento dell'Impero, la situazione stava migliorando decisivamente sotto la ferma guida di Costanzo e non \u00e8 implausibile che se Costanzo fosse vissuto pi\u00f9 a lungo, l'Impero si sarebbe ripreso completamente. Tuttavia tale stratagemma fu reso vano dalla morte di Flavio Costanzo avvenuta durante il medesimo anno, cos\u00ec che l'imperatore, sentendosi fondamentalmente inadeguato nell'affrontare la profonda ed irreversibile crisi contingente, ritenne opportuno ritirarsi a Ravenna. Nel 422/423, litig\u00f2 con Galla Placidia, sua sorella, e la costrinse all'esilio:\nMor\u00ec nell'anno 423, di edema: aveva trentotto anni e regnava da ventotto; non avendo lasciato eredi, il suo trono fu prima usurpato dall'alto funzionario Giovanni Primicerio, poi recuperato da Valentiniano III, figlio di Galla Placidia. Fu sepolto nel mausoleo imperiale della basilica di San Pietro in Vaticano.\nGiudizi su Onorio.\nLo storico bizantino Procopio di Cesarea in \"La storia delle guerre\" racconta un aneddoto riguardo all'imperatore (ritenuto falso da Gibbon), affermando che egli amasse trascorrere le giornate dando da mangiare e prendendosi cura delle proprie galline che giravano liberamente per il palazzo. Procopio aggiunge che quando un messaggero gli port\u00f2 la notizia che Roma era caduta, Onorio rispose: \u00abMa come, se ha beccato dalla mia mano solo poco fa!\u00bb, alludendo alla sua gallina preferita, da lui battezzata Roma.\nNella cultura.\nIl poeta Claudio Claudiano scrisse diversi panegirici riguardanti episodi della storia dell'Impero romano d'Occidente durante il regno di Onorio. Tra questi l\"'Epithalamium de nuptiis Honorii et Mariae\" (398), dedicato alle nozze di Onorio e Maria e i panegirici \"Panegyricus de tertio/quarto/sexto consulatu Honorii Augusti\", in occasione del terzo (396), quarto (398) e sesto (404) consolato di Onorio.\nRaffigurazioni di Onorio di una certa importanza sono presenti nella base dell'obelisco di Teodosio nell'ippodromo di Costantinopoli (390), all'interno della raffigurazione della famiglia imperiale nel missorio di Teodosio (393), e nel dittico consolare di Anicio Petronio Probo (406).\nAd Onorio il pittore Jean-Paul Laurens dedic\u00f2 nel 1880 il dipinto \"The Byzantine Emperor Honorius\" (\"L'imperatore bizantino Onorio\"), in cui \u00e8 raffigurato un giovanissimo Onorio con gli attributi del potere imperiale seduto su di un trono troppo grande per lui; nel 1883 John William Waterhouse dipinse, invece, in \"The Favorites of the Emperor Honorius\" (\"I favoriti dell'imperatore Onorio\") un episodio raccontato da Procopio di Cesarea."}
{"id": "63867", "revid": "287204", "url": "https://it.wikipedia.org/wiki?curid=63867", "title": "Pitana", "text": ""}
{"id": "63868", "revid": "2068842", "url": "https://it.wikipedia.org/wiki?curid=63868", "title": "Blooper", "text": "Un blooper (in italiano chiamato anche papera) \u00e8, in termini cinematografici, un errore compiuto da un attore durante le riprese di un film o un programma televisivo, che solitamente viene rimosso prima della messa in onda. Talvolta questi errori sfuggono al controllo da parte del regista, montatore e della produzione restando presenti nelle copie della pellicola distribuite alle sale cinematografiche; se notati in tempo, gli errori vengono montati a fine pellicola durante o dopo i titoli di coda: un esempio sono i film con protagonista l'attore e artista di arti marziali Jackie Chan.\nNegli anni 2000 hanno cominciato a comparire, in particolare nei film d'animazione, anche dei \"fake bloopers\", ovvero degli \"errori\" volutamente fatti interpretare dai protagonisti del film (ad esempio accade in \"A Bug's Life\", Toy Story 2, Monsters &amp; Co. e Valiant).\nUn altro significato del termine, usandolo al di fuori del contesto cinematografico, \u00e8 quello di \"un errore, specialmente imbarazzante, che avviene alla presenza di altre persone\". Nel contesto radiofonico, invece, assume il significato di \"un ricevitore che genera dalla propria antenna segnali che interferiscono con altri ricevitori vicini\". Nell'ambito del baseball il termine \"blooper\" ha il significato di \"una palla lanciata alta e lenta, facile da prendere o colpire\".\nPer definizione, quindi, non viene considerato come \"blooper\" ogni errore presente in un film, ad esempio quando si vede un microfono rientrare nella parte alta dell'inquadratura o quando il nome di un attore nei titoli \u00e8 scritto male. Questo tipo di errori, in lingua inglese, \u00e8 definito pi\u00f9 propriamente come \"goof\" o semplicemente \"mistake\".\nIl termine, inoltre, non \u00e8 da confondere con out-take, che invece si riferisce pi\u00f9 genericamente ad ogni ripresa di un film o programma televisivo che \u00e8 stata rimossa e non utilizzata nel montaggio finale.\nTra i bloopers cinematografici pi\u00f9 frequenti si hanno: oggetti che cambiano posizione da un'inquadratura all'altra, anacronismi (ad esempio oggetti moderni in film di ambientazione storica), movimenti illogici, tecnici di scena (o le loro ombre) inquadrati per sbaglio, vestiti di scena improvvisamente diversi, ecc. Solitamente, nonostante i numerosi controlli cui si accennava, \u00e8 difficile che una pellicola non contenga qualche blooper, anche se questo non influisce n\u00e9 sulla qualit\u00e0 artistica n\u00e9 sulla qualit\u00e0 tecnica di un'opera.\nAlcuni errori possono riguardare l'accuratezza della storia, come ad esempio gli errori a livello medico e scientifico della serie Dr House o a livello fisico quando si tratta ad esempio di film sullo spazio.\nIl termine \"blooper\" \u00e8 divenuto popolare durante gli anni '50 e gli anni '60 del 20\u00ba secolo, fino a trovare una vera e propria definizione con la pellicola \"Pardon my blooper\" (1974) basata sui libri e le registrazioni di Kermit Schafer.\nSuccede che i registi, una volta accortisi di alcuni bloopers in fase di montaggio e revisione del film oppure addirittura durante le riprese, decidano di tenere tali bloopers e farli diventare parte del film, poich\u00e9 li ritengono positivi per il film stesso. Alcuni di questi bloopers sono frutto dell'improvvisazione degli attori."}
{"id": "63870", "revid": "196390", "url": "https://it.wikipedia.org/wiki?curid=63870", "title": "Mesoa", "text": ""}
{"id": "63873", "revid": "124200784", "url": "https://it.wikipedia.org/wiki?curid=63873", "title": "Idrossido di sodio", "text": "Lidrossido di sodio, talvolta denominato impropriamente idrato di sodio e commercialmente noto come soda caustica, \u00e8 una base minerale forte, solido a temperatura ambiente, estremamente igroscopico e deliquescente, spesso venduto in forma di gocce biancastre dette perle, pasticche o perline; la sua formula chimica \u00e8 NaOH.\nUna soluzione di 40\u00a0g/l in acqua a 20\u00a0\u00b0C ha pH di circa 14. \u00c8 molto solubile in acqua (oltre 1\u00a0kg per litro a 20\u00a0\u00b0C) ed abbastanza solubile in etanolo (139 g/l). La sua dissoluzione \u00e8 accompagnata da un consistente sviluppo di calore; nel caso dell'etanolo o di altri solventi organici, tale calore pu\u00f2 persino far infiammare i vapori del solvente.\nViene conservato in recipienti sigillati perch\u00e9 igroscopico (tende ad assorbire l'umidit\u00e0 dell'aria) e perch\u00e9 reagisce facilmente con l'anidride carbonica dell'aria trasformandosi in idrogenocarbonato di sodio e carbonato di sodio; il fenomeno prende il nome di \"carbonatazione\". L'idrossido di sodio si ottiene principalmente per elettrolisi delle salamoie (soluzioni di cloruro di sodio) insieme all'idrogeno ed al cloro gassosi.\nUtilizzi.\nNell'industria chimica, \u00e8 un reagente di ampio impiego; \u00e8 utilizzato nella sintesi di coloranti, detergenti e saponi, nella fabbricazione della carta e nel trattamento delle fibre del cotone, nonch\u00e9 nella produzione dell'ipoclorito di sodio (la comune candeggina) e di altri sali sodici, quali il fosfato ed il solfuro.\nLa soluzione alcolica viene adoperata in campo di sintesi organica, in quelle reazioni in cui essa sia richiesta, ma si necessita della totale assenza di acqua sia come liquido che come vapore nell'aria. Queste sono reazioni dette comunemente \"anidre\" o meglio \"dry\", generalmente condotte in atmosfera di gas inerte come l'azoto. Viene altres\u00ec usato per rigenerare le resine a scambio ionico utilizzate per la demineralizzazione dell'acqua.\nA livello domestico trova uso sotto forma di soluzione acquosa nei prodotti per disciogliere i grumi di prodotti organici che a volte otturano gli scarichi dei lavelli; va comunque maneggiato con una certa cautela, dato che provoca ustioni per contatto con la pelle e cecit\u00e0 per contatto con gli occhi. Serve anche, opportunamente diluito con acqua non dura e miscelato con grassi animali o vegetali, per preparare saponi artigianali ecologici.\nViene inoltre utilizzato nella preparazione di un tipico piatto scandinavo, il lutefisk, e nella preparazione industriale dei brezel. Tra gli additivi alimentari \u00e8 identificato dalla sigla E 524.\nNel settore enologico viene adoperata per la pulizia interna delle cisterne con residui di tartaro, mediante apposite pompe dotate di particolari getti. Risulta anche molto efficace per rimuovere residui oleosi e il cattivo odore da tanichette di plastica o di acciaio inox.\n\u00c8 molto usato inoltre in elettronica per la produzione di circuiti stampati mediante la fotoincisione; \u00e8 indispensabile per rimuovere il fotoresist impressionato dai raggi UV, in concentrazione di 7\u00a0kg/m\u00b3.\nViene utilizzato anche in bagni termostatici per lo sviluppo delle pellicole di nitrocellulosa LR 115, usate per la misurazione della concentrazione di gas radon.\nPrecauzioni.\nL'idrossido di sodio possiede una notevole capacit\u00e0 corrosiva. Il solo contatto del composto solido con la pelle non causa gravi ustioni, ma \u00e8 consigliabile maneggiarlo con guanti ed occhiali protettivi, mentre il contatto del composto mentre reagisce con acqua pu\u00f2 essere molto dannoso.\nLa sua dissoluzione in acqua \u00e8 una reazione fortemente esotermica, libera cio\u00e8 molto calore."}
{"id": "63874", "revid": "6923", "url": "https://it.wikipedia.org/wiki?curid=63874", "title": "Adda", "text": "L'Adda (in lombardo \"Ada\") \u00e8 un fiume dell'Italia settentrionale, il cui corso \u00e8 interamente compreso in Lombardia. Il suo nome deriva dal celtico \"Abdua\" e significa \"acqua corrente\".\nCon un percorso che si sviluppa per , \u00e8 il quarto fiume italiano per lunghezza dopo il Po, l'Adige e il Tevere e il sesto per ampiezza di bacino dopo il Po, il Tevere, l'Adige, il Tanaro e l'Arno. \u00c8 il pi\u00f9 lungo affluente del Po e della penisola e attraversa le Province di Sondrio, Como, Lecco, Bergamo, Monza e Brianza, Milano, Cremona e Lodi. \u00c8 il principale immissario del Lario e sfocia nel Po in localit\u00e0 Brevia nel comune di Castelnuovo Bocca d'Adda, in provincia di Lodi. Possiede una notevole importanza storica, culturale e ambientale, attraversando il Parco nazionale dello Stelvio, due parchi regionali e l'Ecomuseo Adda di Leonardo da Vinci.\nPercorso.\nSorgente e Valtellina.\nL'Adda nasce in Val Alpisella nelle Alpi Retiche, dove alla quota di metri si trova la sorgente omonima. Dopo aver disceso la Valle di Fraele, alimentando i Laghi di Cancano, riceve le acque del torrente Braulio, primo affluente di media portata. Giunge poi nel comune di Bormio, dove raccoglie le acque dei torrenti Viola Bormina e Frodolfo, prosegue in direzione sud fino a Tirano per poi continuare verso ovest lungo la Valtellina. All'altezza di Sondrio raccoglie le acque del torrente Mallero e successivamente si immette, presso Colico (Lecco), nel lago di Como, passando per il Pian di Spagna.\nNella bassa Valtellina l'alveo ha subito diverse modifiche, umane e naturali, assumendo l'attuale configurazione rettilinea su volere del governo Austriaco nel 1838 a opera dell'ingegnere e architetto Giuseppe Cusi.\nIl Lago di Como.\nIl fiume \u00e8 il principale immissario del Lario con una portata media di , nel lago si gettano anche il Mera () e altri immissari minori. A sud, da Lecco, il fiume prosegue come unico emissario con una portata di circa , formando due piccoli bacini lacustri, il lago di Garlate e il lago di Olginate.\nPianura e foce.\nIl fiume prosegue il suo percorso in direzione sud in profonde gole che separano la provincia di Bergamo dalle limitrofe provincie di Lecco e Monza e Brianza. Questo tratto \u00e8 ricco di capolavori di archeologia industriale (es. il ponte San Michele) ed \u00e8 compreso nel parco regionale dell'Adda Nord. All'altezza di Crespi d'Adda il fiume raccoglie le acque del fiume Brembo scorrendo in territorio sempre pi\u00f9 pianeggiante. All'altezza di Lodi devia in direzione sud-est serpeggiando in territorio totalmente pianeggiante. All'altezza di Gombito, in Provincia di Cremona, riceve le acque del fiume Serio e prosegue fino alla sua confluenza col Po a Castelnuovo Bocca d'Adda. Quest'ultimo tratto \u00e8 compreso nel parco regionale dell'Adda Sud.\nRegime.\nPortate medie mensili.\nIl regime dell'Adda \u00e8 di tipo alpino e viene modulato naturalmente dal Lago di Como, di cui \u00e8 contemporaneamente il maggiore immissario e l'unico emissario. Il modulo medio annuo presso la foce nel Po \u00e8 notevole in quanto pari a circa . Tuttavia, nei periodi di forte siccit\u00e0 (come, per esempio, l'estate 2003) la portata minima del fiume pu\u00f2 scendere anche notevolmente toccando valori di , mentre quella massima pu\u00f2 anche superare i , come nel 1987 ( in afflusso al Lario). Tale regime tuttavia \u00e8 ampiamente modificato da indigamenti costruiti a scopo di sfruttamento idroelettrico, presenti soprattutto nella zona montana, ma anche nel basso corso (Pizzighettone).\nAlluvioni e variazioni del corso.\nStoricamente l'Adda \u00e8 stato soggetto a piene ed esondazioni su tutto il suo percorso: ha cambiato pi\u00f9 volte il suo alveo, sia in Valtellina (Villa di Tirano e Val di Pola), sia sul Pian di Spagna (storica rimane l'alluvione del 1520, che stravolse la morfologia della zona) sia nel suo basso corso. Nonostante gli interventi umani, che hanno progressivamente ridotto la possibilit\u00e0 di esondazioni, non sono mancati eventi di piena eccezionali: nel novembre 2002, per esempio, forti piogge ingrossarono notevolmente il fiume, tra l'uscita dal lago di Como e la confluenza con il Brembo, causando cos\u00ec una violenta piena di che sommerse in parte la citt\u00e0 di Lodi.\nAmbiente.\nNella parte alpina del corso \u00e8 presente un parco nazionale ed una riserva naturale:\nLungo il corso inferiore del fiume esistono due parchi naturali, istituiti nel 1983:\nFlora.\nSpecie presenti lungo il corso del fiume sono:\nFauna.\nAltrettanto diversificata la fauna selvatica: \nMonumenti e luoghi d'interesse.\nIl corso del fiume gi\u00e0 sul nascere attraversa la zona montuosa dell'Alta Valtellina immersa nel Parco nazionale dello Stelvio fino al raggiungimento dell'antico Contado di Bormio, vi sono poi altri parchi naturalistici, come quelli di Rivolta d'Adda, Zelo Buon Persico (Lodi) e Camairago.\nDi grande pregio \u00e8 senz'altro il ponte di Ganda a Morbegno, opera settecentesca di vitale importanza per gli scambi commerciali della zona, collegando le due sponde del fiume Adda. L'imponente struttura a dorso di mulo fu realizzata con grossi blocchi di pietra che gli conferiscono una immagina di solidita' che pare persin eccessiva. Bisogna per\u00f2 ricordare che quest'opera fu realizzata in sostituzione di un precedente ponte miseramente crollato in occasione di una piena del fiume.\nDei monumenti presenti lungo le sponde dell'Adda sono da ricordare il Forte di Fuentes (Colico), la fortezza di Trezzo sull'Adda e la citt\u00e0 murata di Pizzighettone, imponenti esempi di architettura militare che rievocano i periodi in cui il fiume rappresentava una barriera anche militare.\nInteressante pure il cosiddetto \u00abTraghetto di Leonardo\u00bb, che collega Imbersago (Lecco) a Villa d'Adda (Bergamo), fedele ricostruzione di un progetto ideato da Leonardo da Vinci.\nDa ricordare anche il Ponte di Paderno, lungo ed alto 80 sopra il livello del fiume, formato da un'unica campata in ferro. Questi ultimi due monumenti sono compresi nel tracciato di un ecomuseo che si sviluppa lungo le rive del fiume per da tra le provincie di Lecco, Monza e Brianza, Milano e Bergamo.\nStoria e cultura.\nL'Adda ha sempre assolto la duplice funzione di confine e collegamento: gi\u00e0 sotto il dominio longobardo, tale fiume era al confine tra \"Neustria\" e \"Austria\". In et\u00e0 comunale furono realizzati alcuni ponti in legno sull'Adda, ma si trattava di ponti mobili che, in caso di guerra, potevano essere velocemente smantellati, solo nella seconda met\u00e0 del Trecento, Bernab\u00f2 Visconti fece realizzare un grandioso ponte fortificato in pietra presso il castello di Trezzo d'Adda. Tuttavia, nel 1416, il Carmagnola conquist\u00f2 il castello di Trezzo e fece demolire il ponte, che non fu pi\u00f9 ricostruito. Dal Quattrocento alla fine del Settecento divise il Ducato di Milano dalla Repubblica di Venezia, sino all'occupazione napoleonica.\nIn Valtellina ha consentito lo sviluppo della locale industria mineraria, facilitando il trasporto del materiale estratto, come pure delle segherie della zona.\nAttualmente il corso dell'Adda segna il confine linguistico tra i dialetti lombardo-occidentali e lombardo-orientali, mentre nella zona di Trezzo sull'Adda e dintorni il fiume segna il confine esatto tra la Provincia di Milano e quella di Bergamo.\nLeonardo e l'Adda.\nL'Adda ispir\u00f2 l'arte di Leonardo per alcuni elementi caratteristici del suo paesaggio tra i quali le rocce e l'acqua. \nTra il 1483 e il 1512 Leonardo frequent\u00f2 villa Melzi a Vaprio d'Adda. Fu incaricato da Ludovico il Moro di studiare il corso dell'Adda tra Paderno d'Adda e Trezzo sull'Adda alla ricerca di una possibile navigabilit\u00e0. Da questo impegno nacquero molte pagine del suo codice Atlantico, dove troviamo non solo intuizioni e progetti corredati da calcoli finanziari e di fattibilit\u00e0, ma anche disegni analitici sull'ambiente che andava esplorando.\nLeonardo era attento all'attivit\u00e0 che si svolgeva sulle rive. Per facilitare l'attraversamento dell'Adda propose la costruzione di un traghetto che portava da una riva all'altra senza usare i remi. Questa soluzione \u00e8 stata adottata in molti tratti dell'Adda. , all'altezza del Mulinetto, era ancora in funzione un traghetto che collegava Cornate d'Adda con Suisio; era sicuro perch\u00e9 ancorato ad un filo d'acciaio si muoveva con l'aiuto di un solo remo facendo forza sul fondale. Rimasto in attivit\u00e0 sino al 1955, il traghetto non aveva dimensioni notevoli, poteva portare non pi\u00f9 di 5 persone ed era utilizzato soprattutto d'estate.\nLeonardo ha dedicato molti disegni al collegamento tra il Lario e Milano. Vi \u00e8 un progetto di un canale derivato all'altezza di Brivio, in sponda a destra; il tracciato segue la sponda destra del fiume, mantenendo per\u00f2 una pendenza minore, per piegare poi bruscamente ad ovest ed inoltrarsi nella pianura. A ridosso della scarpata, in prossimit\u00e0 del Santuario della Madonna della Rocchetta, vi \u00e8 un altro canale pi\u00f9 stretto chiamato Naviglio di Paderno anch'esso sicuramente progettato per la navigazione. Questo secondo canale doveva abbandonare la valle dell'Adda per giungere forse a Milano. Si direbbe che Leonardo con questo progetto voglia realizzare due soluzioni:\nLeonardo si pone il problema della pendenza; la , innalza il pelo dell'acqua in corrispondenza dei Tre Corni sino al livello del \u201cLaco di Brivio\u201d. Il progetto \u00e8 di dimensioni imponenti e sproporzionate alle capacit\u00e0 dell'epoca, anche se Leonardo si preoccupa di studiare il modo di scavare le fondamenta al riparo dell'acqua e tagliare nella roccia le spalle della diga, in modo che questa possa scaricarvi parte della pressione esercitata dall'acqua. La realizzazione di queste opere grandiose non \u00e8 stata neanche tentata, e nei secoli seguenti \u00e8 risultato comunque abbastanza difficile porre in opera anche il progetto pi\u00f9 semplice, vale a dire il Naviglio di Paderno."}
{"id": "63877", "revid": "2175", "url": "https://it.wikipedia.org/wiki?curid=63877", "title": "Idrato di sodio", "text": ""}
{"id": "63878", "revid": "1745361", "url": "https://it.wikipedia.org/wiki?curid=63878", "title": "Lacedemone", "text": ""}
{"id": "63879", "revid": "2175", "url": "https://it.wikipedia.org/wiki?curid=63879", "title": "Soda caustica", "text": ""}
{"id": "63880", "revid": "55935", "url": "https://it.wikipedia.org/wiki?curid=63880", "title": "Spartiata", "text": ""}
{"id": "63881", "revid": "599", "url": "https://it.wikipedia.org/wiki?curid=63881", "title": "Perieco", "text": ""}
{"id": "63884", "revid": "1543377", "url": "https://it.wikipedia.org/wiki?curid=63884", "title": "Eforo di Cuma", "text": "Biografia.\nNato a Cuma eolica, in Asia Minore, Eforo visse ad Atene ed ebbe come maestro di retorica Isocrate, studiando con Teopompo. Suo figlio Demofilo segu\u00ec le sue orme come studioso ed erudito, aggiungendo ai 29 libri storici del padre un XXX sulla guerra sacra del 356 a.C.. A parte tali notizie, \u00e8 certo che raggiungesse una tale notoriet\u00e0 da essere invitato da Alessandro Magno come storico ufficiale della sua spedizione contro i Persiani: tuttavia, Eforo avrebbe rifiutato, probabilmente per la tarda et\u00e0, a favore di Callistene di Olinto. \nOpere.\nLe Storie.\nL'opera pi\u00f9 importante di Eforo furono le \"Storie\". \nRedatte in 29 libri, le \"Storie\" trattavano il lungo periodo che va dal ritorno degli Eraclidi nel Peloponneso (nel 1104 a.C.) fino alla terza guerra sacra (356 a.C.), ovvero l'inizio del regno di Filippo II; un XXX libro, che copriva gli anni dal 356 al 340 (ovvero l'assedio di Perinto da parte di Filippo II), fu completato dal figlio Demofilo.\nLe \"Storie\" furono la prima opera storica divisa in libri dall'autore. A ciascun libro, Eforo premise un proemio. Delle \"Storie\" si sono conservati brevi, ma numerosi, frammenti e la traccia che Diodoro Siculo utilizz\u00f2 per la propria \"Bibliotheca Storica\".\nDall'opera, che era anche geografica e etnografica, furono esclusi tutti gli avvenimenti considerati mitici dall'autore, compresa la Guerra di Troia, poich\u00e9, come riportava l'autore nel proemio:\nOltre alla descrizione degli avvenimenti di Grecia, Eforo narrava anche gli eventi relativi ad altri popoli allora conosciuti, soffermandosi, nei libri IV e V, a descrivere la geografia del mondo conosciuto; i libri dal VI al XV andavano dall'et\u00e0 pi\u00f9 remota, con il ritorno degli Eraclidi, all'inizio del V secolo a.C., mentre nei restanti 15 libri Eforo trattava del periodo compreso tra il 404 e il 358 a.C..\nAltre opere.\nEforo si dedic\u00f2, oltre che alla storia \"universale\", ad altri generi, a met\u00e0 tra erudizione e retorica.\nNell', un \"discorso locale\", Eforo doveva celebrare, in linea con le tendenze isocratee, la sua patria, visto che uno dei due frammenti rimasti riguarda la teoria secondo la quale Omero sarebbe stato di Cuma: l'unico frammento sicuro pervenuto, infatti, istituisce un rapporto di parentela con Esiodo, raccontando che il nonno di Omero, Apelle, era fratello del padre di Esiodo, Dios.&lt;br&gt;\nIl era un trattato sullo stile che doveva porsi in modo abbastanza diverso dalle tendenze di Isocrate, che non stimolava tali discussioni teoriche, mentre nei due libri di il cui titolo \u00e8 citato in tal modo da \"Suda\", mentre di solito \u00e8 citato, in altri autori, come \u03a0\u03b5\u03c1\u1f76 \u03b5\u1f51\u03c1\u03b7\u03bc\u03ac\u03c4\u03c9\u03bd, Eforo, si occupava del tema topico del \"protos heuretes\".\nMetodo e limiti.\nSecondo alcuni studiosi, le sue opere mostrano mancanza di passione, nonostante il suo particolare interesse per lo stile e la partigianeria politica, ad eccezione del suo entusiasmo per Cuma; in effetti, anche gli autori antichi gli riputavano un certo rispetto come abile storiografo, anche se monotono. \nParticolare attenzione riveste, proprio sulla scorta di quanto ci \u00e8 rimasto di Eforo in Diodoro, un artificio della tecnica narrativa, che pu\u00f2 essere osservata la prima volta in Eforo, ossia la duplicazione. Eforo, infatti, utilizzava artifici retorici con cui riempire gli spazi vuoti ed estendere la narrazione del modello, spesso duplicandone una particolare narrazione: cos\u00ec, per esempio, il dibattito prima della battaglia di Micale era una povera imitazione del pi\u00f9 famoso dibattito prima di Salamina, o ancora, il discorso sulle costituzioni di Sparta e Creta, riportato, rispettivamente, da Polibio e da Strabone, risultava improntato alla reduplicazione con \"variatio\" di alcuni stilemi.\nIl suo stile era aulico e artificiale, probabilmente influenzato dall'ambito isocrateo, e sacrificava a volte la verit\u00e0 per un effetto retorico; infatti, secondo lo storico antico Dionigi di Alicarnasso, Eforo e Teopompo erano gli unici storici la cui lingua fosse accurata e rifinita."}
{"id": "63886", "revid": "5296", "url": "https://it.wikipedia.org/wiki?curid=63886", "title": "Ilota", "text": ""}
{"id": "63890", "revid": "287204", "url": "https://it.wikipedia.org/wiki?curid=63890", "title": "Apella", "text": "Lapella () era l'assemblea popolare di Sparta.\nStoria.\nL'apella era composta da tutti i cittadini di Sparta (spartiati) che avessero superato i trent'anni di et\u00e0. L'apella si riuniva una volta al mese in una localit\u00e0 all'aria aperta nella valle dell'Eurota. Si presume che anticamente, o per lo meno prima dell'VIII secolo a.C., l'apella avesse poteri effettivi di iniziativa legislativa. Tali poteri diminuirono progressivamente a favore dei due re, dell'eforato e della gherusia, per cui attorno al V secolo a.C. la sua competenza era ridotta a ratificare per acclamazione le leggi e le deliberazioni prese dalle altre magistrature competenti. Nell'apella non avveniva nessuna discussione: si potevano solo approvare o respingere le proposte della gherusia, dei due re o degli efori; tuttavia, secondo quanto prescritto nella grande Rhetra, la gherusia aveva diritto di veto sulle deliberazioni dell'apella se riteneva che queste distorcessero le proposte iniziali.\nAll'apella competeva principalmente l'approvazione delle alleanze, la ratifica della dichiarazione di guerra e l'elezione dei funzionari civili, cio\u00e8 la nomina di cinque efori ogni anno, quella dei membri della gherusia, eletti a vita, e talora la nomina degli armosti."}
{"id": "63891", "revid": "1652635", "url": "https://it.wikipedia.org/wiki?curid=63891", "title": "Colpo di Stato in Cile del 1973", "text": "Il colpo di Stato in Cile del 1973 fu il rovesciamento del governo democraticamente eletto presieduto da Salvador Allende da parte dell'esercito e della polizia nazionale, avvenuto l'11 settembre 1973. Evento fondamentale della storia del Cile, il colpo di Stato \u00e8 assurto a simbolo della guerra fredda e dell'ingerenza degli Stati Uniti d'America nelle questioni interne dei paesi dell'America Latina.\nLa catena di eventi che determin\u00f2 il colpo di Stato ha origine nel risultato delle elezioni presidenziali del 1970 che vide prevalere, se pur di poco, la coalizione di sinistra dell'Unit\u00e0 Popolare sulla coalizione di destra composta da Partito Nazionale e Democrazia Radicale, segno di un elettorato fortemente polarizzato. In accordo con la costituzione, il Congresso risolse la situazione di stallo creatasi con il risultato del voto tra Salvador Allende (con il 36,3%), il conservatore (ed ex presidente) Jorge Alessandri Rodr\u00edguez (35,8%), e il cristiano-democratico Radomiro Tomic (27,9%), votando per l'approvazione della maggioranza relativa ottenuta da Allende.\nDiversi settori della societ\u00e0 cilena continuavano ad opporsi alla sua presidenza, cos\u00ec come gli Stati Uniti che esercitarono una pressione diplomatica ed economica sul governo. L'11 settembre 1973 le forze armate cilene rovesciarono Allende, che mor\u00ec suicida durante il colpo di Stato. Una giunta militare guidata da Augusto Pinochet prese il potere.\nLa situazione economica prima del colpo di Stato.\nQuando Allende sal\u00ec al potere nel 1970, l'economia cilena stava crescendo in maniera sostenuta con un incremento medio annuo di circa il 4% con un massimo di oltre l'11% nel 1966. Il PIL era passato dai 4,11 miliardi di dollari del 1960 ai 9,1 miliardi di dollari del 1970. Dopo le elezioni del 1970 e alla vigilia del colpo di Stato invertiva il segno passando al -1% del 1972 e del -5% del 1973.\nL'inflazione rimaneva alta, fino a raggiungere il 46% su base annua nel 1964 e riducendosi al 31% alla vigilia delle elezioni del 1970. Alla vigilia del colpo di Stato del 1973 raggiungeva livelli di iperinflazione del 350%.\nAllende diventa presidente.\nEsistono essenzialmente due visioni del voto del 1970. Gli oppositori di Salvador Allende rilevano che ottenne solo una maggioranza relativa del 37,8% del voto. Chi lo appoggiava invece faceva notare il fatto che le forze di sinistra avevano ottenuto chiaramente la maggioranza assoluta: in aggiunta ad Allende, candidato della coalizione \"Unidad Popular\" (UP, Unit\u00e0 Popolare), il cristiano-democratico Radomiro Tomic ottenne il 27,9% dei voti con una piattaforma molto simile a quella di Allende. L'ex presidente conservatore Jorge Alessandri ricevette poco meno del 35,8% dei voti.\nIn base alla costituzione, il Congresso doveva scegliere tra i due candidati che avevano ricevuto pi\u00f9 voti. Il precedente, basato sulle tre occasioni dal 1932 in cui era sorta questa situazione, prevedeva che il Congresso scegliesse semplicemente il candidato che aveva ottenuto il pi\u00f9 alto numero di voti; tanto \u00e8 vero che l'ex presidente Alessandri era stato eletto nel 1958 con il 31,65% del voto popolare.\nIn questo caso, comunque, esisteva un'attiva campagna contro la conferma di Allende da parte del Congresso, e la sua presidenza venne ratificata solo dopo che ebbe firmato uno \"Statuto di garanzie costituzionali\".\nGli anni di Allende.\nDurante il suo incarico, Salvador Allende persegu\u00ec una politica che egli chiamava \"La v\u00eda cilena al socialismo\". Questa comprendeva la nazionalizzazione di determinate grandi imprese (soprattutto quella del rame), la riforma del sistema sanitario, un proseguimento delle riforme del suo predecessore Eduardo Frei Montalva riguardanti il sistema scolastico, un programma per la distribuzione gratuita di latte per i bambini e un tentativo di riforma agraria. Il precedente governo di Eduardo Frei aveva gi\u00e0 parzialmente nazionalizzato il rame, acquisendo il 51% delle miniere di propriet\u00e0 straniera. Allende espropri\u00f2 la percentuale restante senza ricompensare le compagnie statunitensi che possedevano le miniere.\nI presidenti cileni avevano un mandato massimo di sei anni, il che pu\u00f2 spiegare la fretta di Allende nel ristrutturare l'economia. Non solo Allende aveva organizzato un significativo programma di riforme, ma questo doveva anche essere un successo perch\u00e9 venisse eletto un successore ad Allende.\nGli sforzi del governo nel portare avanti queste riforme condussero ad una forte opposizione da parte dei proprietari terrieri, di alcuni settori del ceto medio, della destra rappresentata dal Partito Nazionale, della Chiesa cattolica (che era scontenta della direzione cui puntava la riforma scolastica) e infine dei cristiano democratici.\nLa riforma terriera che Allende evidenzi\u00f2 come una delle politiche centrali del suo governo aveva gi\u00e0 avuto inizio con il suo predecessore Frei Montalva, che aveva espropriato tra un quinto e un quarto di tutte le propriet\u00e0 soggette ad esproprio. L'intenzione del governo Allende era di acquisire tutte le propriet\u00e0 di pi\u00f9 di ottanta ettari irrigati. Allende intendeva inoltre migliorare il benessere socioeconomico dei cileni pi\u00f9 poveri. Un elemento chiave era quello di fornire occupazione, sia tramite le nuove imprese nazionalizzate che con progetti di lavori pubblici.\nNel primo anno del mandato di Allende, i risultati a breve termine della politica economica del Ministro dell'economia Pedro Vuskovic furono decisamente favorevoli: 12% di crescita industriale e 8,6% di incremento del PIL, accompagnati da un considerevole declino dell'inflazione (in discesa dal 34,9% al 22,1%) e della disoccupazione (scesa al 3,8%). Questi risultati comunque non furono mantenuti: gi\u00e0 nel 1972 l\"escudo\" cileno aveva un'inflazione galoppante al 140%. La combinazione di inflazione e prezzi calmierati disposti dal governo diede vita al mercato nero di riso, fagioli, zucchero e farina, e alla \"scomparsa\" di questi beni di prima necessit\u00e0 dagli scaffali dei negozi.\nVerso la fine del 1971, Fidel Castro si rec\u00f2 per una lunga visita nel Cile, che si protrasse per quattro settimane. \nL'ottobre del 1972 vide la prima di quella che sarebbe stata un'ondata di scioperi da parte di alcuni settori della societ\u00e0 cilena. A uno sciopero dei camionisti si aggiunsero quelli dei piccoli imprenditori, di alcuni sindacati (soprattutto di professionisti), e di alcuni gruppi studenteschi. Oltre all'inevitabile danno all'economia, l'effetto principale dello sciopero di 24 ore fu di portare il capo dell'esercito del Cile, generale Carlos Prats, all'interno dell'esecutivo come Ministro degli interni e poi vicepresidente.\nIn aggiunta alle condizioni, discusse in precedenza, per favorire l'impiego, Allende alz\u00f2 i salari in diverse occasioni durante il 1970 e il 1971. Questi aumenti venivano annullati dai continui rialzi nel prezzo degli alimentari. Anche se la crescita dei prezzi aveva avuto inizio sotto Frei (27% all'anno tra il 1967 e il 1970), un paniere base di beni di consumo crebbe del 120% (da 190 a 421 escudos), in un solo mese, nell'agosto 1972. Nel periodo 1970-72, mentre Allende era al governo, le esportazioni calarono del 24% e le importazioni crebbero del 26%, con una crescita dell'importazione di alimentari stimata nel 149%. Anche se i salari nominali crescevano, gli incrementi non corrispondevano a un aumento commisurato nello standard di vita della popolazione cilena.\nIl crollo delle esportazioni era dovuto soprattutto al crollo del prezzo del rame. Il Cile era alla merc\u00e9 delle fluttuazioni nel valore del suo pi\u00f9 importante prodotto da esportazione. Come per quasi la met\u00e0 dei paesi in via di sviluppo, pi\u00f9 del 50% degli introiti delle esportazioni del Cile derivava da una singola materia prima. Le fluttuazioni avverse nel prezzo internazionale del rame ebbero un'influenza negativa sull'economia cilena durante il 1971-72. Il prezzo del rame cadde da un massimo di 66$ a tonnellata nel 1970 a solo 48-9$ nel 1971 e 1972. Questo crollo nel valore del rame si sarebbe combinato ad una mancanza di aiuto economico, per creare le condizioni economiche che avrebbero in seguito portato agli eventi del 1973.\nNonostante gli indicatori economici in declino, la coalizione \"Unit\u00e0 Popolare\" di Allende aument\u00f2 leggermente i suoi voti (al 43%) nelle elezioni parlamentari di inizio 1973. Comunque, a questo punto, quella che era iniziata come un'alleanza informale con i Cristiano-Democratici era ormai scomparsa. I Cristiano-Democratici ora si schieravano con la destra rappresentata dal Partito Nazionale per opporsi al governo Allende: i due partiti si fecero chiamare \"Confederaci\u00f3n Democr\u00e1tica\" (CODE). Il conflitto tra esecutivo e legislatura paralizz\u00f2 le iniziative di entrambe le parti.\nIl 29 giugno 1973 un reggimento corazzato al comando del colonnello Roberto Souper circond\u00f2 il palazzo presidenziale (la Moneda) in un violento ma infruttuoso tentativo di golpe, il cosiddetto \"Tanquetazo\". Quel colpo di Stato fallito venne seguito da un ulteriore attacco alla fine di luglio, cui questa volta si aggiunsero anche i minatori di rame di El Teniente. Il 9 agosto il generale Prats venne nominato Ministro della difesa e vicepresidente, ma Prats dopo l'incidente automobilistico con Alejandrina Cox si rivel\u00f2 cos\u00ec impopolare presso i militari che il 22 agosto fu costretto a dimettersi da ministro e da comandante in capo dell'esercito. Allende nomin\u00f2 al suo posto Augusto Pinochet come nuovo comandante dell'Ej\u00e9rcito de Chile.\nLa protesta popolare era canalizzata dal movimento gremialista. Ormai da alcuni mesi il governo temeva il dover mobilitare la polizia nazionale, nota come \"carabineros\", per paura della sua mancanza di lealt\u00e0. Nell'agosto 1973 era chiaramente alle porte una crisi costituzionale: la Corte Suprema si lament\u00f2 pubblicamente dell'incapacit\u00e0 del governo di far rispettare la legge e il 22 agosto la Camera dei deputati (con i Cristiano-Democratici ora fermamente uniti al Partito Nazionale) accus\u00f2 il governo Allende di atti incostituzionali e fece appello ai ministri militari per assicurare l'ordine costituzionale.\nAll'inizio di settembre del 1973, Allende ventil\u00f2 l'ipotesi di risolvere la crisi con un plebiscito.\nLa Camera dei deputati si appella ai militari.\nCome menzionato, il 22 agosto 1973 i membri Cristiano-Democratici e del Partito Nazionale, della Camera dei deputati si \nAnche se questo documento venne invocato per giustificare il colpo di Stato dell'11 settembre, \u00e8 chiaro che il programma del golpe era qualcosa di differente dal ripristino dell'ordine costituzionale.\nIl documento accusava il governo Allende di cercare \u00ab[...] di conquistare il potere con l'ovvio scopo di assoggettare tutti i cittadini al pi\u00f9 stretto controllo politico ed economico da parte dello Stato [...] con lo scopo di stabilire un sistema totalitario\u00bb e sosteneva che avesse compiuto \u00abviolazioni della Costituzione [come] sistema permanente di condotta\u00bb. Molte delle accuse si abbassarono fino all'ignorare la separazione dei poteri e all'arrogarsi le prerogative legislative e giudiziarie all'interno dell'esecutivo.\nTra gli altri particolari il governo venne accusato di:\nLa tesi di una possibile guerra civile imminente fu sostenuta anche da Patricio Aylwin, che inizialmente sostenne il colpo di Stato salvo poi disconoscerlo e divenire oppositore di Pinochet: \u00abIl governo di Allende aveva esaurito, con un totale fallimento, la via cilena verso il socialismo e si apprestava a consumare un \"autogolpe\" per instaurare con la forza la dittatura comunista. Il Cile visse sull'orlo del \"Golpe di Praga\" che sarebbe stato tremendamente sanguinoso, e le Forze Armate non fecero altro che anticipare quel rischio imminente\u00bb.\nLa risposta di Allende.\nDue giorni dopo, il 24 agosto 1973, Allende rispose dipingendo la dichiarazione del Congresso come \"destinata a danneggiare il prestigio della nazione all'estero e a creare confusione interna\" e predicendo che \"Faciliter\u00e0 le intenzioni sediziose di certi settori\". Egli puntualizz\u00f2 che la dichiarazione non era riuscita a ottenere la maggioranza dei due terzi richiesta dalla costituzione per muovere le accuse contro il presidente: essenzialmente il congresso stava \"invocando l'intervento delle forze armate e dell'ordine contro un governo democraticamente eletto\" e \"subordinando la rappresentazione politica della sovranit\u00e0 nazionale alle istituzioni armate, che non possono n\u00e9 devono assumere le funzioni politiche o la rappresentanza della volont\u00e0 popolare.\"\nAllende sostenne di aver seguito mezzi costituzionali nel portare membri dell'esercito nel gabinetto \"al servizio della pace civica e della sicurezza nazionale, difendendo le istituzioni repubblicane contro l'insurrezione e il terrorismo.\" Per contro, egli disse che il Congresso stava promuovendo un colpo di Stato e una guerra civile, come effettivamente poi accadde, usando una dichiarazione \"piena di affermazioni che sono state gi\u00e0 confutate in precedenza\" e che, nella sostanza e nei fatti (consegnandola direttamente a diversi ministri invece che presentarla al presidente) violava una dozzina di articoli della costituzione in vigore. Inoltre sostenne anche che la legislatura stava cercando di usurpare il ruolo dell'esecutivo.\n\"La democrazia cilena,\" scrisse, \"\u00e8 una conquista di tutto il popolo. Non \u00e8 n\u00e9 l'opera n\u00e9 il dono delle classi sfruttatrici, e verr\u00e0 difesa da coloro i quali, coi sacrifici accumulati nelle generazioni, l'hanno imposta... Con una coscienza tranquilla... Io sostengo che mai prima d'ora il Cile ha avuto un governo pi\u00f9 democratico di quello che io ho l'onore di presiedere... Reitero solennemente la mia decisione di sviluppare la democrazia e lo Stato di diritto fino alle conseguenze ultime... Il Parlamento si \u00e8 fatto bastione contro i cambiamenti... e ha fatto tutto ci\u00f2 che poteva per perturbare il funzionamento delle finanze e delle istituzioni, rendendo sterili tutte le iniziative creative.\"\nAllende continu\u00f2 sostenendo che i parlamentari usavano l'espressione \"Estado de Derecho\" (\"Stato di diritto\", ma anche \"Stato di giustezza\") per riferirsi ad \"una situazione che presuppone l'ingiustizia economica e sociale... che il nostro popolo ha rigettato.\" Forti mezzi economici e politici, disse, sarebbero necessari per portare la nazione fuori dalla sua attuale crisi, e il Congresso stava ostacolando questi mezzi; avendo gi\u00e0 \"paralizzato\" lo Stato, stavano ora cercando di \"distruggerlo\".\nAllende concluse appellandosi \"ai lavoratori, a tutti i democratici e i patrioti\" perch\u00e9 si unissero a lui nella difesa della costituzione e del \"processo rivoluzionario\".\nIl colpo di Stato militare del 1973.\nIl generale Pinochet, alla guida dell'esercito, prese il potere con un colpo di Stato l'11 settembre 1973, cingendo d'assedio il Palazzo Presidenziale, attaccandolo via terra e bombardandolo con dei caccia Hawker Hunter di fabbricazione britannica. Allende mor\u00ec nel corso dell'attacco. Le cause della sua morte sono rimaste controverse: la tesi ufficiale divulgata subito dopo l'attacco fu che Allende si fosse suicidato con un fucile mitragliatore AKS-47 che stava utilizzando durante l'assedio (si presume che sia quello che gli era stato regalato personalmente da Fidel Castro) e la stessa autopsia etichett\u00f2 il suo decesso come suicidio. Tuttavia, soprattutto da parte degli oppositori al nuovo regime, sia in Cile sia all'estero, si sostenne subito la tesi dell'assassinio da parte dalle truppe di Pinochet durante l'irruzione finale all'interno del palazzo che stava difendendo.\nAlcuni anni dopo il suo medico personale, che era tra quelli che insieme con Allende si trovavano all'interno della Moneda, rilasci\u00f2 in un'intervista (trasmessa in italiano negli anni ottanta dalla trasmissione televisiva \"Mixer\" di Giovanni Minoli) una versione dettagliata dell'accaduto. Secondo il suo racconto, a seguito del bombardamento aereo e del successivo incendio del palazzo Allende avrebbe detto a quelli che stavano con lui a difendere la Moneda dalle finestre del primo piano di uscire dal Palazzo ormai indifendibile e sarebbe rimasto solo nell'ufficio. Tuttavia, sempre secondo il suo racconto, il medico sarebbe rientrato nell'ufficio nel momento in cui Allende si stava suicidando con una scarica di mitragliatore alla testa dal basso in alto. In particolare il medico disse di aver visto la parte superiore della calotta cranica di Allende volar via per effetto della scarica. L'autenticit\u00e0 di tale racconto rimane comunque incerta, considerando anche la situazione cilena negli anni in cui tali dichiarazioni sono state rilasciate. Comunque, nel luglio 2011 una nuova autopsia effettuata sul corpo riesumato di Allende da esperti internazionali e divulgata dal Servizio Sanitario di Santiago ha confermato la tesi del suicidio.\nLa Giunta.\nInizialmente la \"junta militar\" che prese il potere era formata da quattro capi: oltre a Pinochet dell'esercito, c'erano Gustavo Leigh Guzm\u00e1n dell'aviazione, Jos\u00e9 Toribio Merino Castro della marina, e C\u00e9sar Mendoza Dur\u00e1n dei \"carabineros\". I capi del golpe si accordarono subito per una presidenza a rotazione (cosa che Pinochet non far\u00e0 mai) e nominarono Pinochet capo permanente della giunta.\nPinochet si mosse subito per consolidare il suo controllo contro ogni opposizione. Il 12 settembre furono nominati dei militari come nuovi ministri, e il 13 la giunta militare sciolse il Congresso e assunse anche il potere legislativo.\nLa repressione.\nNel frattempo, progettando l'eliminazione di tutte le forze di opposizione lo Stadio Nazionale venne temporaneamente trasformato in un enorme campo di concentramento. All'interno dello stadio, in quei mesi, avvenivano torture e interrogatori violentissimi e moltissime donne vennero stuprate dai militari addetti al \"campo\".\nApprossimativamente 130.000 individui vennero arrestati nei tre anni seguenti, con il numero di \"scomparsi\" (noti come \"desaparecidos\", dal termine spagnolo) che raggiunse le migliaia nel giro di pochi mesi. Moltissime di queste persone sono state uccise: alcune lanciate dagli aerei in stato semicomatoso, altri ancora sono scomparsi nel nulla, cancellati dai registri da un regime che avrebbe voluto eliminare tutte le opposizioni. Altro fatto accertato \u00e8 il rapimento dei bambini degli oppositori, che venivano affidati a sostenitori del regime. Gran parte delle persone prese di mira erano stati sostenitori di Allende. Inoltre il \"decreto del 13 settembre\" mise fuori legge tutti i partiti che avevano fatto parte di Unit\u00e0 Popolare.\nNelle sue memorie, Pinochet afferma di essere stato l'organizzatore principale del golpe e di avere usato la sua posizione di comandante dell'esercito per coordinare un piano estensivo, che era stato concordato con altri settori militari. Tale tesi, tutta da accertare, sembra comunque in contrasto con il ruolo di potere immediatamente assunto dal generale, che assunse subito le maggiori cariche dello Stato. Infatti quando la giunta prese il potere, Pinochet ne consolid\u00f2 ben presto il controllo, prima mantenendone la guida solitaria (che in base agli accordi originali doveva ruotare tra i membri), e poi facendosi proclamare Presidente della Repubblica.\nRuolo statunitense nel colpo di Stato del 1973.\nMentre l'ostilit\u00e0 del governo statunitense nei confronti del governo Allende non \u00e8 messa in discussione, il ruolo e il grado di coinvolgimento degli Stati Uniti nel colpo di Stato rimase a lungo una questione discussa. Documenti declassificati durante l'amministrazione Clinton mostrano che il governo degli Stati Uniti e la CIA avevano cercato di rovesciare Allende nel 1970, immediatamente dopo la sua elezione (\"Progetto FUBELT\"), ma il loro coinvolgimento diretto nel colpo di Stato non \u00e8 dimostrato in modo netto dalle prove documentali disponibili al pubblico; molti documenti potenzialmente rilevanti rimangono coperti da segreto. Riguardo all'ascesa al potere di Pinochet, la CIA stessa intraprese un'analisi delle sue registrazioni e delle memorie individuali, oltre a condurre interviste di ex agenti, e concluse in un rapporto del 2000 che \u00absebbene la CIA non abbia istigato il colpo di Stato che ha posto fine al governo di Allende l'11 settembre 1973, era a conoscenza del complotto da parte dell'esercito, aveva in corso rapporti di raccolta di informazioni con alcuni cospiratori e, poich\u00e9 la CIA non scoraggiava il golpe e aveva cercato di istigare un colpo di Stato nel 1970, probabilmente sembrava giustificarlo\u00bb.\nLa CIA venne avvisata da suoi informatori dell'imminente colpo di Pinochet con due giorni di anticipo, ma sostiene di \"non aver giocato alcun ruolo diretto\" nel golpe. Dopo che Pinochet prese il potere, il Consigliere nazionale per la sicurezza Henry Kissinger disse al presidente Richard Nixon che gli Stati Uniti \"non lo avevano fatto\" (riferendosi al colpo di Stato), ma ne avevano \"creato le condizioni il pi\u00f9 possibile\".\nImmediatamente dopo l'insediamento del governo Allende, gli USA cercarono di applicare una pressione economica sul Cile. Documenti del Consiglio Nazionale per la Sicurezza, in seguito declassificati dalla presidenza Clinton, comprendono il \"decision memorandum no. 93\", datato 9 novembre 1970, scritto da Kissinger ed indirizzato ai capi della diplomazia, della difesa e dell'intelligence. Questo documento dichiarava che la pressione doveva essere posta sul governo Allende per impedirne il consolidamento e limitarne la capacit\u00e0 di implementare politiche avverse agli USA e ai suoi interessi nell'emisfero, come la completa nazionalizzazione da parte di Allende di diverse imprese straniere e dell'industria del rame. Nello specifico, Nixon indic\u00f2 che nessun nuovo aiuto economico bilaterale doveva essere intrapreso con il governo del Cile.\nTra il 1964 e il 1970, sotto il governo Frei, oltre un miliardo di dollari in assistenza economica flu\u00ec verso il Cile; durante il governo Allende (1970-73) gli esborsi furono inesistenti o trascurabili [Petras &amp; Morley, 1974]. La riduzione negli aiuti, combinata alla caduta del valore del rame da un massimo nel 1970 di 66$ a tonnellata ad un minimo di 48$, min\u00f2 la ristrutturazione dell'economia cilena proposta da Allende. Essendo il programma dipendente dalle spese governative, questo caus\u00f2 un declino delle condizioni socioeconomiche dei cittadini cileni pi\u00f9 poveri.\nEsponenti del governo statunitense ordinarono misure che arrivavano fino a comprendere il sostegno a un potenziale colpo di Stato per impedire ad Allende di insediarsi alla presidenza, anche se ci sono opinioni contrastanti sul fatto se gli USA si ritirarono successivamente da tale posizione. Che gli USA pianificassero un potenziale colpo di Stato risulta evidente da una comunicazione segreta inviata da Thomas Karamessines, il vicedirettore delle operazioni della CIA, alla stazione della CIA di Santiago, datata 16 ottobre 1970, dopo le elezioni ma prima dell'insediamento di Allende. \"\u00c8 politica ferma e in atto che Allende venga rovesciato da un golpe ... \u00e8 imperativo che queste operazioni vengano intraprese clandestinamente e in sicurezza, in modo tale che la mano americana e dell'USG [Governo degli Stati Uniti] rimanga ben nascosta\". In ogni caso documenti pubblicati nel 2004 chiariscono il ruolo di sostegno fornito dal governo USA al golpe.\nUna volta divenuto chiaro che Allende aveva vinto con la maggioranza relativa dei voti nel 1970, la CIA propose due piani diversi. \"Track I\" era pensato per persuadere il Congresso cileno, attraverso il presidente Cristiano-Democratico uscente Eduardo Frei, a confermare il candidato conservatore Jorge Alessandri come presidente. Alessandri si sarebbe dovuto dimettere poco dopo, rendendo Frei eleggibile per sfidare Allende in nuove votazioni. Comunque, il \"Track I\" venne scartato, poich\u00e9 Frei, nonostante fosse fermamente contro Allende, era anche chiaramente contrario a mettersi contro la lunga tradizione democratica del Cile. La CIA aveva anche previsto un secondo piano, \"Track II\", nel caso il \"Track I\" fosse fallito: l'agenzia avrebbe cercato generali desiderosi di impedire ad Allende di assumere la presidenza, per fornirgli supporto per un golpe. Si presumeva che una giunta militare provvisoria avrebbe potuto indire nuove elezioni nelle quali Allende poteva essere sconfitto.\nLa CIA venne in contatto con il generale Roberto Viaux, che stava progettando un golpe assieme ad ufficiali a lui fedeli. Una parte importante del piano di Viaux era il rapimento del Capo di Stato Maggiore dell'esercito, generale Ren\u00e9 Schneider, il quale, da costituzionalista, si opponeva all'idea di un colpo condotto da una classe militare storicamente apolitica. La CIA mantenne i contatti con Viaux, ma alla fine decise di non appoggiare il suo piano, cercando invece altri generali disposti a prendere parte ad un colpo. Circa la situazione di Viaux, Kissinger disse a Nixon, il 15 ottobre 1970, \"Questa sembra senza speranza. L'ho abbandonata. Niente sarebbe peggio di un colpo fallito.\"\nComunque, il 22 ottobre, Viaux and\u00f2 avanti con il suo piano, che venne eseguito con incompetenza. Il generale Schneider estrasse una rivoltella per difendersi dagli assalitori, che a loro volta estrassero le loro armi colpendolo in quattro punti vitali; venne dichiarato morto all'ospedale militare di Santiago del Cile. L'evento provoc\u00f2 un'ondata di sdegno nazionale. Per quanto riguarda il coinvolgimento statunitense, il Comitato Church, che investig\u00f2 il coinvolgimento USA in Cile in quel periodo, determin\u00f2 che le armi usate in quella debacle \"erano, con tutta probabilit\u00e0, diverse da quelle fornite dalla CIA ai cospiratori.\"\nNon esistono prove che gli USA organizzarono direttamente il colpo di Stato di Pinochet nel 1973, ma l'amministrazione Nixon fu indubbiamente contenta del suo esito; Nixon aveva parlato con disappunto del golpe fallito in precedenza nello stesso anno. Se Allende fosse riuscito a completare il suo mandato di 6 anni, la CIA avrebbe probabilmente e semplicemente fornito fondi per appoggiare la candidatura di un rivale non marxista, come aveva fatto nel 1964 e nel 1970.\nGli USA fornirono supporto materiale al regime dopo il golpe, anche se lo criticavano in pubblico. Un documento pubblicato dalla CIA nel 2000, intitolato \"Le attivit\u00e0 della CIA in Cile\", rivel\u00f2 che la CIA appoggi\u00f2 attivamente la giunta militare dopo il rovesciamento di Allende e che molti degli ufficiali di Pinochet divennero informatori pagati della CIA o dell'esercito statunitense, anche se alcuni erano noti per essere coinvolti in abusi dei diritti umani. Le politiche pubblicamente dichiarate della CIA rispetto agli informatori pagati sono da allora state modificate per escludere soggetti coinvolti in quel tipo di abusi, ma all'epoca venivano valutate caso per caso e misurate rispetto al valore delle informazioni fornite.\nI documenti prodotti da varie agenzie governative statunitensi furono forniti dal Dipartimento di Stato degli Stati Uniti nell'ottobre 1999. La collezione di 1.100 documenti trattava degli anni che portarono al colpo di Stato. Uno di questi documenti stabilisce che l'aiuto militare statunitense venne innalzato notevolmente dopo la salita al potere di Allende nel 1970, quando ammontava ad 800.000 dollari annui, giungendo ai 10,2 milioni di dollari del 1972. Il governo statunitense appoggi\u00f2 il governo di Pinochet dopo che questi prese il potere.\nLa CIA inoltre forn\u00ec fondi e appoggio propagandistico agli oppositori di Allende durante le elezioni presidenziali del 1964 e del 1970, cos\u00ec come durante l'amministrazione Allende.\nIl 10 settembre 2001 venne aperta una causa da parte della famiglia del generale costituzionalista Ren\u00e9 Schneider, gi\u00e0 Capo di Stato Maggiore cileno, che accusava l'ex segretario di Stato statunitense Henry Kissinger di aver organizzato l'assassinio di Schneider nel 1970, perch\u00e9 questi si sarebbe opposto ad un colpo di Stato militare. Comunque, i documenti della CIA indicano che mentre questa aveva discusso possibili piani per il suo rapimento, la sua uccisione, che venne commessa da un gruppo di militari ribelli con contatti CIA, non fu mai prevista. Inoltre, Nixon e Kissinger avevano deciso una settimana prima dell'uccisione, che il generale Viaux, organizzatore del complotto che port\u00f2 alla morte di Schneider, non era adatto per il golpe.\nIl governo statunitense di Richard Nixon non nascose mai l'antipatia per il governo Allende, \u00e8 dunque difficile che ci si potesse aspettare che gli fornisse un appoggio attivo. Non \u00e8 chiaro se le politiche statunitensi nei confronti del Cile causarono la crisi economica o aggravarono semplicemente ci\u00f2 che era gi\u00e0 una situazione ingestibile. \u00c8 realistico far notare che queste politiche ebbero un effetto negativo sulle possibilit\u00e0 di Allende di alleviare la crisi.\nIl colpo di Stato, indipendentemente dal grado di coinvolgimento degli USA, fece raggiungere al governo statunitense l'obbiettivo di sradicare la minaccia del socialismo in Cile e port\u00f2 al potere un regime favorevole agli interessi statunitensi. Nella sua valutazione della politica estera USA attorno al periodo del golpe in Cile, Jeanne Kirkpatrick, futura ambasciatrice statunitense alle Nazioni Unite, sottolline\u00f2 la mancanza di aggressivit\u00e0 dichiarata della sua nazione, nei paesi in via di sviluppo, mentre si svolgevano gli eventi in Cile. \"Particolarmente nell'ultimo decennio abbiamo praticato ovunque un notevole attendismo\". Mentre questo \u00e8 vero per le politiche pubbliche degli USA, gravemente limitate dal movimento che era cresciuto in opposizione alla Guerra del Vietnam, cionondimeno, come discusso in precedenza, come minimo le politiche statunitensi circa gli aiuti contribuirono alla caduta di Allende, e del resto gli USA in alcuni momenti appoggiarono attivamente la progettazione di colpi di Stato, anche se probabilmente non quello che si svolse realmente.\nIn un'intervista del 2003 al network televisivo Black Entertainment Television venne chiesto al Segretario di Stato Colin Powell il perch\u00e9 gli USA si vedessero come \"moralmente superiori\" nel conflitto iracheno, citandogli il golpe del Cile come un esempio di intervento statunitense che andava contro i desideri della popolazione locale. Powell rispose: \"Rispetto ai tuoi commenti precedenti sul Cile negli anni settanta e a ci\u00f2 che successe al sig. Allende, non \u00e8 una parte della storia americana di cui siamo fieri\". I quotidiani cileni salutarono la notizia come la prima volta che il governo statunitense ammetteva un ruolo nella questione.\nL'influenza nel mondo del colpo di Stato cileno.\nIl golpe di Pinochet ebbe un'influenza politica enorme in tutto il mondo e l'eco di questo avvenimento si fece sentire significativamente anche in Italia negli anni 1970. Con l'appoggio a Pinochet, gli USA vollero mandare un forte monito a tutti i partiti socialisti del mondo: l'intendimento statunitense era quello di impedire la formazione di governi di ispirazione socialista, anche se democraticamente eletti, in tutti i Paesi dell'America Latina. Tale obiettivo sarebbe stato perseguito mediante la cosiddetta operazione Condor, con la quale gli USA promossero la formazione di governi autoritari in vari Paesi della regione."}
{"id": "63892", "revid": "55935", "url": "https://it.wikipedia.org/wiki?curid=63892", "title": "Gerusia", "text": ""}
{"id": "63910", "revid": "1543377", "url": "https://it.wikipedia.org/wiki?curid=63910", "title": "Conoscenza tacita", "text": "Il termine conoscenza tacita o implicita, o anche sapere tacito (in inglese, \"tacit knowledge\"), viene utilizzato nel campo delle discipline che studiano la antropologia delle tecniche e il funzionamento delle organizzazioni (sociologia del lavoro e delle organizzazioni, teoria dell'impresa, economia aziendale, \"management science\", ecc.) e nel campo delle prassi consulenziali, per identificare \u00abuna conoscenza non codificata, non contenuta in testi o manuali, non gestita attraverso flussi comunicativi strutturati; ma una conoscenza che esiste nella testa degli individui, che nasce dall'esperienza lavorativa e che - come tale - si collega alla capacit\u00e0 di comprensione dei contesti di azione, intuizioni, sensazioni che difficilmente possono essere comprese da chi non condivide tale esperienza\u00bb.\nLa storia del concetto.\nIl termine \"conoscenza tacita\" diventa popolare con il testo dei due studiosi giapponesi, Ikujiro Nonaka e Hirotaka Takeuchi, intitolato \"The Knowledge Creating Company\" (1995), scritto con l'intento di mettere in evidenza le complesse dinamiche sociali che stanno alla base della creazione della conoscenza nelle organizzazioni. \nI processi generativi di conoscenza sono ricondotti dai due autori a processi dinamici di combinazione / conversione di conoscenza tacita e conoscenza esplicita che possono aver luogo nelle organizzazioni, (vedasi figura). \nLa \"esternalizzazione\", vale a dire la conversione di conoscenza tacita in conoscenza esplicita, messa a disposizione dell'organizzazione, \u00e8 particolarmente complessa, non riconducibile a prassi gestionali codificabili una volta per tutte, ma al verificarsi di forme di interazione sociale che consentono di creare opportune forme comunicative.\nAttraverso il contributo di Nonaka e Takeuchi il termine conoscenza tacita diventa focale rispetto alle prassi aziendali di gestione della conoscenza (in inglese \"knowledge management\").\nIl modello di Nonaka e Takeuchi ispira anche soluzioni informatiche che aspirano a diventare \"enabler\" della riorganizzazione dei processi di combinazione / conversione delle conoscenze tacite ed esplicite.\nIl termine conoscenza tacita, tuttavia, prima di Nonaka e Takeuchi, era stato utilizzato dal filosofo della conoscenza Michael Polanyi nel testo \"The Tacit Dimension\" (1966). A partire dall'affermazione che \u00ab\"noi sappiamo pi\u00f9 di quanto sappiamo dire\"\u00bb lo studioso ungherese riconosce la esistenza di due dimensioni interdipendenti della conoscenza, nel senso che la dimensione esplicita della conoscenza si accompagna o si fonda sempre su una dimensione tacita precedentemente \"interiorizzata\". Nonostante la conoscenza possa essere opportunamente articolata e spiegata, la dimensione esplicita include sempre anche quella implicita. \nSu un piano analogo si era gi\u00e0 mosso anche il filosofo della conoscenza inglese Gilbert Ryle (\"The Concept of Mind\", 1949) operando una distinzione tra \"sapere come\" (\"know how\") e \"sapere che\" (\"know that\"), essendo il primo fondato sull'esperienza ed il secondo su regole e procedure operative.\nL'abilit\u00e0 di un investigatore, per fare un esempio, si fonda non solo sulla (necessaria) conoscenza di regole e di procedure operative, ma anche sulla capacit\u00e0 di adottare strategie di azione basate su capacit\u00e0 cognitive complesse (frutto di esperienza, di capacit\u00e0 di riflessione critica sulle esperienze effettuate, di intuito, di comprensione della specificit\u00e0 dei contesti, ecc.), non facili da verbalizzare e trasmettere ad altri. In questo senso \u00e8 esatto dire che \u00ab\"noi sappiamo pi\u00f9 di quanto sappiamo dire\"\u00bb.\nAlla conoscenza tacita \u00e8 da collegare l'incorporazione della cultura materiale, elaborata soprattutto in Francia da Andr\u00e9 Leroi-Gourhan, ultimamente da Jean-Pierre Warnier e in Italia da Giulio Angioni. Il soggetto umano \u00e8 visto come tutt'uno con i suoi oggetti \"incorporati\", per cui il soggetto \u00e8 tale perch\u00e9, grazie alle sue condotte sensorio-motrici, forma una sintesi con i suoi oggetti, la cui materialit\u00e0, spesso trascurata dalle scienze sociali, \u00e8 invece, pi\u00f9 di qualsiasi altro sistema di segni, protagonista del processo di soggettivazione, cio\u00e8 della propria consapevolezza. Warnier fa l'esempio dell'automobile che, per chi non sa guidare, pur essendogli familiare, \u00e8 un corpo estraneo, ma quando avr\u00e0 imparato egli far\u00e0 tutt'uno con l'auto e guider\u00e0 senza quasi pensare agli automatismi gestuali, tanto pi\u00f9 quanto avr\u00e0 imparato bene: avr\u00e0 cio\u00e8 realizzato la sua sintesi corporale, integrando nel suo corpo una percezione implicita del volume dell'auto, della dinamica accelerazione-frenata, della distanza di sicurezza eccetera. Un altro esempio \u00e8 quello di come sappiamo riconoscere un viso ma non sapremo mai dire bene come. Cos\u00ec i saperi impliciti, incorporati, e la memoria corporea, sono dimensioni che, diventate concatenazioni meccaniche di ragionamenti pratici e di gesti operativi, diventano seconda natura, quasi parte della zona istintuale, mentre la coscienza vigile riaffiora solo in caso di difficolt\u00e0, di qualcosa che turbi la normalit\u00e0, che invece non richiede un comportamento sempre lucido o un'attenzione molto sveglia. Le tecniche del fare quotidiano, come quelle di mestiere, di solito chiamate povere, si sono sviluppate in modo autonomo dalla conoscenza e dal discorso che diciamo scientifico o tecnologico, senza apprendimento formale ed esplicito, da maestro ad allievo, di padre in figlio, per inferenza implicita, per impregnazione nel fare, e pi\u00f9 in generale nel vivere.\nI rilievi critici.\nIl concetto di conoscenza tacita, cos\u00ec come viene proposto da Nonaka e Takeuchi \u00e8 generalmente accettato dalla comunit\u00e0 di coloro che si occupano di \"knowledge management\", anche se sono state avanzate riserve sull'utilizzo che ne \u00e8 stato fatto, oscillando tra la collocazione di tale concetto in una dimensione ineffabile della conoscenza (ripresa dalla cultura Zen) e l'attribuzione ad esso di una connotazione banalmente pragmatica di \"conoscenza non ancora codificata\".\nSi preferisce in generale oggi - come gi\u00e0 sembrava suggerire Polanyi - raggruppare le due dimensioni, tacita ed esplicita, della conoscenza nella categoria del \"sapere pratico\", elaborato da una comunit\u00e0 di attori sociali sulla base di risorse cognitive ed orientamenti comportamentali \"situati\", non contrapposto al sapere esplicito di natura tecnico professionale di cui la comunit\u00e0 dispone, ma costruito a partire da esso, attraverso esperienze condivise nella vita della comunit\u00e0.\nTale impostazione, che mette al centro dell'attenzione, il concetto di comunit\u00e0 di pratica, ha trovato tra i principali interpreti lo studioso e consulente aziendale di origine svizzera \u00c9tienne Wenger ed \u00e8 diventata un nuovo punto di riferimento per la pratica del \"knowledge management\"."}
{"id": "63924", "revid": "118859655", "url": "https://it.wikipedia.org/wiki?curid=63924", "title": "Silmaril", "text": "Un Silmaril (in quenya \"Silmaril\", pl. \"Silmarilli\") \u00e8 un gioiello di Arda, l'universo immaginario fantasy creato dallo scrittore inglese J.R.R. Tolkien.\nCaratteristiche.\nI Silmaril erano tre gioielli dall'immensa bellezza e perfezione creati da F\u00ebanor quando i Noldor vivevano ancora a Valinor. Egli aveva racchiuso in essi la Luce dei due Alberi di Valinor, ed essi splendevano di luce propria. Nessuno cap\u00ec mai come F\u00ebanor fosse riuscito a creare simili oggetti; nessuno riusc\u00ec mai a duplicarli, nemmeno lo stesso F\u00ebanor. Il loro valore era inestimabile, persino per i Valar, cos\u00ec Varda incant\u00f2 i Silmaril affinch\u00e9 nessun mortale, nessuna mano impura, nessun essere malvagio potesse toccarli, a meno di rimanere bruciato e storpiato per sempre. Dopo che F\u00ebanor venne esiliato a Formenos, i Silmaril vennero custoditi in un cofanetto di cristallo.\nStoria.\nMelkor, che presto sarebbe stato conosciuto per sempre come Morgoth, bramava di possedere i Silmaril, cos\u00ec uccise chi li custodiva a Formenos (Finw\u00eb, padre di F\u00ebanor e Re Supremo dei Noldor) e rub\u00f2 i tre gioielli. Nel fare questo Morgoth si bruci\u00f2 orribilmente le mani e la fronte; una ferita che non riusc\u00ec mai a guarire. In precedenza Melkor aveva anche distrutto i Due Alberi, con l'aiuto di Ungoliant, cosicch\u00e9 Valinor fu oscurata, ed egli scapp\u00f2 verso le terre settentrionali della Terra di Mezzo, dove si trovava la sua fortezza, Angband. I Silmaril contenevano tutto ci\u00f2 che rimaneva della luce dei Due Alberi; la collera di F\u00ebanor era enorme, e desiderava riaverli indietro.\nCos\u00ec F\u00ebanor, furioso a causa di Melkor, che maledisse alzando la mano destra e chiamandolo \"Morgoth\", e dei Valar, perch\u00e9 a causa dell'invito di Manw\u00eb si era allontanato da Formenos, pronunci\u00f2 un Giuramento nel quale lui e i suoi figli non avrebbero avuto pace finch\u00e9 non avessero ritrovato i Silmaril, chiunque fosse stato il loro nemico, e invit\u00f2 anche gli altri Noldor a seguirlo. F\u00ebanor guid\u00f2 allora i suoi seguaci fino alla Terra di Mezzo, ma ci\u00f2 non avrebbe condotto a nessuna conclusione per gli Elfi, e neanche per gli Uomini. Furono combattute cinque grandi Battaglie per i Silmaril, che Morgoth portava ora nella sua corona.\nUno dei Silmaril fu recuperato alla fine da Beren e L\u00fathien dopo grande dolore e un'avventura pi\u00f9 grande di qualunque altra. Questa gemma fu presa in seguito da E\u00e4rendil, che lo port\u00f2 dai Valar all'Ovest per convincerli a scendere in guerra contro Morgoth, e poi lo tenne sempre con s\u00e9 nella sua nave, Vingilot, fin nei Mari del Cielo dove per sempre navig\u00f2, ed E\u00e4rendil stesso risplendeva come una stella grazie al Gioiello che teneva in fronte. Ne \"Il Signore degli Anelli\", quando stanno per affrontare il valico di Cirith Ungol, Frodo e Sam scoprono che la luce della Fiala donata a Frodo da Galadriel deriva proprio da quel Silmaril, pertanto capiscono che le antiche leggende sono vere e che la loro storia non \u00e8 altro che la prosecuzione di quelle leggende. Le altre due gemme rimasero a Morgoth, e gli furono sottratte solamente dopo la fine della Guerra d'Ira. Ad ogni modo, furono riprese dai due rimasti dei figli di F\u00ebanor, Maedhros e Maglor. Ma i Gioielli, come aveva gi\u00e0 detto E\u00f6nw\u00eb, bruciarono le loro mani perch\u00e9 avevano perso il diritto a possederli, a causa di tutto il male che era stato sparso come conseguenza del loro Giuramento, cos\u00ec come avevano bruciato Morgoth quando li sottrasse secoli prima. Impazzito dal dolore, Maedhros si butt\u00f2 allora col Silmaril in una fossa ardente, finendo quindi nelle viscere della terra, mentre Maglor lo scagli\u00f2 nel Mare inabissandosi negli oceani. Ecco cos\u00ec che i Silmaril giunsero alle loro dimore tanto attese, i tre elementi di Arda: aria, acqua e terra (o fuoco, indicando i \"fuochi dentro il cuore del mondo\", cos\u00ec come rivelato nei paragrafi conclusivi del capitolo \"Del viaggio di E\u00e4rendil e della guerra dell'Ira\")."}
{"id": "63939", "revid": "124485127", "url": "https://it.wikipedia.org/wiki?curid=63939", "title": "Ahmadou Kourouma", "text": "Vita.\nFiglio maggiore di una famiglia distinta di Malinke, nacque in Costa d'Avorio nel 1927, fu cresciuto da uno zio e incominci\u00f2 gli studi nel Mali, presso la capitale Bamako. Dal 1950 al 1954, quando il suo Paese era sotto la dominazione coloniale, partecip\u00f2 con l'esercito francese alla campagna militare in Indocina, dopodich\u00e9 soggiorn\u00f2 a Lione in Francia per studiare matematica. Proprio in questa localit\u00e0 francese incontr\u00f2 una giovane lionese che divenne sua moglie. Ritorn\u00f2 in Costa d'Avorio nel 1960, dopo che il suo Paese ottenne l'indipendenza, per\u00f2 si mostr\u00f2 critico nei confronti del governo di F\u00e9lix Houphou\u00ebt-Boigny e venne arrestato.\nFu costretto a lasciare il Paese nel 1963, accusato falsamente di aver partecipato a una \"cospirazione\", e trascorse molti anni in esilio, dapprima in Algeria (1964-1969), poi in Camerun (1974-1984) e infine in Togo (1984-1994), prima di ritornare, finalmente, in Costa d'Avorio. Allo scoppio della guerra civile in Costa d'Avorio, nel 2002, Kourouma critic\u00f2 le ostilit\u00e0 cos\u00ec come l'ondata di nazionalismo, definendolo \"una assurdit\u00e0 che porta al caos\". Peraltro, in quel frangente, il presidente Laurent Gbagbo lo accus\u00f2 di appoggiare i gruppi ribelli del Nord del Paese.\nOpere e pensiero.\nKourouma non \u00e8 stato uno scrittore prolifico per\u00f2 \u00e8 considerato uno dei pi\u00f9 significativi autori africani contemporanei. Dopo aver conquistato, da decenni, il mercato francofono, dopo essere stato acclamato dai critici e aver ottenuto vari riconoscimenti come il \"Prix Renaudot\" nel 2000, da qualche anno le sue opere si stanno diffondendo anche sul mercato in lingua inglese.\nDeterminato a parlar chiaro contro il tradimento delle legittime aspirazioni africane all'alba dell'indipendenza, Kourouma si dette sperimentalmente alla narrativa e scrisse il suo primo romanzo, \"I Soli dell'Indipendenza\", opera dapprima rifiutata dalle case editoriali francesi e che solamente dopo una sua vittoria a un concorso letterario organizzato dall'Universit\u00e0 di Montr\u00e9al, ottenne una sua giusta distribuzione. \nI libri di Kourouma offrono un ampio ritratto dell'Africa occidentale nel XX secolo. Egli si occupa anche dei regimi che governano, nel bene e nel male, sulla regione e sui molteplici cambiamenti che interessano quelle aree nel corso del secolo. Si tratta di un ritratto significativo di una regione che non \u00e8 molto nota in Europa e in America. Kourouma usa la satira - in maniera appropriata, ma con forza. \u00c8 acuto, a volte tagliente, puntuale nei suoi esempi e nella presentazione. A volte alcuni suoi scritti possono apparire grezzi e semplici: egli non si attarda in finezze, ma presenta ponderose quantit\u00e0 di materiale dove, tuttavia, non mancano dettagli e pennellate sottili. Nelle novelle di Kourouma il lato selvaggio, misterioso e magico si intreccia con il realismo, la tecnica narrativa europea si combina con le modalit\u00e0 espressive tradizionali africane e tutto l'insieme \u00e8 influenzato dalla letteratura orale.\n\u00c8 da segnalare il romanzo \"Allah n'est pas oblig\u00e9\" (2000), che racconta l'odissea di un bambino soldato ambientato nello scenario delle guerre civili della Sierra Leone e Liberia."}
{"id": "63952", "revid": "682976", "url": "https://it.wikipedia.org/wiki?curid=63952", "title": "Echione", "text": ""}
{"id": "63954", "revid": "1872303", "url": "https://it.wikipedia.org/wiki?curid=63954", "title": "Shanghai", "text": "Shanghai (pron. ; in cinese , abbreviazione o , \"H\u00f9\" o \"Sh\u0113n\"; in italiano anche Sciangai), situata sul fiume Huangpu presso il delta del Fiume Azzurro, \u00e8 la seconda citt\u00e0 pi\u00f9 popolata della Cina, dopo Chongqing e anche la seconda del mondo, con una popolazione di oltre 29 milioni di abitanti; \u00e8 la seconda municipalit\u00e0 autonoma del Paese dopo Chongqing ed \u00e8 una delle quattro citt\u00e0 municipalit\u00e0 della Cina a godere dello \"status\" di provincia.\nIn cinese \"Sh\u00e0ngh\u01cei\" \u00e8 abbreviata in \"H\u00f9\" () e \"Sh\u0113n\" (); le due sillabe \"sh\u00e0ng\" e \"h\u01cei\" significano letteralmente \u00absul mare\u00bb o anche \u00abverso il mare\u00bb. L'interpretazione \u00e8 che la citt\u00e0 originariamente fosse situata sul mare oppure, secondo i locali, fosse il punto pi\u00f9 alto in cui arrivava il mare.\nShanghai \u00e8 vista come la capitale economica della Cina: grazie allo sviluppo dei decenni passati Shanghai \u00e8 un centro economico, finanziario, commerciale e delle comunicazioni di primaria importanza della Repubblica Popolare Cinese. Il suo porto, il primo del Paese, \u00e8 uno dei pi\u00f9 trafficati al mondo assieme a Singapore e Rotterdam. Nel 2010 ha superato Singapore come volume di traffico.\nFamosi sono alcuni soprannomi della citt\u00e0 tra i quali: \u00abLa Parigi d'oriente\u00bb, \u00abLa regina d'oriente\u00bb, \u00abPerla d'oriente\u00bb. A riconferma di ci\u00f2, un'autorevole indagine pone Shanghai tra le metropoli pi\u00f9 alla moda d'Asia e la quattordicesima in tutto il mondo.\nGeografia fisica.\nTerritorio.\nShanghai \u00e8 situata sul delta del Fiume Azzurro, sulla costa orientale della Cina affacciandosi sul mar Cinese Orientale: \u00e8 equidistante da Pechino e Hong Kong. Nel complesso il suo territorio \u00e8 costituito da una penisola tra il Fiume Azzurro e la baia di Hangzhou, dall'isola di contea di Chongming e una serie di isole minori. \u00c8 delimitata a nord e a ovest da Jiangsu, a sud confina con Zhejiang e a est con il mar Cinese Orientale. La citt\u00e0 vera e propria \u00e8 attraversata dal fiume Huangpu, un affluente del Fiume Azzurro. Il centro storico della citt\u00e0, il Puxi, si trova sul lato occidentale del Huangpu, mentre il quartiere Pudong di nuova concezione, che ospita il cuore del centro finanziario cittadino, si \u00e8 sviluppato sulla riva orientale.\nLa stragrande maggioranza dei 6.340,5\u00a0km\u00b2 di superficie di Shanghai \u00e8 piatta, a parte un paio di colline in direzione sud-ovest, con un'altitudine media di 4\u00a0m. La posizione della citt\u00e0 nella pianura alluvionale pianeggiante ha fatto s\u00ec che i nuovi grattacieli debbano essere edificati con profondi pali di cemento per impedire loro di sprofondare nel soffice terreno. Il punto pi\u00f9 alto \u00e8 al culmine dell'isola Dajinshan a 103\u00a0m. La citt\u00e0 possiede molti fiumi, canali, torrenti e laghi ed \u00e8 nota per le sue ricche risorse idriche.\nClima.\nIl clima di Shanghai \u00e8 di tipo subtropicale umido (classificazione di K\u00f6ppen \"Cfa\") con media annuale +12,7\u00a0\u00b0C e due stagioni nettamente distinte e abbastanza lunghe (inverno ed estate) e due brevi stagioni intermedie (primavera e autunno) che sono contraddistinte da un clima asciutto, piuttosto ventilato e con temperature generalmente miti.\nL'inverno a Shanghai \u00e8 complessivamente freddo, ma non \u00e8 gelido come nelle zone costiere pi\u00f9 settentrionali della Cina (la temperatura media giornaliera di gennaio risulta infatti essere di +3,3\u00a0\u00b0C), le gelate, pur frequenti, sono di rado intense e i valori minimi stagionali scendono molto raramente al di sotto dei -8\u00a0\u00b0C. L'estate \u00e8 contraddistinta da temperature elevate e afa intensa (media di luglio +27,3\u00a0\u00b0C) nonch\u00e9 da piogge che si fanno sempre pi\u00f9 frequenti, procedendo dalla met\u00e0 di giugno alla fine di luglio; le massime stagionali dei mesi estivi possono invece raggiungere e talvolta superare i 38-40\u00a0\u00b0C specie nelle fasi di stabilit\u00e0 atmosferica, che non di rado interrompono lunghi periodi di precipitazioni.\nL'estate pu\u00f2 essere piuttosto umida e in genere risulta piovosa, specie a partire dalla fine di giugno, l'inverno invece \u00e8 relativamente poco piovoso anche se non di rado si possono avere precipitazioni, talvolta nevose, a causa delle ciclogenesi invernali che si generano sul Mar Cinese orientale e sul mar del Giappone, in conseguenza di avvezioni di aria fredda proveniente da nord-ovest.\nShanghai in media gode di 1.878 ore di sole all'anno, con la temperatura pi\u00f9 calda mai registrata a 40,8\u00a0\u00b0C (105\u00a0\u00b0F), il 7 agosto 2013, e la pi\u00f9 bassa a -12,1\u00a0\u00b0C (10\u00a0\u00b0F) il 19 gennaio 1893.\nStoria.\nOrigini.\nNel 1074 durante la dinastia Song (960-1279) Shanghai fu elevata dallo \"status\" di villaggio a quello citt\u00e0 di mercato. Nel 1172 fu edificata una seconda diga per difendere la costa dell'oceano, integrando una precedente diga. Dal 1292 sotto la dinastia Yuan, e fino al 1368, Shanghai fu riconosciuta ufficialmente come citt\u00e0 per poi essere designata come sede della contea amministrativa della prefettura di Songjiang.\nI Ming.\nDue eventi importanti hanno permesso lo sviluppo della citt\u00e0 durante la dinastia Ming. Una muraglia fu eretta per la prima volta nel 1554 per proteggere la citt\u00e0 dalle incursioni dei pirati giapponesi. Essa misurava 10 metri in altezza e 5\u00a0km di perimetro. Durante il regno di Wanli (1573-1620), nel 1602 Shanghai ricevette una importante spinta dalla costruzione del suo tempio. Questo onore era solitamente riservato esclusivamente per i luoghi con lo status di citt\u00e0, come la capitale della prefettura e non veniva dato a una semplice citt\u00e0 come lo era Shanghai. Questo, probabilmente, rifletteva l'importanza economica della citt\u00e0, in contrapposizione al suo status politico inferiore.\nI Qing.\nDurante la dinastia Qing, Shanghai divenne uno dei pi\u00f9 importanti porti di mare nella regione del delta del Fiume Azzurro in seguito a due importanti cambiamenti politici: il primo fu quando l'imperatore Kangxi (1662-1723) nel 1684 rovesci\u00f2 la precedente dinastia Ming revocando il divieto per le navi di andare nell'oceano, un divieto che era in vigore dal 1525. In secondo luogo, nel 1732 l'imperatore Yongzheng spost\u00f2 l'ufficio doganale per la provincia di Jiangsu dalla capitale della prefettura, la citt\u00e0 di Songjiang, a Shanghai, e gli confer\u00ec il controllo esclusivo delle operazioni doganali per il commercio estero. Gli storici ritengono che, a seguito di queste due fondamentali decisioni, dal 1735 Shanghai divent\u00f2 il principale porto commerciale per tutta la regione inferiore del Fiume Azzurro, pur essendo ancora a un livello amministrativo pi\u00f9 basso nella gerarchia politica cinese.\nShanghai internazionale.\nL'attenzione internazionale a Shanghai \u00e8 cresciuta nel XIX secolo per il riconoscimento europeo del suo potenziale economico e commerciale. Durante la prima guerra dell'oppio (1839-1842), le forze britanniche occuparono la citt\u00e0. La guerra si concluse nel 1842 con il Trattato di Nanchino, che permise agli inglesi di aprire tratte per il commercio internazionale. Il trattato di Humen, firmato nel 1843, e il trattato sino-americano di Wanghia, firmato nel 1844, costrinsero i cinesi a sottostare ai voleri europei e statunitensi per il commercio sul loro territorio. Gran Bretagna, Francia e Stati Uniti ottennero facilmente concessioni al di fuori della citt\u00e0 murata di Shanghai, che era ancora governata dai cinesi.\nTra il 1860 e il 1862 i ribelli Taiping attaccarono e distrussero la periferia meridionale e orientale della citt\u00e0, ma non riuscirono a conquistarla. Nel 1863 l'insediamento britannico a sud di Suzhou (a nord del distretto di Huangpu) e quello statunitense a nord (a sud del Distretto di Hongkou) si unirono per formare l'Insediamento internazionale di Shanghai.\nI cittadini di molti Paesi provenienti da tutti i continenti emigrarono nei decenni successivi a Shanghai per vivere e lavorare. Tra il 1920 e il 1930 quasi 20.000 russi (in particolare ebrei) fuggirono dalla neo costituita Unione Sovietica e si stabilirono qui, andando a creare la seconda comunit\u00e0 straniera pi\u00f9 grande. Nel 1935 Shanghai era diventata la quinta citt\u00e0 pi\u00f9 popolata del mondo e contava circa 3.400.000 abitanti. Nel 1930 circa 30.000 rifugiati ebrei provenienti dall'Europa arrivarono in citt\u00e0. La prima guerra sino-giapponese, conclusasi con il trattato di Shimonoseki, fece diventare il Giappone un'altra potenza straniera presente a Shanghai, che divent\u00f2 allora il pi\u00f9 importante centro finanziario dell'Estremo Oriente. Tutte questa attivit\u00e0 internazionali guadagnarono alla citt\u00e0 il soprannome di \u00abgrande Atene della Cina\u00bb.\nIl Novecento.\nSotto la Repubblica di Cina (1911-1949) lo \"status\" politico di Shanghai \u00e8 stato finalmente elevato a quello di comune, a partire dal 14 luglio 1927. Anche se il territorio delle concessioni straniere \u00e8 stato escluso dal controllo, questo nuovo comune cinese copriva una superficie di 828,8 chilometri quadrati, tra i moderni quartieri di Baoshan, Yangpu, Zhabei, Nanshi, e Pudong. Guidati da un sindaco cinese e da un consiglio comunale, i nuovi governi della citt\u00e0 crearono un nuovo centro presso Jiangwan, nel distretto Yangpu, al di fuori dei confini delle concessioni straniere. Il nuovo centro \u00e8 stato progettato per includere un museo pubblico, una biblioteca, un palazzo dello sport e il municipio.\nIl 28 gennaio 1932 le forze giapponesi colpirono la citt\u00e0 che resistette fino al cessate il fuoco a met\u00e0 del mese di maggio. La battaglia di Shanghai del 1937 port\u00f2 alla occupazione delle parti cinesi di Shanghai. Gli insediamenti internazionali furono occupati dai giapponesi l'8 dicembre 1941 e rimasero occupati fino alla resa del Giappone nel 1945; in questo periodo furono commessi numerosi crimini di guerra.\nIl 27 maggio 1949 l'Esercito Popolare di Liberazione prese il controllo di Shanghai. La citt\u00e0, soprattutto nel decennio successivo, vide una serie di cambiamenti nei confini delle sue suddivisioni. Dopo il 1949 la maggior parte delle imprese straniere spostarono le proprie sedi da Shanghai a Hong Kong, come parte di un disinvestimento estero a causa della vittoria comunista.\nStoria contemporanea.\nDurante gli anni cinquanta e sessanta Shanghai divenne un centro industriale e un centro della sinistra radicale. Tuttavia, anche durante i periodi pi\u00f9 tumultuosi della rivoluzione culturale, Shanghai \u00e8 stata in grado di mantenere un'elevata produttivit\u00e0 economica e una relativa stabilit\u00e0 sociale. Nella maggior parte della storia della Repubblica Popolare Cinese (RPC), al fine di incanalare ricchezza per le zone rurali, Shanghai fu relativamente gravata da tasse a favore del governo centrale. La sua importanza per il benessere fiscale del governo centrale ha fatto s\u00ec che fossero negate le liberalizzazioni economiche avviate poi nel 1978. Shanghai \u00e8 stata finalmente in grado di avviare le riforme economiche nel 1991, incominciando lo sviluppo massiccio che si vede ancora oggi, con la nascita di Lujiazui a Pudong.\nMonumenti e luoghi d'interesse.\nShanghai vanta una ricca collezione di edifici e strutture di vari stili architettonici. Il \"Bund\", che si trova sulla riva del fiume Huangpu, presenta molti esempi di architettura dell'inizio del XX secolo, che vanno dallo stile neoclassico dell'edificio della HSBC all'art d\u00e9co del \"Peace Hotel\" e della \"Sassoon House\". Un certo numero di aree situate nelle ex concessioni straniere sono ben conservate, soprattutto quelle appartenenti alla passata concessione francese. Shanghai possiede un grande numero di edifici Art Deco a seguito del boom edilizio avvenuto tra il 1920 e il 1930. Uno dei pi\u00f9 famosi architetti che lavorarono in citt\u00e0 fu L\u00e1szl\u00f3 Hudec, un architetto ungherese-slovacco che visse nella citt\u00e0 tra il 1918 e il 1947. Alcuni dei suoi pi\u00f9 importanti edifici includono l'Hotel del Parco e il Teatro Grande. Altri importanti architetti che hanno contribuito allo stile art dec\u00f2 della citt\u00e0 sono stati Parker &amp; Palmer, che progettarono il \"Peace Hotel\", il \"Metropole Hotel\" e le \"Broadway Mansions\", e l'architetto austriaco GH Gonda che ha progettato il Teatro Sociale. La prima riqualificazione del Bund ha avuto inizio nel 1986 con un nuovo lungomare progettato dall'architetto olandese Paulus Snoeren; il completamento \u00e8 avvenuto a met\u00e0 degli anni 1990.\nNegli ultimi anni un gran numero di edifici architettonicamente distintivi e anche eccentrici \u00e8 cresciuto in tutta Shanghai. La citt\u00e0 possiede anche alcuni splendidi esempi di architettura neoclassica sovietica. Questi edifici sono stati per lo pi\u00f9 costruiti subito dopo la fondazione della Repubblica Popolare Cinese avvenuta nel 1949, fino a quando vi fu la crisi sino-sovietica alla fine del 1960. Nel corso di questo decennio, un gran numero di esperti sovietici, tra cui architetti, arriv\u00f2 in Cina per aiutare il paese nella costruzione di uno Stato comunista. Esempi di architettura neoclassica sovietica a Shanghai comprendono quello che oggi \u00e8 il Centro Internazionale delle Esposizioni di Shanghai.\nIl distretto di Pudong di Shanghai mostra una vasta gamma di moderni grattacieli, molti dei quali sono tra i pi\u00f9 alti del mondo.\nCase tradizionali.\nUn tratto culturale tipico di Shanghai \u00e8 l'abitazione di tipo \"shikumen\" (): consiste in edifici di due/tre piani a mattoni neri/grigi. Ogni abitazione \u00e8 collegata alle altre e disposta in stretti vicoli, noti come \"longtang\" (\u5f04\u5802). Ogni vicolo ha un'entrata caratterizzata da un arco di pietra il cui nome \u00e8 letteralmente \"shikumen\". Le abitazioni \"shikumen\" sono il risultato di una commistione di elementi architettonici occidentali e stili tradizionali dell'architettura e della societ\u00e0 del basso Fiume Azzurro.\nTutte le tradizionali case cinesi sono dotate di cortile, cos\u00ec come l'abitazione di tipo \"shikumen\". Essendo il \"shikumen\" un edificio urbano, il cortile \u00e8 molto pi\u00f9 piccolo e svolge la funzione di stanza senza tetto: una sorta di rifugio domestico lontano dalla confusione delle strade. La mancanza del tetto permette la raccolta dell'acqua e quindi la coltivazione di piccoli orti domestici, la ventilazione e l'illuminazione delle stanze della casa. Prima della seconda guerra mondiale pi\u00f9 dell'80% della popolazione viveva in queste caratteristiche dimore.\nSociet\u00e0.\nEvoluzione demografica.\nSecondo il censimento del 2010 la popolazione totale di Shanghai ammonta a 23.019.148, con una crescita del 37,53% rispetto ai 16.737.734 del 2000. 20,6 milioni, ovvero l'89,3%, rappresentano la popolazione urbana, mentre i restanti 2,5 milioni (10,7%) sono abitanti rurali. Seguendo la suddivisione amministrativa cinese, Shanghai \u00e8 il secondo comune pi\u00f9 grande della nazione, alle spalle di Chongqing, ma viene generalmente considerata la pi\u00f9 grande citt\u00e0 cinese, poich\u00e9 la popolazione urbana di Chongqing \u00e8 molto inferiore.\nCirca 9 milioni dei 23 milioni di residenti di Shanghai, cio\u00e8 pi\u00f9 del 39%, sono migranti a lungo termine, il triplo dei 3 milioni contati nel 2000. Le principali origini dei migranti sono Anhui (29,0%), Jiangsu (16,8 %), Henan (8,7%) e le province del Sichuan (7,0%), mentre il 79% proviene dalle zone rurali. I migranti rappresentano l'intero aumento della popolazione, infatti il tasso di crescita naturale di Shanghai \u00e8, a partire dal 1993, negativo per via del suo bassissimo tasso di fertilit\u00e0, solo lo 0,6 nel 2010, probabilmente il livello pi\u00f9 basso in tutto il mondo.\nIl 98,8% dei residenti di Shanghai sono di etnia cinese han, mentre il restante 1,2% appartiene a diversi gruppi di minoranza. Tuttavia tali minoranze sono cresciute del 165,54% a partire dal 2000, molto pi\u00f9 velocemente rispetto alla crescita complessiva della popolazione.\nSecondo le statistiche ufficiali a Shanghai nel 2009 vi erano 152.050 stranieri ufficialmente registrati, con un incremento del 50% dai 100.011 del 2005. Le tre maggiori nazionalit\u00e0 straniere erano giapponese (31.490), statunitense (21.284) e coreana (20.700). Si noti che queste statistiche mostrano solo i residenti ufficialmente registrati e che il numero effettivo di cittadini stranieri che vivono a Shanghai \u00e8 probabilmente molto pi\u00f9 alto. Ad esempio, nel 2009 la comunit\u00e0 della Corea del Sud di Shanghai si stimava fosse cresciuta fino a contare pi\u00f9 di 70.000 individui. Alcuni espatriati stranieri restano a Shanghai per un lungo periodo, rinnovando la reputazione di Shanghai come la citt\u00e0 pi\u00f9 globale della Cina. Vi \u00e8 inoltre un gran numero di persone provenienti da Taiwan che vive all'interno del comune (le stime del 2010 variano intorno ai 700.000 individui).\nL'aspettativa di vita dei residenti di Shanghai ha raggiunto gli 82,13 anni (79,82 per gli uomini e 84,44 per le donne), il pi\u00f9 alto in Cina e superiore a tutti i Paesi al mondo. Nello stesso anno il tasso di mortalit\u00e0 materna a Shanghai era di 9,61 per 100.000, mentre il tasso di mortalit\u00e0 infantile era sceso a 5,97 per 1.000 da 6,58 nel 2009. A causa della combinazione di alta aspettativa di vita e il basso tasso di fertilit\u00e0 vi \u00e8 un grave problema di invecchiamento della popolazione: al 2009 solo l'8,3% del totale era sotto i 14 anni, mentre il 22,54% ne aveva pi\u00f9 di 60.\nLingue e dialetti.\nLa maggior parte dei residenti di Shanghai sono i discendenti di immigrati provenienti dalle due province adiacenti di Jiangsu e Zhejiang, che si trasferirono a Shanghai alla fine del XIX secolo, regioni dove era uso parlare la lingua wu. Negli ultimi decenni, molti migranti provenienti da altre zone della Cina, si sono trasferiti a Shanghai per lavoro. Essi spesso non possono usare la loro lingua nativa e quindi utilizzano il mandarino standard come lingua franca.\nIl linguaggio volgare di Shanghai \u00e8 un dialetto del Wu cinese, mentre la lingua ufficiale a livello nazionale \u00e8 il mandarino. La lingua locale \u00e8 reciprocamente inintelligibile con il mandarino, ed \u00e8 quindi una parte inseparabile dell'identit\u00e0 di Shanghai.\nLa prevalenza del mandarino \u00e8 in generale pi\u00f9 elevata per i nati dopo il 1949 rispetto a quelli nati prima, mentre la prevalenza dell'inglese come lingua fluida, \u00e8 pi\u00f9 elevata per le persone che hanno ricevuto la loro educazione secondaria e terziaria prima del 1949 rispetto a quelli che lo hanno fatto dopo il 1949 e prima del 1990.\nReligione.\nGrazie alla sua storia cosmopolita, Shanghai possiede una ricca eredit\u00e0 religiosa, come dimostrano i numerosi edifici di culto e istituzioni religiose attive nella citt\u00e0. La religione tradizionale cinese, il confucianesimo, il buddhismo e il Taoismo sono presenti con diversi templi, tra cui: il \"Chenghuangmiao\" (Tempio del Dio della Citt\u00e0) nel cuore della citt\u00e0 vecchia, e un tempio dedicato ai tre Tre Regni e al generale Guan Yu. Il \"Wenmiao\" (Tempio del Dio della Cultura) \u00e8 un tempio dedicato a Confucio. Il Tempio Longhua, il pi\u00f9 grande tempio di Shanghai, e il Tempio Jing'an, furono entrambi fondati nel periodo dei Tre Regni. Un altro tempio importante \u00e8 il Tempio del Buddha di Giada, che prende il nome da una grande statua del Buddha realizzata in giada custodita al suo interno. Negli ultimi decenni, decine di nuovi templi buddhisti sono stati costruiti in tutta la citt\u00e0.\nL'islam fu introdotto a Shanghai 700 anni fa e una moschea fu costruita nel 1295 a Songjiang. Presso la Moschea Xiaotaoyuan nel distretto sud si trova la sede dell'Associazione Islamica di Shanghai. Shanghai ha anche la percentuale pi\u00f9 alta di cattolici in Cina (2003).\nTra le chiese cattoliche, la Cattedrale di Sant'Ignazio a Xujiahui \u00e8 una delle pi\u00f9 grandi, mentre la Basilica di She Shan \u00e8 l'unico luogo di pellegrinaggio attivo in Cina. La comunit\u00e0 cristiana di Shanghai comprende minoranze orientali ortodosse e le chiese cristiane protestanti.\nDurante la seconda guerra mondiale migliaia di ebrei si recarono a Shanghai nel tentativo di fuggire dal regime di Hitler. Gli ebrei vivevano in una zona della citt\u00e0 denominata Ghetto di Shanghai e formarono una comunit\u00e0 vivace centrata sulla Sinagoga Moishe Ohel.\nSecondo rilevazioni statistiche del 2012 solo circa il 13% della popolazione di Shanghai appartiene a religioni organizzate; il gruppo pi\u00f9 numeroso \u00e8 quello dei buddisti con il 10,4%, seguito dai protestanti con l'1,9%, i cattolici con lo 0,7% e altre fedi con lo 0,1%. La grande maggioranza, pari all'87% della popolazione totale, non \u00e8 religiosa o partecipa ai culti della religione tradizionale degli dei e degli antenati.\nCultura.\nEssendo stata il centro economico e culturale dell'est asiatico per la prima met\u00e0 del XX secolo, Shanghai \u00e8 vista come il luogo di nascita di ogni cosa considerata moderna in Cina. \u00c8 infatti proprio a Shanghai che \u00e8 stata guidata la prima auto a motore in Cina e sono stati posti i primi binari e le prime fognature moderne.\nLa citt\u00e0 \u00e8 stata anche il \"campo di battaglia\" di numerosi intellettuali e scrittori socialisti che si sono concentrati sul realismo critico. Shanghai ha infatti ispirato scrittori come Lu Xun, Mao Dun, Shi Zhecun, Shao Xunmei, Ye Lingfeng, Eileen Chang e Zhongshu Qian. L'ambiente metropolitano e cosmopolita di Shanghai ha fatto da sfondo per diverse opere letterarie, tra cui il romanzo \"La condizione umana\" dello scrittore francese Andr\u00e9 Malraux e il romanzo \"Shanghai\" del giapponese Yokomitsu Riichi.\nNegli ultimi cinque anni a Shanghai si \u00e8 ampiamente riconosciuta una nuova influenza e ispirazione per la cultura cyberpunk. Edifici futuristici, come l'Oriental Pearl Tower e la strada Yan'an illuminata al neon sono alcuni esempi che hanno contribuito a creare l'immagine cyberpunk di Shanghai.\nMusei.\nShanghai vanta diversi musei di rilevanza regionale e nazionale. Il Museo d'arte e di storia di Shanghai vanta una delle migliori collezioni di reperti storici cinesi nel mondo, tra cui importanti reperti archeologici. Il Museo d'Arte di Shanghai \u00e8 un importante museo d'arte che possiede sia mostre temporanee sia permanenti. Il Museo di Storia Naturale di Shanghai \u00e8 un museo di storia naturale su larga scala. Inoltre, vi \u00e8 una variet\u00e0 di pi\u00f9 piccoli musei specializzati, in alcuni dei quali sono ospitati importanti siti storici come il sito del governo provvisorio della Repubblica di Corea e il sito del primo congresso nazionale del Partito Comunista Cinese.\nVi \u00e8 anche il Shanghai Jewish Refugees Museum, che commemora i rifugiati ebrei che vivevano a Shanghai durante la seconda guerra mondiale, dopo essere fuggiti dall'Europa per sfuggire alla Shoah.\nCinema.\nOltre che per la letteratura Shanghai \u00e8 stato anche il luogo di nascita del cinema e del teatro cinese. Il primo cortometraggio cinese, \"La coppia difficile\" (\u96be \u592b \u96be \u59bb, \"Nanfu Nanqi\", 1913) e il primo film di finzione \"Un orfano salva suo nonno\" (\u5b64\u513f \u6551 \u7956 \u8bb0, \"Gu'er Jiu Zuji\", 1923) sono stati entrambi prodotti a Shanghai. Questi due film sono stati molto influenti e fecero acquisire alla citt\u00e0 lo status di centro per la produzione di film. L'industria cinematografica di Shanghai ha continuato a fiorire durante i primi anni trenta, creando stelle come Zhou Xuan. Un'altra famosa attrice del cinema, Jiang Qing, \u00e8 poi diventata la moglie di Mao Zedong. Il talento e la passione dei cineasti di Shanghai dopo la seconda guerra mondiale e la rivoluzione comunista in Cina hanno contribuito enormemente allo sviluppo dell'industria cinematografica di Hong Kong. Molti aspetti della cultura popolare di Shanghai (\"Shanghainese Pops\") sono stati trasferiti a Hong Kong dai numerosi emigranti e rifugiati. Il film \"In the Mood for Love\", diretto da Wong Kar-wai (egli stesso un nativo di Shanghai), raffigura una fetta della comunit\u00e0 Shanghainese sfollata a Hong Kong e la nostalgia per l'epoca.\nLo Shanghai International Film Festival \u00e8 uno dei pi\u00f9 grandi festival cinematografici dell'Asia orientale.\nArti.\nLa \"Scuola di Shanghai\" \u00e8 stata un'importante scuola cinese di arti tradizionali durante la dinastia Qing e il XX secolo. La Scuola di Shanghai ha sfidato e rotto la tradizione elitaria dell'arte cinese, ma ha anche saputo rendere omaggio alla tecnica degli antichi maestri migliorando le tecniche tradizionali esistenti. I membri di questa scuola erano colti letterati che erano venuti a mettere in discussione la loro stessa condizione e lo scopo dell'arte, anticipando l'imminente modernizzazione della societ\u00e0 cinese.\nIn un'epoca di rapidi cambiamenti sociali, le opere della scuola Shanghai erano ampiamente innovative e diversificate e spesso contenevano un commento sociale riflessivo ma sottile. I pi\u00f9 noti personaggi di questa scuola furono Qi Baishi, Ren Xiong, Ren Yi, Zhao Zhiqian, Wu Changshuo, Sha Menghai, Pan Tianshou e Fu Baoshi. In letteratura, il termine \"scuola di Shanghai\" \u00e8 stato usato nel 1930 da alcuni intellettuali del Movimento del Quattro Maggio, in particolare da Zhou Zuoren e Shen Congwen, come etichetta dispregiativa per la letteratura prodotta a Shanghai in quel periodo. Essi hanno sostenuto che la scuola di letteratura di Shanghai era meramente commerciale e quindi non in grado di portare avanzamento nel progresso sociale. Questo divenne noto come il dibattito \"Jingpai contro Haipai\".\nLa \"scuola Songjiang\" (\u6dde\u6c5f \u6d3e) era una piccola scuola di pittura durante la dinastia Ming. \u00c8 comunemente considerata come un ulteriore sviluppo della Scuola Wu o Wumen. La scuola Huating (\u534e\u4ead \u6d3e) \u00e8 stata un'altra importante scuola d'arte durante la tarda seconda met\u00e0 della dinastia Ming. I principali risultati si sono visti nella pittura tradizionale cinese, nella calligrafia e nella poesia. Dong Qichang \u00e8 stato uno dei maestri di questa scuola.\nModa.\nAnche la moda ha avuto un ruolo culturale di rilievo nella storia della citt\u00e0 e le riforme economiche in atto contribuiscono al risveglio di questa attivit\u00e0.\nParticolare interesse riveste il \"cheongsam\", il tradizionale vestito femminile cinese.\nIl \"qipao\" di Shanghai si distinse per il taglio pi\u00f9 snello e aderente e per l'introduzione di accessori occidentali come sciarpe e cappotti. Altre versioni del \"cheongsam\" prevedevano un taglio a collo alto, senza maniche. La rivoluzione comunista congel\u00f2 la vocazione stilistica di Shanghai.\nIstruzione.\nShanghai vanta uno dei migliori sistemi scolastici della Cina. \u00c8 stata la prima citt\u00e0 del Paese ad attuare l'istruzione obbligatoria di nove anni. Il censimento del 2010 indica che sulla popolazione totale di Shanghai, il 22,0% aveva un grado di istruzione universitaria, il doppio di quanto registrato nel 2000, mentre il 21,0% aveva frequentato l'istruzione superiore, il 36,5% la scuola media e l'1,35% si era fermato alla scuola primaria. Il 2,74% dei residenti erano analfabeti.\nShanghai ha pi\u00f9 di 930 asili, 1.200 scuole elementari e 850 scuole medie. Gli oltre 760.000 studenti delle scuole medie e 871\u00a0000 studenti della scuola primaria sono istruiti rispettivamente da 76.000 e 64.000 docenti.\nShanghai \u00e8 un importante centro per l'istruzione superiore in Cina con oltre trenta universit\u00e0 e college. Un buon numero delle universit\u00e0 pi\u00f9 prestigiose della Cina \u00e8 basata a Shanghai, tra cui l'Universit\u00e0 normale della Cina orientale (East China Normal University, ECNU), l'Universit\u00e0 Jiao Tong di Shanghai, l'Universit\u00e0 Fudan e l'Universit\u00e0 Tongji. La pi\u00f9 grande universit\u00e0 \u00e8 l'Universit\u00e0 di Shanghai (\u4e0a\u6d77\u5927\u5b66 \"Sh\u00e0ngh\u01cei D\u00e0xu\u00e9\"), abbreviata in SHU o Shangda (\u4e0a\u5927 \"Sh\u00e0ngd\u00e0\"), frequentata da circa 37.000 studenti e fa parte del Progetto 211. Altre universit\u00e0 sono il Politecnico di Shanghai Due e l'Universit\u00e0 normale di Shanghai.\nNel 2010 Shanghai ha raggiunto il primo posto nella valutazione delle scuole statali di tutto il mondo. Secondo il Programma per la valutazione internazionale dell'allievo, gli studenti di Shanghai hanno ottenuto migliori risultati nella matematica e nelle scienze di qualunque altro studente al mondo. Lo studio ha anche affermato che le scuole pubbliche finanziate a Shanghai hanno la pi\u00f9 alta qualit\u00e0 educativa nel mondo.\nAmbiente.\nI parchi di Shanghai offrono un'alternativa alla giungla urbana. L'ex ippodromo, trasformato nel parco centrale, il parco piazza del Popolo, si trova nel cuore del centro cittadino e vanta la vicinanza di altri punti di interesse di Shanghai. Il parco Fuxing, nella ex concessione francese di Shanghai, gode di giardini in stile francese ed \u00e8 circondato da bar e caff\u00e8 di fascia alta. Il parco Zhongshan nel nord-ovest del centro di Shanghai \u00e8 famoso per il monumento di Chopin, la pi\u00f9 alta statua dedicata al compositore nel mondo. Costruito nel 1914 come Parco Jessfield, una volta ospitava il campus della St. John University, il primo collegio internazionale di Shanghai. Oggi \u00e8 invece noto per i suoi vasti giardini di rose e peonie, una grande area giochi per bambini e come snodo nevralgico del sistema della metropolitana cittadina. Il giardino botanico di Shanghai si trova a 12\u00a0km a sud ovest del centro della citt\u00e0 ed \u00e8 stato fondato nel 1978. Uno dei parchi pi\u00f9 recenti, si trova nella Xujiahui, edificato nel 1999 sulle ceneri di una fabbrica di gomma cinese. Il parco dispone di un lago artificiale con un ponte sospeso che lo attraversa e offre una piacevole tregua per gli avventori.\nIl 4 novembre 2009 \u00e8 stato approvato il progetto per lo Shanghai Disney Resort, che ha aperto le sue porte al pubblico il 16 giugno 2016. Costato 4,4 miliardi di dollari, \u00e8 dotato di un castello e di un parco a tema ed \u00e8 il pi\u00f9 grande tra i resort Disney.\nTutela ambientale.\nLa consapevolezza pubblica dell'ambiente \u00e8 in crescita e la citt\u00e0 sta investendo in una serie di progetti di tutela ambientale. Il governo prevede incentivi per le aziende di trasporto che investono in autobus a GPL e taxi. L'inquinamento dell'aria a Shanghai \u00e8 basso rispetto ad altre citt\u00e0 cinesi, ma il rapido sviluppo negli ultimi decenni, lo ha portato a essere superiore agli standard in tutto il mondo. Il governo si \u00e8 mosso negli ultimi decenni per far rispettare alle numerose fabbriche dei dintorni i regolamenti anti-inquinamento. Inoltre diversi parchi hanno sostituito le fabbriche nel centro della citt\u00e0. Di conseguenza la qualit\u00e0 dell'aria di Shanghai \u00e8 in costante miglioramento dal 1990.\nNel mese di marzo 2013 12.000 suini morti sono stati trovati nel fiume Huangpu che fornisce parte dell'acqua potabile di Shanghai. I maiali sono stati scaricati dagli agricoltori nella vicina Jiaxing, provincia di Zhejiang, una delle principali aree di allevamento di suini della zona.\nSuddivisione amministrativa.\nShanghai \u00e8 amministrativamente considerata al pari di una provincia e si articola in diciassette divisioni: sedici distretti e una contea. Anche se ogni quartiere ha il suo nucleo urbano, il vero centro della citt\u00e0 \u00e8 posto tra il Bund a est, via Nanchino a nord, Citt\u00e0 Vecchia e Huaihai Road a sud. Le aree di primo piano per il commercio e gli affari includono Lujiazui sulla riva orientale del fiume Huangpu e le aree del Bund e Hongqiao sulla riva occidentale del fiume Huangpu. Le principali unit\u00e0 amministrative sono situate nel distretto di Huangpu, che serve anche come una zona commerciale, tra cui la famosa via Nanchino. Molte universit\u00e0 di Shanghai si trovano nelle zone residenziali del distretto di Yangpu e nel distretto di Putuo.\nOtto distretti amministrano i quartieri e i sobborghi di Puxi, la citt\u00e0 storica sulla riva occidentale del fiume Huangpu:\nPudong, la nuova parte della citt\u00e0 sulla riva orientale del fiume Huangpu, \u00e8 governata da un unico distretto:\nSette distretti amministrano sobborghi, citt\u00e0 satellite e aree rurali della municipalit\u00e0:\nL'isola di Chongming e le due isole minori di fronte a Pudong, alla foce del Fiume Azzurro, sono governate dalla:\nA partire dal 2009 queste divisioni a livello di contea sono state ulteriormente suddivise in 210 parti: 109 citt\u00e0, due comuni, 99 sottodistretti. Questi sono a loro volta suddivisi in 3.661 comitati di quartiere e 1.704 comitati di villaggio.\nEconomia.\nShanghai \u00e8 il centro commerciale e finanziario della Cina continentale, e risulta posizionata all'ottavo posto nella edizione 2011 del \"Global Financial Centres Index\" pubblicato dalla City di Londra. Nel corso degli anni trenta \u00e8 stata la citt\u00e0 pi\u00f9 grande e prospera dell'Estremo Oriente e a partire dal 1990 ha incominciato a conoscere un rapido periodo di nuovo sviluppo. La vivacit\u00e0 economica della citt\u00e0 \u00e8 ben rappresentata dai numerosi e moderni grattacieli del distretto finanziario di Pudong. Il distretto, che \u00e8 diventato una zona pilota per le riforme economiche integrate, riproduce l'aspetto dei maggiori centri finanziari statunitensi ed europei e ospita gli uffici di numerose imprese straniere. Pudong testimonia la storica vocazione internazionale della citt\u00e0 e il ruolo di Shanghai come finestra sull'intera Cina e la sua emergente e dinamica economia.\nAlla fine del 2009 vi erano in citt\u00e0 787 istituzioni finanziarie, di cui 170 erano di investitori stranieri. Nel 2009 la borsa di Shanghai era al terzo posto tra le borse mondiali in termini di volume di scambi e sesta in termini di capitalizzazione totale delle societ\u00e0 quotate. Il volume delle \"transazioni\" dei sei prodotti chiave, tra cui gomma, rame e zinco, quotati sullo \"Shanghai Futures Exchange\", era al primo posto mondiale.\nNegli ultimi due decenni Shanghai \u00e8 stata una delle citt\u00e0 dallo sviluppo pi\u00f9 veloce al mondo. Dal 1992 Shanghai ha registrato una crescita a due cifre, quasi ogni anno, tranne durante la recessione globale nel 2008 e nel 2009. Nel 2011 il PIL totale di Shanghai \u00e8 cresciuto a 1.920 miliardi di yuan (297 miliardi di dollari), con un PIL pro capite di 82.560 yuan (US $ 12.784). Le tre pi\u00f9 grandi industrie del settore terziario sono i servizi finanziari, la vendita al dettaglio e il settore immobiliare. Il settore agricolo e quello manifatturiero hanno rappresentato rispettivamente il 39,9%, lo 0,7% della produzione totale. Il reddito medio disponibile annuo dei residenti di Shanghai, sulla base dei primi tre trimestri del 2009, \u00e8 stato di 21.871 RMB.\nSituata nel cuore del delta del Fiume Azzurro, Shanghai possiede il terminal container pi\u00f9 trafficato del mondo che ha gestito 29.050.000 TEU nel 2010. Shanghai si propone di essere un centro di spedizione internazionale nel prossimo futuro.\nShanghai \u00e8 uno dei principali centri industriali della Cina, giocando un ruolo chiave nelle industrie pesanti del paese. Molte zone industriali, tra cui la \"zona per lo sviluppo economico e tecnologico di Shanghai Hongqiao\", la \"zona economica di export di Jinqiao\", la \"zona per lo sviluppo economico e tecnologico di Minhang\", sono dorsali per il settore secondario di Shanghai. Al 2009 le industrie pesanti rappresentavano il 78% della produzione industriale lorda. Il pi\u00f9 grande produttore di acciaio cinese, la Baosteel, e uno dei pi\u00f9 antichi costruttori navali, i cantieri Jiangnan, si trovano a Shanghai. La produzione di automobili \u00e8 un altro settore importante. La Shanghai Automotive Industry Corporation ha sede in citt\u00e0 ed \u00e8 una delle tre pi\u00f9 grandi aziende automobilistiche cinesi, che vanta partenariati strategici con Volkswagen e General Motors.\nAnche il settore dei congressi e dei \"meeting\" \u00e8 in crescita e nel 2012 la citt\u00e0 ha ospitato 780 convegni internazionali. L'elevata offerta di camere d'albergo ha mantenuto le tariffe inferiori al previsto, con il prezzo medio per una camera in alberghi a cinque stelle a circa 950 RMB (153 US $) nel 2012.\nOggi Shanghai rivaleggia in ambito economico con la citt\u00e0 di Hong Kong, che \u00e8 avvantaggiata dal moderno e stabile sistema legale, oltre che dall'esperienza nel settore dei servizi bancari e finanziari. Shanghai gode al contrario di forti legami con le regioni continentali cinesi e con il governo centrale. \u00c8 inoltre dotata di un migliore comparto manifatturiero e tecnologico. La riconsegna di Hong Kong alla Cina (1997) ha incrementato le opportunit\u00e0 di sviluppo economico di Shanghai e la richiesta di lavoratori qualificati, spazi per uffici e servizi finanziari.\nInfrastrutture e trasporti.\nTrasporti pubblici.\nShanghai vanta un vasto sistema di trasporto pubblico, basato in gran parte sulla rete metropolitana, sugli autobus e sui taxi. Il pagamento di tutti questi mezzi pu\u00f2 essere effettuato utilizzando la \"Shanghai Public Transportation Card\".\nIl sistema di trasporto rapido di Shanghai, costituito dalla metropolitana di Shanghai, incorpora sia la metropolitana che le linee ferroviarie di superficie e si estende a ogni distretto urbano cos\u00ec come ai limitrofi quartieri periferici.\nAl 2010 vi erano dodici linee della metropolitana, compreso il Transrapid di Shanghai, 273 stazioni e pi\u00f9 di 420\u00a0km di binari in esercizio, rendendola la terza rete pi\u00f9 lunga del mondo. Il 22 ottobre 2010 fu stabilito il record di utenza giornaliera con 7.548.000 passeggeri. Il prezzo del biglietto dipende dalla lunghezza del percorso.\nShanghai possiede anche la pi\u00f9 ampia rete mondiale di linee di autobus urbani, con quasi un migliaio di tratte gestite da numerose aziende di trasporto. Il sistema comprende anche il pi\u00f9 antico sistema di filobus nel mondo e un nuovo sistema di autobus a trazione elettrica \"ultracapacitor\" in grado di ricaricarsi a ogni fermata. Infine dal 2010 \u00e8 in funzione anche una linea tranviaria che utilizza la tecnologia Translohr.\nI taxi sono numerosissimi in citt\u00e0. Il porto di Shanghai \u00e8 uno dei pi\u00f9 attivi a livello mondiale e compete con gli scali portuali di Shenzhen e di Hong Kong.\nStrade.\nShanghai \u00e8 un importante svincolo nella rete autostradale della Cina. Molte autostrade nazionali (con prefisso G) passano attraverso o terminano a Shanghai, tra cui la G2 Pechino-Shanghai Expressway, la G15 Shenyang-Haikou, la G40 Shanghai-Xi'an, la G50 Shanghai-Chongqing, la G60 Shanghai-Kunming e la G1501 l'anello che circonda la citt\u00e0. Inoltre vi sono anche numerose superstrade comunali con prefisso S. Nel centro della citt\u00e0 vi sono diverse superstrade sopraelevate realizzate per diminuire la pressione del traffico sulle strade, ma tuttavia il traffico in e intorno a Shanghai \u00e8 spesso pesante e gli ingorghi sono all'ordine del giorno nelle ore di punta. Vi sono piste ciclabili separate dal traffico e le biciclette e motociclette sono bandite dalla maggior parte delle strade principali, tra cui le autostrade sopraelevate.\nL'utilizzo dell'auto privata di propriet\u00e0 a Shanghai \u00e8 cresciuto rapidamente negli ultimi anni. Per limitare questo fenomeno, una nuova auto privata non pu\u00f2 essere guidata fino a quando il proprietario non acquista una licenza in un'asta mensile. Sono circa 8.000 le targhe messe all'asta ogni mese.\nFerrovie.\nShanghai possiede quattro principali stazioni ferroviarie: la stazione ferroviaria di Shanghai, la stazione ferroviaria di Shanghai sud, la stazione ferroviaria di Shanghai ovest e la stazione ferroviaria di Shanghai Hongqiao. Tre di esse sono collegate alla rete metropolitana e servono come punto di svincolo del sistema ferroviario della Cina. Due ferrovie principali terminano a Shanghai: la ferrovia Jinghu da Pechino e la ferrovia Huhang da Hangzhou. La stazione di Hongqiao serve anche come principale capolinea di tre linee ferroviarie ad alta velocit\u00e0: la Shanghai-Hangzhou, la Shanghai-Nanchino e la Pechino-Shanghai.\nAeroporti.\nShanghai \u00e8 una delle principali vie di accesso per il trasporto aereo in Asia. La citt\u00e0 ha due aeroporti commerciali: l'aeroporto Internazionale di Shanghai Pudong e l'aeroporto Internazionale di Shanghai-Hongqiao. L'aeroporto di Pudong \u00e8 il principale aeroporto internazionale, mentre l'aeroporto Hongqiao opera prevalentemente voli nazionali con alcuni voli internazionali a corto raggio. Nel 2010 i due aeroporti hanno servito 71,7 milioni di passeggeri (40,4 milioni a Pudong, e 31,3 milioni a Hongqiao) e gestito 3,7 milioni di tonnellate di merci (Pudong 3,22 milioni di tonnellate, Hongqiao 480.000 tonnellate). L'Aeroporto di Shanghai-Pudong \u00e8 il nono al mondo per trasporto passeggeri, ed \u00e8 dotato di 5 piste di decollo/atterraggio.\nAmministrazione.\nGemellaggi.\nShanghai \u00e8 gemellata con le seguenti citt\u00e0:\nSport.\nShanghai \u00e8 sede di diverse squadre di calcio professionistiche, tra cui lo Shanghai Shenhua Football Club e lo Shanghai SIPG della Super League cinese, due dei club pi\u00f9 popolari e di successo del paese. Gli Shanghai Sharks della Chinese Basketball Association allenarono il cestista Yao Ming prima che entrasse nella NBA. Shanghai ha anche una squadra di hockey su ghiaccio e una squadra di baseball.\nShanghai \u00e8 la citt\u00e0 natale di molti atleti professionisti cinesi eccellenti e ben noti, come l'ostacolista Liu Xiang e il giocatore di ping-pong Wang Liqin.\nA partire dal 2004, Shanghai ha incominciato a ospitare il Gran Premio di Cina, una prova del Campionato del Mondo di Formula 1. La gara \u00e8 stata allestita presso il Circuito Internazionale di Shanghai. Tra il 2005 e il 2008 l'autodromo fu anche sede del Gran Premio motociclistico di Cina. Nel 2010, Shanghai \u00e8 diventata anche la citt\u00e0 ospitante del Deutsche Tourenwagen Masters, il campionato tedesco di auto da turismo che ha corso in un circuito cittadino ricavato a Pudong.\nShanghai ospita anche il torneo di tennis Shanghai Masters e le gare di golf BMW Masters e WGC-HSBC Champions."}
{"id": "63969", "revid": "1564499", "url": "https://it.wikipedia.org/wiki?curid=63969", "title": "Dividendo (economia)", "text": "Il dividendo in economia \u00e8 quella parte di utile che viene consegnato (in gergo: \"distribuito\") da una societ\u00e0 ai suoi azionisti. Rappresenta, assieme alla possibilit\u00e0 di vendita dell'azione sul mercato azionario, una delle principali motivazioni che spinge l'investitore all'acquisizione dell'azione stessa.\nDescrizione.\nLa decisione di distribuire il dividendo \u00e8 ratificata dall'assemblea ordinaria, ma \u00e8 una tipica decisione degli amministratori, che dopo aver definito il bilancio prevedono l'erogazione in tempi, modi e quantit\u00e0, tenendo conto delle necessit\u00e0 d'investimento dell'azienda. Come gi\u00e0 accennato, non viene distribuito l'intero utile, ma una sola parte di esso in quanto una percentuale va accantonata per legge come \"riserva legale\" ed un'altra variabile, a riserva straordinaria per i reinvestimenti o finalit\u00e0 aziendali sopra accennati.\nIl dividendo pu\u00f2 essere distribuito in un'unica soluzione annuale, oppure in due soluzioni semestrali, o ancora in quattro soluzioni trimestrali.\nEsempio di stacco del dividendo.\nFacendo un esempio, se venerd\u00ec un azionista avesse in mano le azioni di una determinata societ\u00e0 e queste chiudessero le contrattazioni a 10 euro, con un dividendo di 0,5 euro distribuito il luned\u00ec successivo, l'azione ripartirebbe a 9,5 euro. L'azionista se vendesse le azioni il luned\u00ec stesso avrebbe diritto al dividendo, mentre chi le compra no.\nTipi di dividendo.\nIl dividendo \u00e8 denominato \"normale\" o \"straordinario\". Questo \u00e8 deciso dall'assemblea. Se il dividendo \u00e8 \"normale\" l'azionista si aspetta che negli anni a venire venga distribuito regolarmente il dividendo. Il dividendo \"straordinario\" invece non ha alcuna regolarit\u00e0.\nI dividendi possono essere erogati in molte forme, la pi\u00f9 diffusa \u00e8 quella in contanti. Esiste poi l'erogazione in azioni, chiamata in Italia: \"aumento gratuito di capitale\" che consiste, ad esempio, dell'aggiunta in ogni portafoglio titoli degli azionisti del 5% di azioni rispetto a quelle possedute (quindi 5 azioni in pi\u00f9 ogni 100 possedute). In questo modo il numero di azioni in possesso dell'azionista aumenta, ma il loro valore diminuisce in quanto ripartito. Esiste anche un'altra forma di distribuzione del dividendo usata raramente che consiste nella distribuzione di prodotti aziendali."}
{"id": "63989", "revid": "1994", "url": "https://it.wikipedia.org/wiki?curid=63989", "title": "Ebraico", "text": ""}
{"id": "63993", "revid": "125280715", "url": "https://it.wikipedia.org/wiki?curid=63993", "title": "Targhe d'immatricolazione della Svizzera", "text": "Le targhe d'immatricolazione della Svizzera sono destinate ai veicoli immatricolati nel Paese alpino.\nCaratteristiche.\nLe targhe posteriori in Svizzera sono di due formati distinti, a seconda che i caratteri siano distribuiti su una o due righe. Nel primo caso l'emblema della Confederazione Elvetica precede la sigla identificativa del cantone, un punto, un numero che avanza progressivamente da \"1\" (le cifre variano quindi da una a sei) e lo stemma cantonale. Nel secondo caso, sulla prima riga vi sono le due lettere indicanti il cantone di immatricolazione, con lo stemma nazionale e quello del cantone rispettivamente a sinistra e a destra, sulla seconda il numero progressivo. Dai primi anni Duemila, per motivi di migliore adattabilit\u00e0 alla parte posteriore della vettura, le targhe su una sola riga hanno preso il sopravvento come diffusione su quelle su doppia linea, invertendo la tendenza. &lt;br&gt;La targa posteriore su un'unica riga dal 1987 ha dimensioni analoghe a quelle dello standard UE (500 \u00d7 110 mm), mentre il formato su due righe \u00e8 di dimensioni comparabili con le misure statunitensi (300\u00a0\u00d7\u00a0160\u00a0mm). La targa anteriore, priva di stemmi, \u00e8 invece pi\u00f9 piccola (300\u00a0\u00d7\u00a080\u00a0mm), simile (eccetto che nei colori) alle targhe anteriori italiane emesse fino al 5 maggio 1985.\nLe targhe d'immatricolazione dei motocicli e dei quadricicli misurano 180 \u00d7 140 mm; quelli su tre linee dei ciclomotori, delle bici elettriche e dei segway 100 \u00d7 140 mm.\nRe-immatricolazioni, targhe trasferibili e personalizzate.\nIn Svizzera, diversamente da quanto accade in molti Stati, il proprietario mantiene la stessa targa anche se cambia il veicolo e/o il domicilio nello stesso cantone; tuttavia se cambia cantone di domicilio o residenza, deve consegnare la targa e ritirarne una nuova con la sigla del nuovo cantone. &lt;br&gt;Esiste anche la possibilit\u00e0 di richiedere le cosiddette \"targhe trasferibili\". In pratica si immatricolano non pi\u00f9 di due veicoli della stessa categoria con la stessa targa, a condizione che non possano circolare contemporaneamente. Il proprietario apporr\u00e0 di volta in volta le targhe sul veicolo che intender\u00e0 utilizzare, purch\u00e9 non sia d'epoca o un rimorchio. Il vantaggio sta nel premio assicurativo e nelle tasse di circolazione inferiori rispetto a quelle da pagare in caso di una doppia immatricolazione.\nLe combinazioni alfanumeriche delle targhe d'immatricolazione restituite, vengono rimesse in circolazione dopo un periodo di tempo ragionevole nella maggior parte dei cantoni, in qualcuno tuttavia (come in quello di Ginevra) vengono assegnati numeri sempre nuovi. Alcuni cantoni consentono di scegliere la combinazione numerica al di fuori della progressione seriale. A volte le targhe con numerazione molto bassa (per es. SG da 1 a 20) sono messe all'asta per essere vendute al miglior offerente; tali aste servono a migliorare il bilancio dei singoli cantoni. Le targhe con i numeri da una a quattro cifre possono anche essere ereditate.\nParticolarit\u00e0 della numerazione.\nLa Svizzera \u00e8 l'unico Paese in Europa dove si pu\u00f2 attribuire lo stesso numero ad un'auto, ad una moto e ad un trattore (anche se i mezzi agricoli hanno targhe con un colore diverso da quelle standard). Si stima che in tutta la Confederazione i \"doppioni\" in circolazione siano ben 750.000. Il che pu\u00f2 diventare un problema in caso di pedaggi o violazioni del codice della strada rilevati da sistemi elettronici: pu\u00f2 accadere infatti che la contravvenzione venga recapitata al destinatario sbagliato.\nSigle e cantoni corrispondenti.\nLe sigle in vigore dal 1933 e i rispettivi Cantoni o Semicantoni sono:\nTarghe provvisorie e degli automezzi militari.\nIn Svizzera vengono tuttora emesse alcune targhe con sigle speciali. Le lettere U e Z sono sempre posposte alla sigla cantonale e alla numerazione; la M, riservata ai veicoli dell'Esercito, viene invece anteposta alla numerazione (vedi immagini nel paragrafo successivo). \nTarghe diplomatiche.\nLe targhe con la sigla CC o CD od AT (che sta per \"Attach\u00e9\", cio\u00e8 \"addetto\" in francese), in caratteri bianco-argento su una fascia verticale a sinistra, sono assegnate rispettivamente a Corpi consolari, Corpi diplomatici e al personale tecnico-amministrativo di una missione diplomatica. La banda \u00e8 sempre di colore verde per i codici \"CC\" ed \"AT\", verde od azzurra per la sigla \"CD\", a seconda che questa identifichi veicoli intestati ad ambasciate (solo a Berna) / consolati od a missioni permanenti presso organizzazioni internazionali. &lt;br&gt;La numerazione \u00e8 distinta per ciascuna serie: ci sono veicoli con il codice \"CD\" e lo stesso numero di targa, ma sfondo di colore diverso. Il secondo gruppo di cifre (a destra del punto) identifica lo Stato della rappresentanza o l'organizzazione internazionale. &lt;br&gt;Le dimensioni sono uguali a quelle delle targhe ordinarie per autoveicoli; in quelle posteriori mancano gli stemmi.\nTarghe cessate.\nVeicoli a noleggio.\nLe targhe per veicoli a noleggio erano contraddistinte dalla lettera V (iniziale di \"Vermietung,\" che in tedesco significa appunto noleggio) posposta alla numerazione. L'emissione inizi\u00f2 nel 1977 e termin\u00f2 alla fine del 2000; a partire dal 2001 sia autoveicoli sia motoveicoli a noleggio vengono immatricolati con targhe ordinarie, come prima del 1977.\nAutorit\u00e0 federali.\nL'Amministrazione, le Poste e le Ferrovie federali avevano delle targhe apposite, prive dello stemma cantonale a destra, fino al 31 dicembre 2003; dal 1\u00ba gennaio 2004 i veicoli assegnati in dotazione a questi enti sono immatricolati con targhe cantonali. La lettera A (che stava per Administration\" in francese) o P (iniziale di Post\" in tedesco, Postes\", in francese e Poste\", in italiano) era seguita da un numero sequenziale di cinque cifre; la prima indicava il Dipartimento federale al quale la targa faceva capo. &lt;br&gt;Nell'elenco sotto riportato \"x\" = cifra da 0 a 9.\nBiciclette.\nLa Confederazione Elvetica \u00e8 l'unico Paese al mondo in cui \u00e8 esistito un sistema di targatura per le biciclette. A livello nazionale l'obbligo dell'assicurazione per questa categoria di veicoli fu introdotto il 1\u00ba gennaio 1960 e rest\u00f2 in vigore fino al 31 dicembre 2011. In alcuni cantoni, per\u00f2, risaliva addirittura al XIX secolo. La stipulazione dell'assicurazione di responsabilit\u00e0 civile (ARC) veniva attestata da una piccola targa metallica con dimensioni 80 \u00d7 50 mm, rilasciata dalle autorit\u00e0 comunali, che doveva essere apposta sul lato posteriore del velocipede e il cui colore dello sfondo, variabile fino alla fine degli anni Cinquanta, era quasi sempre rosso a partire dagli anni Sessanta. La sigla cantonale era posizionata generalmente sulla linea superiore e sormontava le ultime due cifre dell'anno della validit\u00e0, a volte tuttavia l'ordine era invertito: cifre in alto e sigla in basso; sul margine inferiore era impresso un numero seriale, a cinque o (negli anni Ottanta) sei cifre, di colore bianco su fondo argento.&lt;br&gt;Nel 1988 la targhetta venne sostituita da un bollino autoadesivo, acquistabile in svariati punti vendita: posti di polizia comunale, sportelli postali e ferroviari, supermercati e organizzazioni d'interesse per il traffico. Per essere coperti dall'ARC non bastava comprare la \"vignetta\", com'era chiamata per la somiglianza con un francobollo: questa doveva essere incollata sul retro della bici; ogni cantone decideva in merito alla forma e al colore dei contrassegni. In caso di furto o smarrimento, doveva esserne acquistata un'altra. I velocipedi su cui era incollata la vignetta (dal costo di 5 franchi) erano assicurati fino a 2 milioni di CHF. Dal 2012 il risarcimento \u00e8 a carico della responsabilit\u00e0 civile privata.\nVecchio sistema.\nDal 6 febbraio 1905 al 1933 le targhe elvetiche ordinarie, nere con caratteri bianchi fino al 1922, e bianche con caratteri neri a partire dall'anno suddetto, avevano gi\u00e0 i due stemmi nazionale e cantonale, ma riportavano semplicemente una numerazione progressiva, assegnata ai Cantoni in base a dei blocchi specifici, che a partire dal 1914 precedeva una lettera di dimensioni uguali a quelle degli stemmi. Nel seguente elenco non compare il Canton Giura, che venne istituito nel 1979:"}
{"id": "64004", "revid": "439868", "url": "https://it.wikipedia.org/wiki?curid=64004", "title": "Universit\u00e0 Jagellonica", "text": "L'Universit\u00e0 Jagellonica (in polacco: \"Uniwersytet Jagiello\u0144ski\", spesso abbreviato \"UJ\") \u00e8 un'universit\u00e0 di Cracovia.\n\u00c8 la pi\u00f9 antica universit\u00e0 del Paese, fondata nel 1364 da Casimiro III di Polonia come \"Akademia Krakowska\", ed \u00e8 quindi una delle pi\u00f9 antiche al mondo, la seconda pi\u00f9 longeva dell'Europa orientale, dopo l'Universit\u00e0 Carolina. Nel XIX secolo le fu dato il nome di Jagellonica per onorare la dinastia dei sovrani che governarono il Paese dal 1386 al 1572.\nStoria.\nCasimiro III di Polonia, per gestire lo stato riunificato, sent\u00ec l'esigenza di avere magistrati ed amministratori con una preparazione giuridica adeguata inoltre, considerando l'aumento del numero delle scuole, cap\u00ec la necessit\u00e0 di fondare un'istituzione capace di formare i docenti. Nel 1364 ottenne da Papa Urbano V l'autorizzazione ad aprire l'Accademia di Cracovia. Con la morte di Casimiro III l'Universit\u00e0 ebbe un momento di crisi, che fu superato grazie a Ladislao II e alla consorte Edvige. Re Ladislao nel 1400 rifond\u00f2 l'Universit\u00e0 con che ne aumentarono la notoriet\u00e0 in Europa.\nLe facolt\u00e0 di astronomia, giurisprudenza e teologia dell'Universit\u00e0 attrassero molti studenti e studiosi eminenti. I Paesi di provenienza, oltre alla Polonia, erano Lituania, Russia, Slovacchia, Ungheria, Boemia, Germania e Spagna.\nIl primo rettore dell'Universit\u00e0 fu Piotr Wysz, e i primi professori furono cechi, tedeschi e polacchi, molti dei quali si erano laureati presso l'Universit\u00e0 di Praga in Boemia. Jan Haller stabil\u00ec una sala stampa a Cracovia nel 1500. Dal 1520 fu introdotta la filologia greca da Constanzo Claretti, Wenzel von Hirschberg e Libanus.\nL'et\u00e0 d'oro per l'Universit\u00e0 giunse durante il Rinascimento polacco, tra il 1500 e il 1535, un primato non superato fino al tardo XVIII secolo.\nIl nucleo centrale \u00e8 affiancato da altri edifici sparsi nella citt\u00e0; alcuni edifici adibiti a case dello studente (\"akademik\"), le principali sono il \"Piast\" e il \"\u017baczek\"."}
{"id": "64006", "revid": "124245760", "url": "https://it.wikipedia.org/wiki?curid=64006", "title": "GNU Privacy Guard", "text": "GNU Privacy Guard (GnuPG o GPG) \u00e8 un software libero progettato per sostituire la suite crittografica PGP. \u00c8 completamente compatibile con gli standard OpenPGP dell'IETF ed \u00e8 sostenuto dal governo tedesco.\nGNU Privacy Guard \u00e8 distribuito sotto la licenza GNU General Public License e fa parte del Progetto GNU.\nStoria.\nGNU Privacy Guard venne sviluppato inizialmente da Werner Koch e la versione 1.0.0 fu pubblicata il 7 settembre 1999.\nNel 2000 il Ministro federale dell'Economia e della Tecnologia della Germania fece partire il progetto di creazione della documentazione e di porting per Microsoft Windows.\nAttualmente, il software viene manutenuto in tre versioni principali:\nLe due versioni \"modern\" e \"stable\" non possono convivere tra loro, mentre, possono convivere con la versione \"classic\".\nUtilizzo.\nGNU Privacy Guard \u00e8 un software stabile e maturo ed \u00e8 disponibile per una grande variet\u00e0 di sistemi operativi, dalle distribuzioni GNU/Linux, FreeBSD, OpenBSD e NetBSD ai sistemi operativi proprietari Microsoft Windows e OS X. Esistono anche implementazioni per Android come \"OpenKeyChan\", distribuito su F-Droid.\nNonostante la versione di base di GPG fornisca un'interfaccia a riga di comando completa, sono state sviluppate parecchie interfacce grafiche: Seahorse per GNOME; KGPG per KDE; metodi per integrarlo all'interno di programmi di posta elettronica come KMail, Evolution (i client e-mail di default per, rispettivamente, KDE e GNOME). Un plug-in apposito, Enigmail, permette l'integrazione con Thunderbird, semplificando l'utilizzo di GPG (per la posta) sotto Microsoft Windows, GNU/Linux ed altri sistemi operativi. Parecchi client e-mail testuali, tra cui Mutt, supportano la gestione delle mail firmate o cifrate con GPG (o PGP, la configurazione \u00e8 abbastanza simile per entrambi). Sotto Android vi sono diversi client email che lo supportano, come \"K-9 Mail\".\nSi deve sempre tenere in mente che, poich\u00e9 quei sistemi di plugin non fanno parte del progetto GPG n\u00e9 dello standard OpenPGP e che gli sviluppatori di GPG e di OpenPGP non hanno preso parte alla progettazione di tali sistemi, potrebbe accadere che la sicurezza fornita da GPG venga abbassata o addirittura compromessa dall'utilizzo di tali interfacce.\nGPG pu\u00f2 essere compilato sotto altre piattaforme come OS X e Windows. Per Windows un software che pu\u00f2 esser considerato l'erede del commerciale PGP, \u00e8 Gpg4win (oppure Gpg4usb), mentre per OS X esiste un port chiamato MacGPG. In particolare questo software \u00e8 stato adattato per usare l'interfaccia utente di OS X e le sue funzioni native. La cross-compilazione non \u00e8 un lavoro semplice, anche solo per il fatto che i sistemi operativi provvedono ai requisiti di sicurezza in modalit\u00e0 molto diverse (anche da una versione all'altra) ed \u00e8 spesso complesso adattare a queste modalit\u00e0 il programma per mantenere identici livelli qualitativi sui vari sistemi.\nFunzionamento.\nGPG cifra i messaggi utilizzando una coppia di chiavi (pubblica e privata) generate dall'utente. Le chiavi pubbliche possono essere scambiate tra gli utenti in vari modi, principalmente email e keyserver. Tuttavia bisogna prestare particolare attenzione alla corrispondenza tra chiave e (presunta) identit\u00e0: il problema di tutti i sistemi di crittografia asimmetrica \u00e8 la certificazione dell'autenticit\u00e0 della chiave, solitamente risolto con la presenza di un'autorit\u00e0 centrale oppure con la firma delle chiavi (un utente firma la chiave pubblica di un altro utente per certificarne l'effettiva autenticit\u00e0). Su questo delicato punto si basa anche la firma digitale di file (messaggi) per garantire l'autenticit\u00e0 del contenuto e del mittente.\nGPG non fa utilizzo di algoritmi brevettati (o con ambiti di utilizzo ristretti da particolari licenze) come IDEA, presente in PGP sin dalle prime versioni. Vengono invece usati algoritmi come Digital Signature Algorithm (DSA), RSA, ElGamal, CAST5, Triple DES (3DES), AES e Blowfish. \u00c8 tuttavia ancora possibile utilizzare IDEA ma si deve scaricare un apposito plugin (e, in alcuni paesi, registrare una licenza di utilizzo).\nCome prevede lo standard OpenPGP, GPG \u00e8 un sistema di crittografia \"ibrido\", che combina algoritmi a chiave simmetrica a causa della loro velocit\u00e0 e algoritmi a chiave pubblica per la facilit\u00e0 di scambio delle chiavi: ogni volta che si deve cifrare un messaggio viene generata una chiave di sessione (utilizzata un'unica volta, per l'algoritmo simmetrico) che viene a sua volta cifrata con la chiave pubblica del destinatario. Si noti come questo passaggio renda impossibile la lettura del messaggio anche al mittente (a meno che questo non cifri la chiave di sessione anche con la propria chiave pubblica, opzione che \u00e8 possibile abilitare)."}
{"id": "64008", "revid": "599013", "url": "https://it.wikipedia.org/wiki?curid=64008", "title": "Gpg", "text": ""}
{"id": "64009", "revid": "438", "url": "https://it.wikipedia.org/wiki?curid=64009", "title": "GnuPG", "text": ""}
{"id": "64012", "revid": "15756", "url": "https://it.wikipedia.org/wiki?curid=64012", "title": "Storia del clavicembalo", "text": "Strumento specifico della musica europea, il clavicembalo apparve per la prima volta nel corso del XIV secolo in Borgogna e in Italia. Nelle sue varie forme, (spinetta, virginale, clavicembalo di grandi dimensioni, \"clavicitherium\"), conobbe un rapido sviluppo tecnico e diffusione geografica nei paesi dell'Europa occidentale, conquistandosi il favore dei principi e dei nobili, e successivamente della borghesia, per le sue ampie possibilit\u00e0 musicali e per il suo carattere di oggetto di lusso e di prestigio.\nIl clavicembalo divenne uno degli strumenti pi\u00f9 apprezzati nel campo della musica profana; i progressi nella costruzione stimolarono o accompagnarono lo sviluppo di un ampio repertorio musicale a partire dal XV secolo; inizialmente, questo repertorio \u00e8 in comune con l'organo, ma trova poi una propria indipendenza e specificit\u00e0 di carattere durante il periodo barocco, nel quale il clavicembalo pu\u00f2 assumere ruolo di strumento concertante o solista, o ancora di vettore principale del basso continuo.\nIntimamente legato all'estetica barocca ed al primato del contrappunto, simbolo musicale dell'Ancien R\u00e9gime, venne praticamente abbandonato verso la fine del XVIII secolo per lasciar posto al pianoforte. Questa eclisse dur\u00f2 pi\u00f9 di un secolo.\nIl clavicembalo ricominci\u00f2 progressivamente a suscitare qualche interesse a partire dalla fine del XIX secolo, con la riscoperta della musica antica. Inizialmente vennero applicate numerose modifiche tecniche con lo scopo di apportare dei miglioramenti, ma dalla seconda met\u00e0 del XX secolo si \u00e8 preferito tornare ai principi ed ai metodi di costruzione originari. Da questo momento, il clavicembalo ritrova un posto significativo nell'interpretazione delle opere antiche e contemporanee.\nLa storia del clavicembalo, in quanto tale, \u00e8 una scienza recente, dal momento che non vi \u00e8 alcuna trattazione generale su questo argomento prima dell'epoca attuale. Essa basa le sue ricerche sull'iconografia, su documenti sparsi di varia natura e sullo studio degli strumenti antichi conservati nei musei e nelle collezioni private, spesso profondamente modificati nel corso della loro esistenza; se numerosi sono quelli che riportano la firma del costruttore, molti altri sono anonimi ed aprono ancora un vasto campo d'investigazione agli esperti.\nLe origini: XIV e XV secolo.\nPrime tracce non ufficiali.\nI primi testi che menzionano l'esistenza di strumenti a corde con una tastiera risalgono al XIV secolo, tuttavia mancano descrizioni tecniche che ci permettano di distinguere chiaramente gli strumenti a corde pizzicate (famiglia del clavicembalo) da quelli a corde percosse (famiglia del clavicordo), che dovrebbero essere apparsi nella stessa epoca. I primi derivano dal salterio, nel quale il suonatore pizzica le corde con un plettro, i secondi dal salterio a percussione (\"tympanon\"), nel quale le corde sono percosse con leggeri martelletti: questa origine \u00e8 segnalata dal 1511 nel trattato \"Musica getutscht\" di Sebastian Virdung.\nSe Johannes de Muris evoca questo genere di strumento nel suo trattato \"Musica speculativa\" del 1323, sappiamo che il re di Francia Giovanni II il Buono, nella sua dorata prigionia londinese, aveva ricevuto da Edoardo III d'Inghilterra uno strumento chiamato \"eschiquier\", evidentemente munito di una tastiera ma di cui ignoriamo il meccanismo. Questo strumento, con una piccola differenza ortografica, apparve verso il 1367 in un testo Guillaume de Machaut intitolato \"La presa di Alessandria\" (\u00ab \"eschaquier d'Engleterre\" \u00bb) e successivamente nel 1378 in un verso del poeta francese Eustache Deschamps. Il nome rest\u00f2 in uso, senza maggiori precisazioni, fino all'inizio del XVI secolo, apparendo anche sotto le forme di \"Schachtbrett\", citato nel 1404 da Eberhard Cersne in \"Der Minne Regel\", e di \"Scacarum\", come lo chiama Jean Gerson verso il 1426 nel suo \"De canticorum originali ratione\".\nNel 1388, in una lettera al duca di Borgogna Filippo II l'Ardito, il re Giovanni I d'Aragona evoca \u00ab uno strumento simile all'organo, ma che risuona per mezzo di corde \u00bb (\"\u00ab semblant dorguens que sona ab cordes \u00bb\"): potrebbe trattarsi di una sorta di clavicembalo verticale (\"clavicytherium\").\nPrime tracce ufficiali.\nSoltanto nel 1397 apparve il primo documento che parla esplicitamente di \u00ab\"clavicembalum\"\u00bb. Un gentiluomo padovano, Lodovico Lambertacci, scrisse una lettera al genero menzionandovi un certo Hermann Poll come inventore dello strumento - di fatto, probabilmente, aveva ideato il meccanismo col quale vengono pizzicate le corde (il \"salterello\").\nIl \"clavicembalum\" venne poi menzionato nel poema \"Der Minne Regel\" di Eberhard von Cersne, canonico di Minden in Germania, insieme al \"clavicordium\" e a una lunga lista di strumenti d'ogni tipo usati in quest'epoca (1404).\nI documenti iconografici relativi al clavicembalo primitivo apparvero un po' pi\u00f9 tardi, nella prima met\u00e0 del XV secolo. Il primo \u00e8 una scultura, datata 1425, proveniente proprio dalla cattedrale di Minden: un angelo musicista suona un piccolo strumento posato orizzontalmente, dotato di una tastiera e di una forma simile al clavicembalo, ma invertita, con i gravi nel lato destro.\nIl \"Weimarer Wunderbuch\", intorno al 1440, mostra un clavicembalo primitivo che lo strumentista ha posato su un tavolo; il disegno \u00e8 sommario, ma rappresenta uno strumento con una sola apertura nella tavola armonica (\"rosa\") e fasce curve che assumono la forma di un arco di cerchio.\nNello stesso periodo, un manoscritto in latino sugli strumenti musicali di Henri Arnault de Zwolle venne corredato di disegni dettagliati; tra questi, troviamo lo schema di un clavicembalo primitivo (con fasce curve di forma circolare e quattro rose di taglie differenti), della relativa tastiera, formata da 35 note (si-la) e di quattro diversi meccanismi arcaici che permettevano di pizzicare o di percuotere le corde. Sembrerebbe qui che il sistema attuale di \"salterello\" abbia potuto coesistere con altri dispositivi prima d'imporsi, anche al di fuori del caso del clavicordo. In questa epoca, i clavicembali potevano adottare la forma caratteristica \"ad ala\" come pure una forma oblunga (allora rettangolare) che si trover\u00e0 nella spinetta e nel virginale. Il documento di Arnault indica che clavicembali e clavicordi avevano la medesima struttura, indipendentemente dal meccanismo di produzione del suono. Questo strumento, di taglia contenuta, si suonava posato su un tavolo.\nVerso il 1460, Paulus Paulirinus da Praga fu il primo a citare il virginale (strumento di sonorit\u00e0 identica al clavicembalo, ma di forma rettangolare come il clavicordo); egli ne elogia il suono. Quanto al nome, lo spiega nel modo seguente: \u00ab \"virginale dictum quod uti virgo dulcorat mitibus et suavissimis vocibus\" \u00bb (\u00ab \u00c8 detto virginale perch\u00e9 come vergine addolcisce con dolci e soavissimi suoni \u00bb).\nC'\u00e8 da notare che l'iconografia di quest'epoca e del secolo seguente mostra di fatto, nella maggior parte dei casi, delle donne alla tastiera piuttosto che degli uomini.\nIn Italia, dove dei costruttori sono probabilmente attivi verso il 1420, la prima menzione scritta d'uno strumento \u00e8 in una lettera del 1461 nella quale un cembalaro reclama al duca Borso d'Este il pagamento di un clavicembalo costruito per lui. Non mancano neppure documenti iconografici, ma non resta alcuno strumento italiano di quest'epoca.\nInfatti, il pi\u00f9 antico strumento a corde pizzicate giunto fino a noi data all'incirca 1470-1480: si tratta di un clavicembalo verticale (\"clavicytherium\") costruito probabilmente a Ulm e conservato oggi al Royal College of Music di Londra, ma purtroppo \u00e8 andato perduto il suo meccanismo. Le caratteristiche di questo strumento ne fanno un esemplare probabilmente poco rappresentativo della \"norma\" dell'epoca..\nXVI secolo.\nLa diffusione del clavicembalo fu rapida in tutta l'Europa occidentale, non solo nella forma pi\u00f9 comune del virginale o della spinetta, ma anche, seppure pi\u00f9 di rado, in quella del clavicembalo di grandi dimensioni. La costruzione era pressoch\u00e9 monopolizzata dai cembalari italiani, ma verso la fine del secolo cominci\u00f2 ad emergere una temibile concorrenza ad Anversa.\nNel 1511 venne stampata a Basilea la prima opera dedicata agli strumenti musicali, il \"Musica getutsch\" dell'ecclesiastico tedesco Sebastian Virdung, nel quale vengono descritti tre strumenti che egli chiama \"virginal\", \"clavicimbalum\" (questi due sono rettangolari, con le corde disposte trasversalmente), e \"claviciterium\". Le illustrazioni allegate al testo, bench\u00e9 grossolane, permettono di determinare la loro estensione, che va da 38 a 40 note, meno di 4 ottave. La taglia ridotta di questi strumenti, stimata in rapporto alla larghezza della tastiera, lascia pensare che suonassero all'ottava alta (Ottavino). Una tendenza costante nei decenni successivi fu di aumentare questa estensione. Senza cambiare la larghezza esterna degli strumenti, in un primo tempo il principio dell'ottava corta permise, aggiungendo un solo tasto nei gravi, di guadagnare una quarta discendente, dal \"fa1\" al \"do1\". Il sistema consiste nel mettere al posto del \"fa#\" e del \"sol#\" dell'ottava pi\u00f9 bassa, che erano scarsamente utilizzati in quest'epoca, rispettivamente il \"re\" ed il \"mi\", che venivano quindi suonati utilizzando i tasti delle note soppresse. Per reintrodurre le note eliminate, pi\u00f9 tardi, vennero messi a punto i tasti spezzati, tasti cromatici divisi in due parti nel senso della lunghezza, nei quali una parte agiva sulla corda della nota diatonica, come nell'ottava corta, l'altra sulla corda della nota cromatica reintrodotta.\nNel corso del secolo, gli strumenti pi\u00f9 importanti videro anche aumentare il numero dei registri; le loro date d'apparizione, secondo Curt Sachs, sono: due registri nel 1514, principale e ottava nel 1538, tre registri nel 1576, quattro nel 1583; essi avevano lo scopo di aumentare il volume del suono o variarne il timbro.\nItalia.\nLa produzione di clavicembali pi\u00f9 importante si trovava in Italia ed \u00e8 da questo paese che provengono la maggioranza degli strumenti del XVI secolo giunti fino a noi, e i pi\u00f9 antichi: il clavicembalo costruito nel 1515/1516 da Vincentius Livigimeno conservato presso l'Accademia Chigiana di Siena, quello di Girolamo da Bologna (Hieronymus Bononiensis) del 1521 al Victoria and Albert Museum di Londra, la spinetta di Francesco de Portalupi del 1523 al \"Mus\u00e9e de la musique\" a Parigi, i clavicembali di Alessandro Trasuntino del 1531 al Royal College of Music di Londra, di Dominicus Pisaurensis del 1533 al \"Musikinstrumenten Museum der Universit\u00e4t\" di Lipsia, ecc. Le citt\u00e0 in cui si esercit\u00f2 l'arte della fattura di clavicembali erano numerosa e ripartite in tutta la penisola: Venezia (il centro pi\u00f9 importante, dove operarono tra gli altri Baffo, Bertolotti, Celestini, Patavinus, Pisaurensis, Trasuntino), Milano (Rossi, ecc.), Brescia (Antegnati, ecc.), Roma (Bononiensis, ecc.), Napoli (Fabri), ecc.\nIn questa epoca, gli strumenti italiani erano molto tipizzati e le loro caratteristiche li differenziavano profondamente da quelli costruiti nelle regioni pi\u00f9 settentrionali dell'Europa. La costruzione era molto leggera e tuttavia robusta: le fasce erano sottili, da 3 a 6 millimetri, erano rinforzate da modanature che avevano funzione al tempo stesso decorativa e strutturale ed erano montate intorno ad un fondo spesso, al quale erano assicurate con delle squadre (di legno) e talvolta delle barre di rinforzo oblique che partivano ugualmente dal fondo.\nAltre caratteristiche ricorrenti: corde in bronzo con \"diapason\" (cio\u00e8 la lunghezza vibrante) corto, fascia curva molto tondeggiante, fascia caudale pressoch\u00e9 quadrata, ponticello angolato, tastiera (sempre unica) in una sporgenza che si proietta fuori della cassa, suono netto e incisivo. La disposizione di registri pi\u00f9 comune sembra essere con un 8 piedi ed un 4 piedi. L'estensione che sembra essere pi\u00f9 frequente copre 4 ottave da \"mi\" a \"fa\" (49 note) o piuttosto da \"do\" a \"fa\" con l'utilizzazione dell'ottava corta.\nLe spinette erano generalmente poligonali: dalla cassa, originariamente quadrangolare, l'eliminazione degli spigoli posteriori, non utilizzati per l'attacco delle corde, permise di ridurre il peso e di dare allo strumento una forma pi\u00f9 elegante. L'estensione era la stessa dei clavicembali.\nLe pareti erano sottili e quindi fragili, perci\u00f2 gli strumenti erano muniti solitamente di una cassa esterna della stessa forma, con funzione di protezione; quest'ultima era spesso decorata riccamente e in questi casi normalmente lo strumento era quasi privo di decorazioni; ma per suonare non \u00e8 necessario estrarre lo strumento dalla cassa. A partire da questo periodo, i clavicembali erano strumenti di prestigio, assai costosi, ornati di una decorazione fastosa: alcuni costruttori, soprattutto veneziani e milanesi (per esempio Annibale dei Rossi), si distinsero particolarmente per la decorazione sontuosa dei loro strumenti. L'Italia esport\u00f2 in questo periodo i suoi strumenti in tutta l'Europa occidentale.\nGermania.\nA nord delle Alpi, gli strumenti ancora esistenti sono pi\u00f9 tardi che in Italia: il pi\u00f9 antico \u00e8 un grande clavicembalo costruito nel 1537 a Lipsia da un certo Hans M\u00fcller, del quale non abbiamo alcuna notizia biografica n\u00e9 altri strumenti.\nGran parte delle caratteristiche di questo clavicembalo (tra cui l'aspetto) sono simili a quelle degli italiani, tuttavia presenta anche qualche aspetto di somiglianza con i successivi prodotti fiamminghi, francesi e inglesi. \u00c8 piuttosto corto (meno di 180\u00a0cm), \u00e8 dotato di due registri all'unisono e tre file di salterelli, uno dei quali per il \"nasale\" (suono particolare ottenuto pizzicando la corda molto vicino al punto dove \u00e8 fissata), con due coperchi dei salterelli disposti a ventaglio, ed un'estensione di 44 tasti.\nQuesto strumento \u00e8 il solo costruito nei paesi tedeschi nel XVI secolo che sia giunto fino a noi. Paradossalmente, molti tra gli scritti che trattano degli strumenti della famiglia del clavicembalo provengono dalla Germania, a cominciare con Virdung, mentre la loro produzione fu sempre assai ridotta, dal momento che i costruttori di strumenti a tastiera si occupavano prevalentemente di clavicordi ed organi.\nFiandre.\nAll'inizio del XVI secolo, l'attivit\u00e0 degli artigiani di Anversa era regolata dalle gilde; tuttavia, i cembalari, gi\u00e0 attivi al principio del secolo, non ebbero la loro gilda prima del 1558: per poter decorare le casse dei loro strumenti, erano obbligati a essere ammessi come pittori alla \"Gilda di San Luca\". Nel 1557, una decina di loro chiese al decano di questa gilda di riconoscerli non pi\u00f9 come pittori, ma come costruttori di strumenti e la domanda fu accolta. Ottenuta la regolarizzazione della professione, l'arte cembalaria guadagn\u00f2 in prosperit\u00e0 e prestigio ed Anversa divenne un centro di primaria importanza in questo campo, adeguato a concorrere con l'Italia, tanto pi\u00f9 che Anversa, in quest'epoca, era una citt\u00e0 commerciale di primaria importanza. Tra i dieci costruttori \"fondatori\", figura Ioes Karest, originario di Colonia; a lui si devono due virginali poligonali, datati rispettivamente 1548 e 1550, che sono i pi\u00f9 antichi strumenti costruiti al di l\u00e0 delle Alpi dopo il clavicembalo di M\u00fcller. Questi strumenti presentano caratteristiche intermedie tra la tradizione italiana (ad esempio, le pareti sottili, presenti anche nel M\u00fcller) e le particolarit\u00e0 dei grandi strumenti fiamminghi dei secoli successivi (come la tastiera rientrante nel volume della cassa armonica).\nVerso la fine del secolo, la fattura fiamminga, di fatto concentrata ad Anversa, acquista le sue caratteristiche essenziali. Non sussistono che pochi strumenti dei decenni 1560-1580, alcuni virginali rettangolari e dei clavicembali, prima che la famiglia Ruckers cominci a dominare la produzione.\nIl virginale di costruttore anonimo detto \u00ab del Duca di Cl\u00e8ves \u00bb fu costruito nel 1568 per il Duca Guglielmo il Ricco e si distingue pi\u00f9 per il sontuoso aspetto esteriore che la struttura interna. La cassa in noce \u00e8 a forma di sarcofago, con pareti arrotondate, ricca decorazione scolpita all'interno e dipinta all'esterno. La tastiera, dotata di 45 tasti con ottava corta do/mi-do, \u00e8 posto al centro dello strumento, disposizione assai rara tra gli esemplari giunti fino a noi.\nGli altri virginali sono stati costruiti da Hans Bos (verso il 1578), Johannes Grouwels e Marten Van de Biest (verso il 1580). Quello di Bos \u00e8 il primo a presentare la decorazione caratteristica della scuola fiamminga ad arabeschi e motivi di delfini su carta stampata; in quello di Grouwels troviamo la tastiera centrale come nel \u00ab Duca di Cl\u00e8ves \u00bb, in quello di Van der Biest la disposizione detta \u00ab \"Moeder en kind\" \u00bb (Madre e figlio): l'insieme \u00e8 composto da due virginali, di cui uno all'ottava (il figlio) che pu\u00f2 essere inserito nel maggiore (la madre) oppure posato sopra, di maniera che le due tastiere possano essere accoppiate.\nEsistono ancora oggi tre grandi clavicembali fiamminghi anteriori ad Hans Ruckers: un clavicembalo del 1584 di Hans Moermans (una tastiera, due registri di 8' e 4') e due anonimi pressoch\u00e9 della stessa epoca, con due tastiere non allineate; uno dei due presenta un registro di 16'. Si tratta dei primi strumenti conosciuti con questa disposizione. All'inizio, la seconda tastiera \u00e8 aggiunta solo per la trasposizione di quarta (da \"do\" a \"fa\"): i tasti sono spostati rispetto alla tastiera principale, utilizzano le stesse corde, ma pizzicandole in un punto differente di fatto producono un colore sonoro diverso.\nHans Ruckers, nato a Malines verso il 1555 e stabilitosi ad Anversa prima del 1575, venne ammesso alla Gilda di San Luca come costruttore di clavicembali nel 1579. Fu il capostipite di una delle pi\u00f9 importanti ed influenti famiglie di costruttori di cembali a livello europeo. Ben presto, gli strumenti Ruckers imposero nelle Fiandre e perfino al di l\u00e0 dei confini le loro caratteristiche (gi\u00e0 apparse in strumenti precedenti), che consistono, rispetto agl'italiani, in una forma pi\u00f9 tozza, cassa in legno pi\u00f9 tenero con pareti pi\u00f9 spesse, costruzione pi\u00f9 massiccia, maggiore lunghezza dello strumento e delle corde, accompagnata da una progressione pi\u00f9 accentuata dei diametri delle corde, decorazione meno raffinata, sonorit\u00e0 profonda e ricca di colori.\nHans Ruckers mor\u00ec nel 1598; tutto lascia pensare che abbia potuto costruire un numero limitato di strumenti. Della sua produzione non ci restano che 4 virginali (datati 1581, 1583 e 1591, uno dei quali \u00e8 un \u00ab \"Moeder en kind\" \u00bb) ed un clavicembalo del 1594, che combina cembalo e virginale nella stessa cassa.\nFrancia e Inghilterra.\nFrancia e Inghilterra importavano strumenti italiani, a causa di una produzione locale ancora insufficiente.\nIn Francia, nel XVI secolo, erano attivi numerosi cembalari, ma non ci \u00e8 giunto nessun loro strumento. Probabilmente, costruivano unicamente virginali e spinette. Nella sua \"Harmonie Universelle\" (1636), Marin Mersenne scriveva (\"Libro terzo degli strumenti a corda, proposizione XXI\"):\nI grandi clavicembali sono quindi molto rari, se non completamente inesistenti: la prima menzione di un \u00ab \"clavessin\" \u00bb si ritrova nel 1600, nell'inventario dei beni dell'organista Pierre Chabanceau de la Barre fatto in occasione della sua morte.\nD'altra parte, in quest'epoca, il termine francese \u00ab \"\u00e9pinette\" \u00bb (spinetta) e quello inglese \u00ab \"virginal\" \u00bb (virginale) hanno un significato generale non esattamente determinato. In Inghilterra, nonostante la presenza di diversi costruttori, il solo strumento che risalga al XVI secolo \u00e8 un \"claviorganum\" del 1579 realizzato da Lodewijk Theewes, originario di Anversa. Tuttavia, questo strumento non \u00e8 significativo della produzione inglese che, come in Francia, doveva consistere unicamente in piccoli strumenti appartenenti alla tipologia del virginale o della spinetta. Questi strumenti erano apprezzati nelle case delle famiglie altolocate, infatti Enrico VIII aveva raccolto un'importante collezione e sua figlia, la regina Elisabetta I suonava assai bene il virginale. Infatti, questa predilezione da parte di colei che fu soprannominata \"la \"Regina Vergine\"\" fu all'origine di una tenace credenza riguardo all'origine del nome virginale.\nXVII secolo.\nNel XVII secolo, la produzione europea rimane dominata dai costruttori italiani e dalla dinastia dei Ruckers di Anversa, che esportano largamente i loro prodotti.\nGli strumenti italiani mostrano pochi progressi rispetto al periodo precedente; la caratteristica pi\u00f9 notevole \u00e8 una certa standardizzazione della disposizione con due registri di 8'.\nQuanto ai Ruckers, la loro modalit\u00e0 di costruzione pressoch\u00e9 \"in serie\" e la qualit\u00e0 del loro lavoro li impone progressivamente come modello agli altri centri di produzione dell'Europa settentrionale. Viene adottata per i grandi clavicembali la seconda tastiera, inizialmente solo per la trasposizione, che sar\u00e0 poi portata a grande sviluppo nel XVIII secolo.\nSi cominciano a notare timidi segni di sviluppo della produzione in Francia, Inghilterra e Germania.\nItalia.\nNel XVII secolo, il clavicembalo italiano sub\u00ec alcune evoluzioni rispetto al secolo precedente; assai poco visibili, esse mantenevano comunque il carattere e la particolare sonorit\u00e0 degli strumenti del secolo precedente.\nIl numero di cembali costruiti era sempre importante, destinato sia al mercato locale che all'esportazione; ma, a differenza di quanto accadeva nello stesso periodo nelle Fiandre, dove i Ruckers, per cos\u00ec dire, monopolizzavano la produzione e imponevano di fatto il loro standard, in Italia i costruttori erano numerosi e lavoravano in citt\u00e0 diverse. Si sono conservati fino ad oggi molti strumenti (di cui una buona parte anonima) che presentano quindi molta pi\u00f9 variet\u00e0 tra di loro, pur in un aspetto d'insieme che resta fortemente tipizzato e diverso dalla concorrenza nordica.\nAccanto alla spinetta poligonale, sempre prodotta in gran numero, si vide riapparire la spinetta rettangolare che era passata di moda; i due tipi continueranno a coesistere fino al XVIII secolo.\nSe la struttura interna e i principi della costruzione restavano pressappoco gli stessi, si vide apparire, accanto agli strumenti con pareti sottili e cassa esterna, altri con pareti pi\u00f9 spesse, che rendevano inutile la cassa; quest'ultima tuttavia \u00e8 simulata, di modo che, ad un primo sguardo, la mancanza di cassa non risulta evidente. I clavicembali cominciarono ad essere dotati sistematicamente di cavalletti per sostenerli.\nUn altro cambiamento generalizzato fu la sostituzione della disposizione di 8' e 4' con due registri di 8', pi\u00f9 adatta all'esecuzione del continuo, che si sviluppava enormemente in quest'epoca sotto l'influenza di Claudio Monteverdi e dei compositori suoi contemporanei. L'antica disposizione non disparve mai del tutto, ma un numero considerevole di strumenti preesistenti furono modificati per essere pi\u00f9 adeguati al mutato gusto timbrico; ci\u00f2 ha provocato a lungo tra gli esperti la falsa opinione che gli strumenti italiani avessero avuto sempre dal 1500 al 1800 la classica disposizione \"all'italiana\" di 2 x 8'. Alcuni strumenti portavano perfino tre registri di 8'. La tastiera unica resta la regola; salvo rare eccezioni, gli strumenti dotati di pi\u00f9 tastiere sono il risultato di trasformazioni o falsificazioni posteriori, in particolare ad opera di Lorenzo Franciolini, nel XIX secolo. L'estensione si stabilizz\u00f2 pi\u00f9 o meno da \"do1/mi1\" (ottava corta) a \"do5\", talvolta salendo fino al \"fa5\", probabilmente per ragioni di trasposizione. Gli strumenti non erano pi\u00f9 riservati esclusivamente a monarchi e alta aristocrazia, mentre la decorazione divenne, salvo particolari eccezioni, un po' pi\u00f9 semplice.\nTra i centri di produzione, Venezia perde parzialmente la sua importanza a vantaggio di altre citt\u00e0: Roma (Boni, Zenti, Giusti, Ridolfi, Todini...), Napoli (Fabri, Guarracino), Firenze (Poggio, Pratensis, Pasquino, Mondini, de Quoco, Bolcioni, Pertici...), Bologna (Fabio da Bologna). Numerosi nomi di costruttori sono noti, ma non sono sempre associabili a strumenti ancora esistenti o ad indicazioni biografiche precise: d'altra parte, abbiamo un numero assai elevato di strumenti anonimi, alcuni dei quali sono giunti ad un'attribuzione da parte degli esperti. Inoltre, le falsificazioni operate nel XIX secolo contribuiscono a confondere le piste, attraverso la probabile creazione di nomi di costruttori mai esistiti e la falsa attribuzione di alcuni strumenti.\nTra i tanti nomi conosciuti, alcuni si distinguono particolarmente:\nFiandre.\nLa storia del clavicembalo fiammingo nel XVII secolo \u00e8, per cos\u00ec dire, una cronaca della dinastia Ruckers e Couchet, dei quali sono conservati un centinaio di strumenti; quelli che portano altri nomi (Hans Moermans il Giovane, Simon Hagaerts, Gommar van Eversbroeck e Joris Britsen) sono solamente cinque; d'altra parte, sono simili sotto tutti gli aspetti.\nHans Ruckers ebbe undici figli. Alla sua morte, nel 1598, due di loro rilevarono l'attivit\u00e0: Ioannes (1578 - 1642) e Andreas (1579 - c. 1652). Inizialmente, i due fratelli lavorarono insieme, ma nel 1608 Andreas cre\u00f2 il suo proprio \"atelier\".\nLa generazione seguente \u00e8 rappresentata dal figlio di Andreas, anch'egli chiamato Andreas (1607 - c. 1654) e Ioannes Couchet (1615 -1655), nipote di Hans da parte di madre. Couchet aveva fatto il suo apprendistato presso lo zio Ioannes e dopo la morte di questi rilev\u00f2 l'impresa. Anch'egli ebbe quattro figli costruttori di strumenti: Ioannes II (nato nel 1644), Petrus Ioannes (nato nel 1648), Ioseph Ioannes (1652-1706) et Abraham Ioannes (nato nel 1655).\nIn questo modo, durante tutto il XVII secolo questa famiglia monopolizz\u00f2 l'arte cembalara ad Anversa. Grant O'Brien stima che dai 35 ai 40 strumenti uscissero ogni anno dagli \"atelier\" di Ioannes e di Andreas, e che la loro produzione totale in 45 anni di attivit\u00e0 si debba situare tra i 3000 e i 3500 esemplari, calcolando tutti i tipi di modello. Questa cifra, che non ha eguali nella loro epoca, rimarr\u00e0 probabilmente insuperata fino a Jacob Kirkman (1710-1792), che diede origine alla omonima dinastia di costruttori di clavicembali e fortepiani basata in Inghilterra.\nUna produzione cos\u00ec importante numericamente e qualitativamente suppone un grande numero di lavoranti; i Ruckers, probabilmente, si limitavano a dirigere il lavoro e a controllare gli strumenti finiti prima della consegna. \u00c8 altrettanto probabile che la produzione di certi elementi, in particolare i saltarelli, venisse subappaltata.\nI Ruckers/Couchet crearono, o quantomeno imposero, la tipologia del clavicembalo fiammingo, molto diverso da quello italiano sia nella concezione che nella sonorit\u00e0. Essi produssero tutta una gamma di strumenti, distinti per dimensione in quattro gruppi: virginali, clavicembali a una tastiera, clavicembali a due tastiere, combinati che comprendono un cembalo e un virginale nella stessa cassa rettangolare.\nI virginali presentano sei lunghezze distinte, espresse secondo il \"piede fiammingo\" (\"voet\"): rispettivamente 6, 5, 4\u00bd, 4, 3 et 2\u00bd \"voeten\". Tra gli strumenti pi\u00f9 lunghi, la tastiera \u00e8 piazzata a sinistra o al centro, o anche pi\u00f9 a destra (\"muselaar\"): il punto in cui la corda viene pizzicata, piuttosto lontano dal capotasto, produce una caratteristica sonorit\u00e0 piena e profonda. Distinti per dimensione, i modelli proposti sono nove: sei del tipo \u00ab virginale-spinetta \u00bb, tre del tipo \u00ab virginale-muselaar \u00bb. Di tutti questi tipi \u00e8 giunto fino a noi qualche esemplare, con l'eccezione del \u00ab virginale-spinetta \u00bb da 5 \"voeten\". Gli strumenti di 3 \"voeten\" fanno spesso parte della combinazione detta \u00ab \"Moeder en kind\" \u00bb, dove la madre \u00e8 uno strumento di 6 \"voeten\".\nIl clavicembalo ad una tastiera \"standard\" \u00e8 uno strumento di 6 \"voeten\" (lungo circa 181\u00a0cm e largo circa 71) con un'estensione da \"do1\"/\"mi1\" a \"do5\" (ottava corta) e una disposizione 8' e 4'; una variante meno frequente, secondo Grant O'Brien senza dubbio destinata al mercato inglese, \u00e8 dotata di una tastiera interamente cromatica.\nI clavicembali doppi sono pi\u00f9 grandi (circa 224 x 71\u00a0cm), ma presentano la stessa estensione; le tastiere non sono allineate, ma traspositrici, a distanza di una quarta: la tastiera superiore va da \"do1\"/\"mi1\" a \"do5\" (45 note, ottava corta), quella inferiore ha un'estensione nominale da \"do1\"/\"mi1\" a \"fa4\", che corrisponde all'estensione reale \"sol1\"/\"si1\" \u00e0 \"do5\" (50 note, ottava corta). Le tastiere hanno ciascuna i propri registri (8' e 4'), ogni registro ha i propri salterelli, ma condividono le medesime corde, quindi le tastiere non erano concepite per essere suonate insieme o accoppiate. Il clavicembalo doppio pu\u00f2 anche essere dotato di tastiere cromatiche.\nLa costruzione del cembalo fiammingo \u00e8 assai diversa da quella dell'italiano. Le pareti, sempre in legno di tiglio, sono pi\u00f9 spesse (da 14 a 16\u00a0mm) ed il fondo \u00e8 applicato per ultimo su una cassa gi\u00e0 formata attraverso l'assemblaggio del somiere, delle fasce e dei rinforzi interni, probabilmente montati dopo l'installazione della tavola armonica. Il sistema di catene di quest'ultima comprende una grande catena piazzata in diagonale in modo da limitare una porzione triangolare di tavola comprendente la rosa, e quattro piccole catene perpendicolari alla fascia dorsale, situate dai due lati della rosa. Tra due catene del fondo \u00e8 riservato uno spazio per un piccolo cassetto che si apre verso la fascia dorsale ed \u00e8 destinato a contenere attrezzi e materiali necessari alla manutenzione. La cassa ha una forma relativamente compatta, con una fascia curva dotata di concavit\u00e0 continua. Il coperchio \u00e8 articolato in due parti, delle quali quella anteriore copre solamente le tastiere, il somiere ed il coperchio dei salterelli.\nIl \"diapason\" della corda corrispondente al \"do4\" \u00e8 di circa 35\u201336\u00a0cm, con un diametro progressivamente aumentato verso i bassi. Le corde sono in ferro negli acuti e in bronzo e successivamente in rame verso i bassi. I registri attraversano la fascia corta in modo che si possano manovrare o escludere se necessario. Capotasti e ponticelli sono in faggio.\nLa decorazione fiamminga originale (spesso cambiata in occasione delle modifiche apportate agli strumenti) \u00e8 molto caratteristica. \u00c8 molto nota, non solo grazie a quei rari strumenti conservati nel loro stato originale, ma anche e soprattutto per le numerose scene di genere presenti nella pittura fiamminga, nelle quali si nota come virginali, \"muselaar\" e clavicembali facciano comunemente parte dell'arredamento delle abitazioni alto-borghesi.\nLa tavola armonica porta tutto intorno degli arabeschi azzurri e pi\u00f9 al centro una decorazione floreale dipinta in maniera assai rudimentale, comprendente anche talvolta uccelli, frutti, verdura, ecc. La data di fabbricazione \u00e8 talvolta inscritta in una piccola orifiamma.\nAl centro di una corona di fiori, la rosa \u00e8 in stagno dorato; vi si mostra un angelo musicista, incorniciato dalle iniziali del costruttore: HR (Hans), IR (Ioannes), AR (Andreas). Ogni produttore ha il suo proprio disegno, e Ioannes usava anche variarlo in funzione del tipo di strumento.\nL'interno dell'alloggiamento della tastiera e la porzione di fascia che sporge intorno alla tavola armonica sono ricoperte da carta stampata in nero su fondo bianco (o al contrario) con motivi di arabeschi, spesso riproducenti delfini stilizzati. L'interno del coperchio pu\u00f2 essere tappezzato di carta che imita il legno, sulla quale figura, in grandi lettere, una massima latina di circostanza o morale, mentre per gli strumenti pi\u00f9 elaborati pu\u00f2 essere impreziosita da una pittura rappresentante una scena mitologica o familiare.\nLa cassa \u00e8 dipinta con un motivo di finto marmo o finto ferro battuto e talvolta riporta dei medaglioni in trompe-l'\u0153il; di fatto, pochi strumenti conservano ancora questa decorazione dall'aspetto assai rozzo, in quanto spesso venne rimpiazzata successivamente da un'altra pi\u00f9 raffinata.\nLo strumento \u00e8 sostenuto da gambe tornite di quercia, riunite in un cavalletto o sotto forma di balaustra. Esso pu\u00f2 essere talmente alto da dover essere suonato in piedi. Le tastiere sono in faggio o tiglio ricoperto d'osso per i tasti diatonici (i tasti bianchi del pianoforte) o annerito per i tasti cromatici.\nI due ultimi membri della famiglia Couchet, Abraham et Joseph, vennero ammessi alla gilda di San Luca nel 1666. Dopo questa data, la reputazione internazionale della fattura fiamminga sembra essere diminuita considerevolmente, tornando ad avere un respiro legato solamente al mercato locale.\nStile internazionale.\nPer spiegare certe similitudini strutturali tra gli strumenti costruiti nel XVII secolo in Francia, Inghilterra e Germania, taluni esperti hanno elaborato la teoria di uno \"stile internazionale\", che troverebbe un primitivo esemplare nel clavicembalo di M\u00fcller (1537) gi\u00e0 visto; rispetto a questo stile, le tipologie italiane e fiamminghe rappresenterebbero delle varianti opposte ed estreme. Tale stile si definisce attraverso caratteristiche essenzialmente intermedie: fasce di spessore intermedio tra quelle sottili degli italiani e quelle pi\u00f9 spesse dei fiamminghi, e cos\u00ec pure corde di lunghezza intermedia tra quelle italiane (corte, in bronzo) e quelle fiamminghe (lunghe, in ferro). Tuttavia, lo stile internazionale sarebbe non tanto una media operata tra le modalit\u00e0 costruttive italiana e fiamminga, bens\u00ec uno stile arcaico comune, dal quale le due principali tipologie nazionali si sarebbero separate in seguito ad uno sviluppo divergente.\nFrancia.\nIl centro principale nella costruzione in Francia era Parigi, dove l'attivit\u00e0 degli artigiani veniva esercitata nel quadro di una gilda (\u00ab \"Communaut\u00e9 des ma\u00eetres faiseurs d'instruments de musique de la ville et faubourgs de Paris\" \u00bb, in italiano \"Comunit\u00e0 dei maestri fattori di strumenti musicali della citt\u00e0 e dei sobborghi di Parigi\") stabilita da Enrico IV nel 1599; questo sistema fu mantenuto fino alla Rivoluzione francese. Posto a protezione delle situazioni acquisite, questo sistema provocava altres\u00ec la conseguenza d'impedire una reale concorrenza commerciale, in quanto gli \"atelier\" erano costretti ad impiegare, oltre al titolare, solo un altro lavoratore ed un apprendista, ed erano tenuti ad impiegare gli stessi mezzi e materiali. In questo modo, nessun \"atelier\" poteva conquistare una posizione predominante. Tuttavia, il re poteva tenere al suo servizio artigiani, anche stranieri, che non erano sottoposti all'autorit\u00e0 della gilda. Tra le prime dinastie di costruttori del XVII secolo, la pi\u00f9 importante \u00e8 quella dei Denis, ma si devono ricordare anche Jacquet, Dufour, Dumont, Richard, Rastoin, Vaudry. Qualche costruttore lavorava anche in provincia, in particolare a Lione (Donzelague, Desruisseaux) e a Tolosa (Vincent Tibaut).\nCi restano pochi strumenti di questo periodo, ma in compenso abbiamo un documento preziosissimo per conoscerli: l\"'Harmonie Universelle\" di Marin Mersenne, opera enciclopedica pubblicata nel 1636. Il libro III (\"Livre troisiesme des Instruments a chordes\") \u00e8 dedicato al clavicembalo e al clavicordo (\u00ab \"manicordion\" \u00bb). Oltre ad un'esposizione teorica assai completa, sebbene non sempre chiara, esso include numerose tavole di dati, schemi e stampe di strumenti; per quel che concerne la famiglia dei clavicembali:\nSpinette e virginali erano sicuramente pi\u00f9 numerosi dei grandi clavicembali in Francia in questo periodo, tuttavia ci sono giunti solamente un virginale, una decina di spinette, a fronte di qualche decina di clavicembali.\nIl virginale francese \u00e8 un po' diverso da quello degli altri paesi ed in particolare da quello inglese. Oltre che grazie a Mersenne, \u00e8 conosciuto anche attraverso alcuni documenti iconografici come il quadro di Nicolas Tournier \"Il concerto\", risalente agli anni 1630-1635 circa, nel quale si pu\u00f2 notare la forma rettangolare, la tastiera rientrante ed il coperchio bombato.\nProbabilmente, le spinette curve furono introdotte in Francia da Girolamo Zenti, costruttore italiano che lavor\u00f2 e mor\u00ec a Parigi negli anni '60 del secolo. Esse possiedono molte delle caratteristiche italiane, a cominciare dalla tastiera sporgente e, non visibile, il registro monoblocco: lo strumento di Michel Richard ne \u00e8 un buon esempio.\nQuanto ai grandi clavicembali, non assomigliano molto al disegno che si trova nell\"'Harmonie Universelle\". In gran parte, sono dotati di due tastiere, ma a differenza dei Ruckers queste sono allineate e possiedono registri di corde separati. Il pi\u00f9 antico, esposto all'Hospice Saint-Roch a Issoudun, risale al 1648 ed \u00e8 opera di Jean Denis, che fu anche autore nel 1643 di un \"Trattato per accordare la spinetta\".\nI clavicembali francesi, fino agli anni '80 del secolo, sono del tipo \"internazionale\", intermedio tra modello fiammingo e italiano. La cassa, con pareti di medio spessore, \u00e8 generalmente in noce, normalmente al naturale, spesso con intarsi; raramente, \u00e8 dipinto con cineserie o altri motivi. Le modanature potevano essere aggiunte, come si faceva in Italia, oppure intagliate nella massa lignea, alla maniera di Anversa. Anche la struttura interna e la lunghezza delle corde \u00e8 diversa dai fiamminghi. La punta pu\u00f2 essere angolata o arrotondata, con la fascia curva a forma di \"S\"; il frontale \u00e8 livellato all'altezza del somiere e rende le caviglie per accordare visibili al musicista.\nLa tavola armonica \u00e8 decorata, come ad Anversa, con motivi floreali stilizzati.\nLo strumento \u00e8 sostenuto da cinque a nove gambe a tortiglione, legate insieme in basso da una barra in legno che ne assicura la solidit\u00e0.\nLe tastiere (quasi sempre due) hanno comunemente l'estensione da \"sol\"-\"si\" (ottava corta) a \"do\". Sovente sono incastrate tra due blocchi riccamente scolpiti. I tasti diatonici sono placcati d'ebano e quelli cromatici sono in avorio o in osso massiccio. La parte davanti dei tasti \u00e8 scolpita in forma di trifoglio.\nPare che i Francesi abbiano inventato l'accoppiamento a cassetto, tuttavia la data e l'autore dell'invenzione non sono noti.\nGermania.\nTra il 1614 e il 1619 apparvero a Wittenberg e Wolfenb\u00fcttel i tre tomi del trattato \"Syntagma musicum\" del compositore e teorico della musica Michael Praetorius.\nQuest'opera enciclopedica essenziale, in cui vengono trattati tutti gli aspetti della musica, contiene nel secondo libro, intitolato \"De Organographia\", alcune stampe assai precise degli strumenti in uso all'epoca. I disegni sono corredati di una scala che permette di conoscere esattamente le dimensioni dei soggetti, che si possono cos\u00ec comparare con i rari strumenti ancora esistenti. Ad esempio, il virginale anonimo databile intorno al 1600 riprodotto qui accanto presenta grande somiglianza con quello riprodotto da Praetorius.\nQueste immagini suppliscono in parte alla mancanza pressoch\u00e9 totale di strumenti tedeschi di quest'epoca, mancanza che rende azzardato qualsiasi tentativo di definire le principali caratteristiche comuni agli strumenti tedeschi del XVII secolo, tanto pi\u00f9 che gli strumenti rappresentati sembrerebbero in maggioranza di fattura straniera. Si nota che la maggior parte di quelli esistenti vengono dalla Germania meridionale e risalgono alla prima met\u00e0 del secolo; cos\u00ec, non si sa quasi nulla della fattura nelle regioni del Nord o verso la fine del secolo.\nTuttavia, pare che possano essere definiti alcuni tratti specifici:\nGran Bretagna.\nNumerosi virginali e spinette erano importati in Inghilterra da Anversa e dall'Italia fino al XVII secolo, nel corso del quale il numero di fabbricanti identificati aumenta fino al numero approssimativo di 45. Della loro produzione in questo secolo resta una ventina di virginali, una quarantina di spinette curve (\"bentside spinet\") e solo tre o quattro grandi clavicembali, numero assai ridotto che si spiega forse con i sussulti politici e soprattutto con il grande incendio di Londra nel 1666.\nLa pi\u00f9 importante famiglia di cembalari \u00e8 quella degli Haward, sui quali abbiamo poche notizie. Il membro pi\u00f9 noto \u00e8 Charles Haward (attivo tra il 1660 ed il 1687 circa), di cui abbiamo un clavicembalo e nove spinette.\nTra gli altri nomi importanti in questo secolo, abbiamo gli White (Thomas I, i figli James e Thomas II, il nipote Thomas III) con sette virginali costruiti tra il 1638 e il 1684; Gabriel Townsend (1604 circa - 1662 circa), autore di un virginale fatto nel 1641 per l'ex regina di Boemia, Elisabetta Stuart; tra i costruttori cresciuti alla scuola di Townsend figura John Player (verso il 1634 - 1705/1708) di cui sopravvivono un virginale e dieci spinette, Stephen Keene (1640 circa - 1719 circa), del quale abbiamo due virginali e non meno di 29 spinette, tre delle quali firmate con i suoi apprendisti.\nVirginali.\nIl frontespizio della raccolta \"Parthenia or the maydenhead of the first musicke that ever was printed for the virginalls\" (selezione di pezzi di William Byrd, John Bull e Orlando Gibbons pubblicata nel 1612/1613) \u00e8 ornata da una stampa di giovane donna al virginale. Lo strumento rappresentato somiglia molto a quelli costruiti nello stesso periodo in Francia, in particolare per la forma, le pareti poco spesse ed il coperchio bombato. Tuttavia, non si pu\u00f2 affermare con certezza che si tratti di una fattura tipicamente inglese, dal momento che la decorazione sembra molto semplificata rispetto a quella dei 19 virginali inglesi del XVII secolo conservati oggi. Questi sono tutti firmati e risalirebbero (con l'eccezione di due) agli anni tra il 1641 e il 1684. Questi esemplari formano un insieme particolarmente omogeneo quanto alla struttura, alla costruzione e alla decorazione. La loro apparizione raggruppata in un breve lasso di tempo e la sorprendente similitudine tra loro sbalordisce gli esperti. Scrive Frank Hubbard: \u00ab\"Like a marching plattoon of soldiers they burst into view in 1641.\"\u00bb (\u00abCome una pattuglia di soldati in marcia essi apparvero improvvisamente nel 1641\u00bb).\nIl virginale inglese del XVII secolo \u00e8 rettangolare e misura approssimativamente da 170 a 180\u00a0cm di lunghezza e 60\u00a0cm di larghezza. Le pareti sono in quercia ed hanno spessore modesto, salvo la fascia dorsale, in legno pi\u00f9 tenero e pi\u00f9 spesso, sulla quale si sostiene il coperchio bombato. L'alloggiamento della tastiera, rientra nella cassa. La lunghezza delle corde \u00e8 contenuta, con un modulo di circa 28\u00a0cm; il coperchio dei salterelli \u00e8 angolato a gomito, con una parte anteriore che si raccorda perpendicolarmente al listello superiore della tastiera. la tastiera \u00e8 spostata verso la sinistra; generalmente, essa \u00e8 interamente cromatica, con un'estensione che va da quattro ottave (da \"do\" a \"do\") a quasi cinque (da \"sol\"/\"si\" a \"fa\"). Una corda supplementare, posta oltre i bassi, \u00e8 munita di una tacca nel registro, senza salterello. Questa pu\u00f2 essere accordata secondo la necessit\u00e0, ed un salterello non utilizzato pu\u00f2 esserle momentaneamente associato.\nLa decorazione \u00e8 molto ricercata: modanature aggiunte o intagliate nella massa decorano la cassa. La parte frontale, l'alloggiamento della tastiera e il contorno della tavola armonica sono ornate da carta goffrata (stampata in rilievo) e dorata; il coperchio porta una decorazione dipinta che rappresenta un parco all'inglese. La tavola armonica \u00e8 dipinta alla maniera fiamminga, con fiori ed uccelli; le rose (da una a quattro) sono in legno o pergamena dorata, con motivi geometrici, contornati da corone floreali dipinte in forma molto elaborata. Il nome del cembalaro, la data e talvolta il luogo di costruzione sono scritti sul davanti del coperchio dei salterelli.\nSpinette.\nMolto diversa \u00e8 la spinetta curva (\"bentside spinet\"), nella quale i costruttori inglesi si specializzarono a partire dagli anni 1660: il successo che ricevette qui super\u00f2 di gran lunga quello che riscuoteva negli altri paesi, come testimoniato dal grande numero di strumenti ancora esistenti. La sua origine sembra possa essere legata al soggiorno presso la corte d'Inghilterra del cembalaro italiano Girolamo Zenti nel 1664.\nLa cassa della spinetta inglese ha pareti di spessore medio, in quercia, oppure, pi\u00f9 spesso, in noce o altro legno pi\u00f9 tenero rivestito di noce. Possono essere aggiunti dei filetti in legno di colore contrastante. Il legno \u00e8 lasciato naturale, mentre la sola decorazione consiste spesso in un pannello ovale di legno intarsiato raffigurante uccelli e fiori al di sopra della tastiera.\nLa tavola armonica non ha n\u00e9 decorazioni n\u00e9 rosa. I piedi, d'aspetto leggero e grazioso, sono elegantemente torniti nello stesso legno. L'insieme s'inserisce al meglio nello stile dell'arredamento inglese di quest'epoca, rinunciando alla decorazione esuberante dei virginali contemporanei. Come nel modello italiano, il registro (unico) \u00e8 spesso e monoblocco, le corde sono corte. L'estensione \u00e8 generalmente da \"sol\"/\"si\" a \"do\" o \"re\" o anche \"fa\".\nClavicembali.\nI grandi cembali sono in tutto quattro, alcuni dei quali di dubbia attribuzione, di conseguenza sarebbe difficile delimitarne i tratti generali, se non si fosse comunemente preso atto che gli strumenti dell'inizio del XVII secolo, largamente pi\u00f9 numerosi, proseguono in perfetta continuit\u00e0 la fattura del secolo precedente.\nIl pi\u00f9 antico \u00e8 del 1622; fu costruito da John Hasard (o Haward?); molto incompleto, non ne rimane che la cassa e i bei piedi di quercia; \u00e8 perduta la tastiera, il meccanismo, il coperchio, la tavola armonica, e perfino l'incatenatura interna completa.\nIl pi\u00f9 recente (1683) \u00e8 opera di Charles Haward; la fattura \u00e8 del tipo \u00abinternazionale\u00bb; dotato di una sola tastiera, porta due registri di 8' (con originariamente un registro di nasale). Le corde sono corte, con un modulo di 26\u00a0cm; l'estensione \u00e8 ampia: da \"fa\"-\"sol\" a \"re\". Alcune caratteristiche particolari lo distinguono: coda arrotondata, quattro rose geometriche, ponticello a gomito, e file di salterelli leggermente oblique.\nIl terzo strumento, senza data, fatto da un certo Jesses Cassus, \u00e8 di origine congetturale. Si ritiene possa essere di fattura inglese principalmente in base alla decorazione.\nInfine, esiste un clavicembalo anonimo datato 1623, a due tastiere di cinque ottave, da \"fa\" a \"fa\", ma controverso: la data sembra pi\u00f9 che dubbia, l'estensione \u00e8 straordinariamente ampia, e la decorazione dipinta della cassa parrebbe estranea alla tradizione inglese.\nIn questo secolo si vede la nascita di un'invenzione che non ebbe utilizzo immediato, ma fu ripresa molti anni pi\u00f9 tardi: dei pedali adibiti al cambio di registro, messi a punto da John Hasard, come riportato nel 1676 da Thomas Mace nel suo \"Musick's Monument\".\nXVIII secolo.\nL'arte cembalara raggiunse il suo apogeo nel XVIII secolo in tutti i paesi eccetto che in Italia. Qui, invece, si ritrova una situazione di stagnazione, se non addirittura di declino, salvo rare eccezioni (ad esempio Cristofori). La concezione e la costruzione raggiunsero una complessit\u00e0 ed una perfezione tecnica ineguagliate, sotto la spinta di alcuni straordinari costruttori, quali i Blanchet e Taskin a Parigi, gli Haas, Mietke e Silbermann in Germania, i Dulcken nelle Fiandre, gli Shudi e Kirckman a Londra, nella linea tracciata dai Ruckers, i cui strumenti, modificati per adattarsi alla moda del secolo, godettero di uno straordinario favore.\nNel Nord Europa, i migliori strumenti (sia che fossero nuovi, o vecchi modificati) erano dotati di due tastiere allineate, con un'estensione generalmente portata a 5 ottave (da \"fa\" a \"fa\"), una disposizione standardizzata pi\u00f9 o meno verso due registri di 8' ed uno di 4', meccanismi di controllo della registrazione costantemente perfezionati: abbiamo infatti esemplari di ginocchiere in Francia, pedali e \"machine stops\" in Inghilterra.\nI costruttori pi\u00f9 inventivi dotarono gli strumenti di nuove possibilit\u00e0 espressive per tentare di adattare il clavicembalo alla rapida evoluzione della musica; ne sono testimonianza il \"peau de buffle\" dei Taskin o il \"Venetian swell\" di Shudi. Ma nonostante le innovazioni, le caratteristiche del clavicembalo, inadatte al nuovo gusto, lo condannarono ad un declino inarrestabile in favore del fortepiano, inventato nel 1709 dal pi\u00f9 celebre e dotato cembalaro italiano, Bartolomeo Cristofori: verso la fine del secolo, il nuovo strumento ricevette il testimone, per pi\u00f9 di un secolo, nel favore dei musicisti.\nItalia.\nIl XVIII secolo \u00e8 in generale un periodo di declino per il clavicembalo in Italia. Il numero dei fabbricanti attivi era meno della met\u00e0 rispetto al secolo precedente. Anche il numero di strumenti costruiti diminu\u00ec enormemente; infatti, il numero di strumenti esistenti nel 2010, comprendente tutte le diverse tipologie, non raggiunge le cento unit\u00e0. Probabilmente, i cembalari dedicavano una buona parte della loro attivit\u00e0 al mantenimento ed all'adattamento degli strumenti antichi.\nI princ\u00ecpi generali della fattura italiana restarono praticamente immutati; la maggioranza degli strumenti ha una sola tastiera, con due registri di 8', e si presenta in due versioni possibili, con o senza cassa. Gli italiani non prestavano alcun interesse alle possibilit\u00e0 di variazione del timbro e i loro strumenti sono lontani dal competere con la produzione francese, inglese o tedesca. Mentre i virginali e le spinette erano ritenuti sorpassati negli altri paesi, i cembalari italiani continuarono a costruirne fino a molto tardi nel corso del secolo, come testimonia, ad esempio, la spinetta di Domenico Birger del 1759.\nCharles Burney descriveva questo stato di cose nel 1770:\nSalvo rare eccezioni, anche la decorazione perde in bellezza e sontuosit\u00e0, smettendo di costituire uno \"status symbol\".\nVi sono, ovviamente, alcuni importanti costruttori, che dividiamo secondo le citt\u00e0 in cui operarono.\nA Messina, all'inizio del secolo, lavor\u00f2 Carlo Grimaldi, anche organaro e liutaio. Ci restano tre suoi clavicembali, tra cui uno del 1697 con una decorazione dorata di estrema raffinatezza in cui l'impatto visivo \u00e8 sorpassato solo da quello delle sue stravaganti gambe barocche, anch'esse interamente dorate. Uno degli altri due \u00e8 un \"clavicembalo piegatorio\" che ricorda quelli del francese Jean Marius.\nDa Roma, non un solo strumento \u00e8 arrivato fino a noi dei cembalari della famiglia Cremisi (ben cinque, distribuiti su quattro generazioni) e Palazzi (nonno, padre e figlio).\nInvece, ne restano alcuni di fattura bolognese e milanese. Da questa citt\u00e0 proviene un celebre clavicembalo ad una tastiera (1753) di tale Antonio Scotti, altrimenti sconosciuto, che sarebbe stato dato a Mozart in occasione del suo passaggio a Milano nel 1770 per la produzione dell'opera Mitridate, re di Ponto; la sua decorazione \u00e8 molto elaborata, con motivi d'intarsio in piccole losanghe contrastate d'acero e di noce su tutta la superficie esterna, vari rialzi in avorio ed ebano, madreperla sulla tastiera.\nA Firenze, a differenza delle altre citt\u00e0, lavorarono degli artigiani d'incomparabile inventiva, in particolare Bartolomeo Cristofori, il pi\u00f9 celebre costruttore italiano, che vi oper\u00f2 dalla fine del XVII secolo. Paradossalmente, fu proprio lui a creare il fortepiano, lo strumento che soppiant\u00f2 progressivamente il clavicembalo. Nato a Padova ma trasferitosi a Firenze al servizio del granduca di Toscana, Cristofori avrebbe costruito circa 200 strumenti \"con corde e tasti\", distribuiti in 7 diverse tipologie, e tra questi una trentina di fortepiani. Oggi ne restano otto (cinque dei quali a corde pizzicate), dai quali si nota la maestria tecnica e la costante ricerca che caratterizza la sua produzione.\nParticolarmente notevole e d'ingegnosa concezione \u00e8 la spinetta ovale del 1690, la cui forma e struttura hanno richiesto una particolare concezione. Un altro strumento da segnalare \u00e8 lo \"spinettone da teatro\", di fatto un clavicembalo la cui forma inusuale, presa dalla spinetta curva, permette di alloggiarlo comodamente nello spazio ridotto di un'orchestra d'opera.\nCristofori ide\u00f2 il meccanismo del fortepiano per dotare il clavicembalo di capacit\u00e0 espressive supplementari variando l'intensit\u00e0 del suono: il meccanismo di questo strumento a corde percosse \u00e8 alloggiato in una cassa di clavicembalo e rappresenta un'evoluzione considerevole rispetto al clavicordo. Un'ampia relazione su questa invenzione e le circostanze della sua concezione fu pubblicata nel 1711 da Scipione Maffei nel suo Giornale de' letterati d'Italia.\nAltro cembalaro inventivo, gi\u00e0 assistente o apprendista di Cristofori, Giovanni Ferrini fu attivo tra il 1699 e il 1758. Si conservano due suoi strumenti: uno \"spinettone da teatro\" del 1731, simile a quello di Cristofori, ed un combinato clavicembalo-fortepiano (\"cembalo a penne e martelletti\") a due tastiere del 1746, strumento di grande impegno tecnico.\nVerso la fine del secolo e come dappertutto in Europa, i costruttori si volsero progressivamente verso la fattura di fortepiani.\nFiandre.\nAl volgere del secolo, Anversa perse molta della sua importanza economica; in questo periodo, che coincide con la fine dell'attivit\u00e0 degli ultimi membri della famiglia Couchet, diminu\u00ec il numero dei costruttori, alcuni dei quali preferirono trasferirsi in altre citt\u00e0 dei Paesi Bassi, in particolare ad Amsterdam. Emerge per\u00f2 una nuova importante famiglia, i Dulcken. Il pi\u00f9 conosciuto \u00e8 il padre, Johann Daniel (1706-1757), cembalaro di origine tedesca che si trasfer\u00ec dapprima a Maastricht e nel 1738 ad Anversa. I figli Johann Lodewijk (1733/1734-dopo il 1793) e Johannes (1742-1775) non restarono ad Anversa: il primo and\u00f2 ad Amsterdam, poi a Middelburg e forse Parigi, il secondo si spost\u00f2 a Bruxelles e a Scheveningen. Quanto al nipote Johann Lodewijk (1761-dopo il 1835), si stabil\u00ec a Monaco, alla corte elettorale di Baviera.\nJohann Daniel Dulcken ci ha lasciato dieci grandi clavicembali, cinque ad una tastiera e cinque a due tastiere, costruiti tra il 1740 ed il 1755 circa. Questi strumenti di grande taglia (nettamente pi\u00f9 lunghi dei clavicembali parigini dello stesso periodo, ai quali per il resto sono simili) presentano in generale la disposizione classica di due registri di 8' e uno di 4' con \u00ab\"dogleg\"\u00bb (cio\u00e8 poteva essere suonato sia dalla tastiera pi\u00f9 alta che da quella pi\u00f9 bassa), un'estensione di cinque ottave \"fa\"-\"fa\" per quelli a due tastiere, spesso un po' inferiore per quelli a una tastiera. Su certi strumenti, il \"dogleg\" pu\u00f2 essere liberato dalla tastiera superiore, costituendo una particolarit\u00e0 assai rara. Un altro clavicembalo \u00e8 dotato di salterelli a due plettri che si muovono in senso opposto, il primo in penna di corvo, il secondo in cuoio indurito; il cambio viene comandato da ginocchiere; tuttavia, questa particolarit\u00e0 non \u00e8 attribuibile con certezza a Dulcken, ma potrebbe essere un'aggiunta successiva, opera di Johann Peter Bull. I clavicembali pi\u00f9 antichi possiedono una doppia fascia curva, che permette di scaricare la tavola armonica di una parte della tensione delle corde. La tavola armonica \u00e8 incatenata e decorata come nei Ruckers. L'aspetto delle tastiere non osserva una regola precisa: tasti diatonici in ebano e tasti alterati placcati d'avorio o d'osso, oppure viceversa; la parte anteriore dei tasti \u00e8 decorata con carta goffrata. Gli strumenti dei figli (quattro di Johann Lodewijk e uno di Johannes) sono analoghi a quelli del padre.\nPossediamo solo un clavicembalo di Jacob van den Elsche (verso il 1689-1772); si tratta di uno strumento imponente, notevole soprattutto per la sua decorazione fuori dalle consuetudini fiamminghe. Il legno all'interno \u00e8 lasciato grezzo, e cos\u00ec pure la tavola armonica, seppure ornata di una rosa in stagno dorato. I tasti diatonici sono placcati d'avorio e i diesis sono in ebano. La cassa \u00e8 dipinta con modanature semicilindriche dorate che strutturano le fasce curve in diversi pannelli. La disposizione \u00e8 di due registri di 8', un 4' con \"dogleg\" e nasale comandati tramite ginocchiere.\nJohann Peter Bull (1723-1804) fu apprendista di Johann Daniel Dulcken e tedesco come lui. Ci ha lasciato quattro clavicembali costruiti tra il 1776 e il 1789 simili a quelli del suo maestro; uno di questi possiede anche dei salterelli a due plettri opposti.\nA Tournai lavor\u00f2 un costruttore isolato e molto originale: Albert Delin (1712-1771). I dieci strumenti superstiti della sua produzione, costruiti tra il 1750 ed il 1770, sono di tipi diversi (un virginale esagonale, quattro spinette curve, due clavicembali e tre \"clavicytherium\") e mostrano caratteristiche semplici e piuttosto arcaiche per la loro epoca, sebbene di fattura molto professionale. La loro struttura generalmente \u00e8 pi\u00f9 leggera di quella degli altri fiamminghi. I grandi strumenti (clavicembali e \"clavicytherium\") sono tutti a una tastiera con due registri di 8' e liuto (suono ottenuto con smorzatori che fermano la vibrazione delle corde), con estensione da \"sol\" a \"mi\", mentre virginali e spinette vanno da \"do\" a \"mi\". Tutte le tastiere sono a colori invertiti rispetto al pianoforte. Il tratto pi\u00f9 originale di Delin \u00e8 il suo interesse per il \"clavicytherum\", raro strumento per il quale mise a punto un meccanismo personale ed ingegnoso, assai equilibrato, che rende inutile l'utilizzo di molle per riportare orizzontali i salterelli in fase di riposo.\nInfine, ricordiamo da Bruxelles i nomi di Johann Heinemann, probabilmente cieco, e di J\u00e9r\u00f4me Mahieu, mentre a Leida operava Abraham Leenhouwer e a Roermond Johannes Josephus Coenen, organista e cembalaro dilettante, che costru\u00ec nel 1735 un combinato clavicembalo/virginale che si pu\u00f2 avvicinare a quelli prodotti dai Ruckers nel secolo precedente.\nFrancia.\nIl XVIII secolo \u00e8 il grande periodo del clavicembalo in Francia, sia per la costruzione che per il repertorio. Il centro principale \u00e8 Parigi, dove \u00e8 identificato un centinaio di cembalari. I pi\u00f9 conosciuti sono i Blanchet, Taskin, Dumont, Marius, Hemsch, Goermans, Vater, Goujon, Swanen, Stehlin, Bellot, \u00c9rard Anche la scuola lionese riveste una certa importanza (si contano 18 nomi), con i Donzelague, Kroll, Collesse. Oltre questi due centri, alcuni costruttori isolati lavoravano a Strasburgo (Silbermann) e Marsiglia (Bas).\nA partire dall'ultimo decennio del XVII secolo e fino al 1730, lo maniera costruttiva consiste in una sorta di sintesi tra il cosiddetto \"stile internazionale\" del XVII secolo (pareti di medio spessore, disposizione con due registri di 8' ed uno di 4', accoppiamento a cassetto) e quello dei Ruckers (paresti pi\u00f9 spesse, struttura della cassa, catenatura della tavola armonica, materiale delle corde, loro scala e punto di pizzico). Tra gli strumenti appartenenti a questo periodo, vi sono quelli di Nicolas Dumont, Nicolas Blanchet, Pierre Donzelague, Pierre Bellot padre. In seguito, l'influenza del modello fiammingo divenne preponderante, con alcune caratteristiche pi\u00f9 specifiche della tradizione francese, in particolare la presenza nella fascia curva di lunga una parte rettilinea, al posto della curva continua tipica dei fiamminghi. I grandi clavicembali di questo periodo sono di due tipi: strumenti nuovi costruiti secondo la scuola fiamminga, oppure vecchi strumenti di Ruckers o Couchet sottoposti a trasformazione (\"ravalement\") pi\u00f9 o meno profonda per adattarli alle mutate esigenze. Tutti si distinguono per l'eccezionale risonanza delle note basse. Accanto ai grandi clavicembali, che fanno la reputazione della scuola francese del XVIII secolo, si costruiscono fino agli ultimi anni del secolo anche strumenti pi\u00f9 semplici, come spinette curve o trapezoidali all'ottava.\nAttivo tra il 1700 ed il 1716, Jean Marius (del quale non si ha la certezza che fosse lui stesso cembalaro) \u00e8 soprattutto conosciuto per il suo \u00abcembalo piegatorio\u00bb, strumento in tre parti legate da cerniere, ripiegabili l'una sull'altra fino a prendere la forma di una cassa, pi\u00f9 facilmente trasportabile. Questo strumento probabilmente non era stato inventato dallo stesso Marius, ma da un costruttore italiano del XVII secolo, Giuseppe Mondini, tuttavia il francese lo present\u00f2 all'Accademia delle Scienze e ne ottenne il privilegio reale, ovverosia il diritto esclusivo a produrlo, per 20 anni. Non sappiamo in quanti esemplari sia stato costruito, ma certamente uno di questi appartenne a Federico II di Prussia, che lo portava con s\u00e9 durante le campagne militari. Lo strumento copre oltre 4 ottave, da \"sol/si\" (ottava corta) a \"do\", con due o tre file di corde. Oggi ne rimangono cinque esemplari.\nI primi clavicembali a cinque ottave apparvero negli anni '10 del secolo (Pierre Donzelague): l'estensione pass\u00f2 progressivamente ed in forma generalizzata da \"sol0-mi5\" a \"fa0-fa5\". Gli strumenti sono pi\u00f9 lunghi dei fiamminghi, raggiungendo i 230\u00a0cm e perfino i 250\u00a0cm a Lione; di contro, i tasti sono leggermente pi\u00f9 stretti.\nUn processo che non fu caratteristico della Francia, ma che qui prese un'ampiezza unica \u00e8 quello dell'adattamento alle esigenze dell'epoca dei clavicembali Ruckers, la cui qualit\u00e0 sonora era considerata come eccezionale ed inarrivabile. Questa operazione \u00e8 detta \"ravalement\" e ne esistono diverse varianti raggruppate sotto i termini \"petit ravalement\", quando non veniva modificata la cassa, e \"grand ravalement\", in caso contrario.\nIl \"ravalement\" di strumenti fiamminghi era la specialit\u00e0 dei grandi fattori parigini, e soprattutto dei Blanchet e Taskin. Questa attivit\u00e0 occupava una parte considerevole dell'attivit\u00e0 degli \"atelier\", che di conseguenza avevano meno tempo per costruire strumenti nuovi; inoltre, l'organizzazione in gilde limitava totalmente le possibilit\u00e0 di accrescere l'importanza e la produzione dei laboratori, che potevano impiegare, oltre al maestro, solamente un compagno e uno o due apprendisti: personale sufficiente appena per costruire approssimativamente cinque clavicembali l'anno.\nLa famiglia Taskin costituisce la dinastia pi\u00f9 eminente di cembalari in Francia e, secondo Edward L. Kottick, il suo prestigio \u00e8 secondo solo a quello dei Ruckers e Couchet. Il capostipite, Nicolas Blanchet (verso il 1660-1731) era nativo di Reims ma si stabil\u00ec a Parigi nel 1686; la sua attivit\u00e0 venne continuata dal figlio Fran\u00e7ois-\u00c9tienne (verso il 1700-1761), ed in seguito dal figlio di questi, Fran\u00e7ois-\u00c9tienne (II) (verso il 1730-1766). Alla morte di quest'ultimo, il suo assistente, belga d'origine, Pascal Taskin (1723-1793), ne spos\u00f2 la vedova e rilev\u00f2 il laboratorio, portando la produzione al suo apogeo. Continuarono la professione i figli di Fran\u00e7ois-\u00c9tienne II, Armand-Fran\u00e7ois-Nicolas (1763-1818) e il nipote Nicolas (date biografiche sconosciute), ed anche vari discendenti di Taskin: Pascal-Joseph (1750-1829), Henri-Joseph (1779-1832), Lambert (date sconosciute) e Henri-Joseph (1779-1852). Gli strumenti dei Blanchet e soprattutto di Pascal Taskin sono particolarmente ammirati per la perfezione del meccanismo e delle tastiere.\nLa qualit\u00e0 di questi artigiani non pot\u00e9 assicurare loro una posizione dominante a causa del sistema di gilde allora in vigore, che ne limitava la produzione in termini di quantit\u00e0. Tuttavia, la qualit\u00e0 del loro lavoro era considerata eccezionale, sia nella produzione di strumenti nuovi che nel \"ravalement\" di strumenti preesistenti, e questo procur\u00f2 loro le cariche pi\u00f9 prestigiose cui potesse aspirare un cembalaro: nel 1752, Fran\u00e7ois-\u00c9tienne I \u00e8 nominato \"Costruttore dei clavicembali del Re\"; nel 1774, Pascal Taskin, a questa stessa carica, aggiunge il titolo di \"Responsabile (\"Garde\") degli strumenti musicali della amera del Re\", fino allora ricoperto da un'altra famiglia, i Chiquelier.\nD'altra parte, Pascal Taskin fu anche un innovatore, che apport\u00f2 numerosi perfezionamenti al clavicembalo. Gli si deve l'introduzione del plettro \"peau de buffle\", fatto di un tipo di cuoio molto morbido, che produce un suono dolce, vellutato e diafano, molto diverso dal timbro tradizionale del clavicembalo; inoltre, egli svilupp\u00f2 le ginocchiere che permettono di cambiare rapidamente registrazione senza dover levare le mani dalla tastiera. Negli anni 1780, come altri colleghi, cominci\u00f2 a dedicarsi anche alla costruzione di fortepiani.\nTra nulerosi altri costruttori parigini, i pi\u00f9 noti erano immigrati tedeschi: i fratelli Hemsch, venuti dalla regione di Colonia, e la famiglia Goermans, che francesizz\u00f2 il nome in \u00abGermain\u00bb. I loro strumenti sono quasi altrettanto apprezzati di quelli di Blanchet e Taskin, e molto simili.\nIl clavicembalo tipico ha due tastiere di 61 note con accoppiamento a cassetto. I tasti diatonici sono in ebano, i cromatici placcati d'osso o d'avorio. Hanno un'estensione di cinque ottave, da \"fa\" a \"fa\". La disposizione, pressoch\u00e9 invariabile, \u00e8 di due registri di 8' ed uno di 4'; il registro di liuto \u00e8 assai raro, probabilmente perch\u00e9 poco adatto allo \"style bris\u00e9e\" tipico della musica francese dell'epoca. Gli strumenti pi\u00f9 tardi hanno un sistema di ginocchiere per il cambio di registri e per azionare o eliminare lo \"jeu de buffle\".\nL'aspetto generale d\u00e0 un'impressione di potenza, ed allo stesso tempo di eleganza e raffinatezza. Il sistema di sostegno non comprende pi\u00f9 traverse orizzontali, ma, secondo il gusto dell'epoca, un numero variabile (spesso sette) di piedi in stile Luigi XV o Luigi XVI. La decorazione \u00e8 varia, in relazione ai mezzi economici ed ai gusti di chi ha commissionato lo strumento. La tavola armonica porta una decorazione floreale pi\u00f9 sofisticato e meno pittoresco dei fiamminghi, una rosa dorata con le iniziali del costruttore \u2014 o una delle famose rose dei Ruckers, vera o falsa \u2014 circondata da una corona di fiori. Un motivo ricorrente sul frontalino \u00e8 l'immagine di un uccello appollaiato su un albero morto, simbolo della resurrezione del legno morto sotto forma di strumento melodioso. L'interno del coperchio pu\u00f2 essere laccato o dipinto con un paesaggio, una scena mitologica, o altro. La cassa \u00e8 sovente laccata in nero, verde, rosso o altri colori, con pannelli delimitati da bande in foglia d'oro. Altre decorazioni pi\u00f9 fastose con profusione d'oro, cineserie, preziosi dipinti, potevano essere utilizzate per gli strumenti reali.\nGli anni 1751-1778 videro la pubblicazione a Parigi dell\"'Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\" (Enciclopedia o Dizionario ragionato delle scienze, delle arti e dei mestieri) sotto la direzione di Diderot et D'Alembert. L'opera contiene numerose informazioni sul clavicembalo e la sua famiglia, oltre che numerose tavole relative alla sua costruzione. Tuttavia, molte tavole danno informazioni fastasiose, il che fa pensare che i cembalari interrogati dagli enciclopedisti abbiano voluto probabilmente conservare certi loro segreti di fabbricazione. \u00c8 il caso, ad esempio, degli schemi che rappresentano l'incatenamento della tavola armonica e la struttura interna dello strumento, che non corrispondono ad alcun esemplare conosciuto ai giorni nostri.\nGermania.\nIn Francia e Inghilterra, il clavicembalo fu incontestabilmente il pi\u00f9 importante strumento a tastiera con corde. La situazione era diversa in Germania, dove il clavicordo fu probabilmente ancora pi\u00f9 apprezzato. Inoltre, gli artigiani che costruivano strumenti da tasto erano innanzitutto organari, mentre l'attivit\u00e0 cembalaria era solamente accessoria. I centri di produzione erano diversi (principalmente Amburgo, Dresda e Berlino), ma il numero dei artigiani era molto ridotto rispetto a Parigi o Londra. D'altra parte, occorre notare che numerosi cembalari originari dei paesi di lingua tedesca erano attivi durante questo secolo proprio nella capitale francese e in quella inglese. A Parigi, si deve citare almeno Christian Vater, Jean Goermans, Benoist Stehlin, i fratelli Hemsch; a Londra Burkhardt Tschudi et Jakob Kirchmann. Probabilmente vi avevano trovato un ambiente pi\u00f9 favorevole alla loro attivit\u00e0. Infine, la concentrazione di costruttori nella capitale condusse in Francia come in Inghilterra all'emersione di uno stile nazionale ben tipizzato (com'era stato il caso di Anversa), mentre la situazione era molto diversa nei paesi germanici.\nTra gli scritti di una certa importanza concernenti la costruzione del clavicembalo nonch\u00e9 degli altri strumenti a tastiera figura l'opera di Jakob Adlung apparsa a Berlino nel 1768, \"Musica mechanica organoedi\".\nAmburgo.\nTra i quindici costruttori che lavorarono in questa citt\u00e0, tre sono degni di nota: Fleischer, Hass e Zell. Malgrado alcuni tratti comuni (in particolare la coda arrotondata in continuit\u00e0 con la fascia curva, che d\u00e0 allo strumento un aspetto massiccio, e tasti piuttosto larghi), non si pu\u00f2 parlare di una vera e propria scuola, dal momento che abbiamo un numero troppo ridotto di esemplari e loro caratteristiche troppo diverse per poter definire una tipologia standard.\nLa famiglia Fleischer discende dal liutaio Hans Christoph (1638-prima del 1694). Questi ebbe due figli cembalari: Johann Christoph (1676-verso il 1728) e Carl Conrad (1680-1737).\nDi Johann Christoph sono conservati sei strumenti: cinque clavicordi ed un solo clavicembalo, datato 1710. Questo \u00e8 il pi\u00f9 antico clavicembalo amburghese conosciuto. \u00c8 dotato di una sola tastiera, con estensione \"sol0-do5\". Pur essendo dotato di una disposizione con due registri di 8' ed uno di 4', in realt\u00e0 ha solamente due file di corde (con modulo di 34\u00a0cm): i due registri di 8' utilizzano le stesse corde pizzicate in punti differenti, quindi non possono essere usati insieme e servono solo a cambiare il timbro. Lo strumento \u00e8 relativamente piccolo (223 x 83\u00a0cm) e d'apparenza alquanto elegante. La cassa, il cui rinforzo interno \u00e8 minimale come negli strumenti del XVII secolo, \u00e8 ornata di cineserie su fondo rosso; la tavola armonica porta una ricca decorazione floreale e una rosa in pergamena finemente lavorata, nella caratteristica forma \"a torta nuziale rovesciata\".\nDi Carl Conrad sopravvivono tre clavicembali, due dei quali sono datati rispettivamente 1716 e 1720. Hanno una disposizione di due registri di 8' ed uno di 4' con registro di liuto. L'estensione \u00e8 ancora contenuta (\"do1\"-\"do5\" per quello del 1716, \"sol0\"-\"do5\" per quello del 1720). L'influenza dei Ruckers \u00e8 sensibile e lo strumento pi\u00f9 antico si distingue per una decorazione floreale particolarmente ricca, comprendente anche la fascia dritta (normalmente, la fascia dritta non portava alcuna decorazione, dal momento che veniva abitualmente addossata ad una parete).\nUn dettaglio particolare caratteristico dei cembali Fleischer \u00e8 la rosa, composta di strati multipli di pergamena tagliata con estrema finezza, colorata o dorata, in una forma che Edward Kottick paragona ad una torta nuziale rovesciata(\u00ab\"upside-down wedding cakes\"\u00bb).\nChristian Zell, associato ai Fleischer, lascia tre strumenti datati rispettivamente 1728 (due tastiere), 1737 e 1741 (una tastiera). Il primo \u00e8 uno dei pi\u00f9 straordinari clavicembali del XVIII secolo, tanto per le qualit\u00e0 musicali che per la decorazione. Ha due registri di 8' e uno di 4' con liuto, con estensione \"fa0\"-\"re5\"; la struttura \u00e8 di tipo internazionale, con punta arrotondata; la tavola armonica porta un'incatenatura ispirata ai Ruckers, ma non ha alcuna rosa. La decorazione \u00e8 delle pi\u00f9 sontuose: cassa con decorazione di cineserie su fondo verde scuro, tavola armonica con decorazione di fiori e uccelli multicolori, coperchio in tre parti articolate ornato di scene mitologiche, sostegno su otto gambe scolpite e dipinte, trattenute in basso da traverse tondeggianti.\nLa famiglia Hass produsse i clavicembali pi\u00f9 complessi e pi\u00f9 elaborati mai costruiti. Ne fanno parte il padre Hieronymus Albrecht (1689-1752) e il figlio Johann Adolph (attivo dal 1740 al 1775). Hieronymus Albrecht ci ha lasciato sei strumenti datati tra il 1721 e il 1740 e Johann Adolph solo due, datati 1760 e 1764.\nSi nota grande qualit\u00e0 di fabbricazione nelle opere di padre e figlio e molte similitudini, tuttavia nessuno strumento presenta la stessa decorazione (che pu\u00f2 andare dalla tinta unita alla fantasia pi\u00f9 sofisticata) o la stessa disposizione. Comune a tutti \u00e8 la struttura, ispirata ai modelli fiamminghi, la coda arrotondata, l'aspetto massiccio.\nLe disposizioni di alcuni di questi esemplari sono uniche nella storia del clavicembalo: ad esempio, due strumenti a due tastiere hanno tre registri di 8' e molti presentano registri di 16' e 2' (il registro di 2' \u00e8 necessariamente incompleto, dal momento che la lunghezza delle corde nell'acuto sarebbe stata incompatibile con la presenza di 6 file di salterelli). Tre strumenti hanno una sola tastiera, quattro hanno due tastiere, uno \u00e8 a tre tastiere: si tratta del solo strumento storico che possieda indiscutibilmente tre tastiere fin dall'origine.\nBerlino.\nBerlino contava pi\u00f9 di dieci cembalari, a proposito dei quali disponiamo di pochissime informazioni. Solo due di loro sono conosciuti per averci lasciato degli strumenti: Michael Mietke (prima del 1665-1726 o 1729) e Johann Christoph \u00d6sterlein (verso il 1728-dopo il 1792).\nMietke \u00e8 il pi\u00f9 noto: se ne conservano tre clavicembali, due ad una tastiera datati 1702/04 e 1710 ed uno a due tastiere datato 1703/13, con disposizione classica: 2 x 8' oppure 2 x 8' pi\u00f9 1 x 4'. Hanno la cassa in pioppo, di medio spessore, con una struttura che combina rinforzi alla maniera italiana (squadre) e alla fiamminga (catene del fondo). Sono sostenuti da sette o otto piedi, legati da una cinta di basse traverse curvilinee e decorati in armonia con la cassa. Fatto raro, la tavola armonica non \u00e8 n\u00e9 decorata n\u00e9 dipinta, n\u00e9 \u00e8 dotata di rosa. Questi strumenti avevano in origine estensioni diverse: da \"sol0\" o \"fa0\" a \"do5\", allargate pi\u00f9 tardi. I tasti diatonici sono placcati d'ebano, quelli cromatici d'avorio, e la distanza dell'ottava \u00e8 piuttosto contenuta, come presso i francesi. Il cembalo del 1702/04 \u00e8 ricordato soprattutto per la sua rara decorazione in cineseria policroma e dorata su fondo bianco che evoca la porcellana, dovuta a G\u00e9rard Dagly, celebre decoratore di corte di Federico I di Prussia. Lo strumento a due manuali del 17103/13 \u00e8 decorato in modo simile su fondo nero, probabilmente ancora dallo stesso Dagly.\nMietke ha un'importanza particolare nella storia del clavicembalo perch\u00e9 si sa che Johann Sebastian Bach fu inviato dal principe Leopoldo di Anhalt-K\u00f6then presso il cembalaro per acquistare uno strumento a due tastiere, grande e insolitamente costoso, del quale per\u00f2 non abbiamo alcuna traccia. Il prezzo importante lascia pensare che fosse dotato di un registro di 16', dal momento che secondo certe fonti Mietke avrebbe fabbricato anche strumenti con tali caratteristiche.\n\u00d6sterlein ha lasciato uno strumento molto tardo (1792), disposto con 2 x 8' e 1 x 4', con estensione di cinque ottave (\"fa\"-\"fa\"). Ha una struttura interna simile a quella dei clavicembali di Mietke, ma \u00e8 pi\u00f9 lungo. Non decorato, si posa su gambe di foggia semplicissima.\nDresda.\nDresda, capitale della Sassonia, era un centro di produzione molto importante, dominato la famiglia Gr\u00e4bner, che conta nove cembalari distribuiti su quattro generazioni e ben pi\u00f9 di un secolo di attivit\u00e0, a partire dal capostipite Johann Christoph, vissuto nel XVII secolo.\nDi questa dinastia non restano che quattro clavicembali:\nMalgrado il grande intervallo di tempo, tutti condividono numerose caratteristiche comuni, poco frequenti in Germania ma simili alla fattura italiana (nella struttura interna) o a quella francese (tipo di tastiera, disposizione con 2 x 8' e 1 x 4' con registro di liuto). I pi\u00f9 antichi hanno le file di registri ben distanziate le une dalle altre, per ottenere sonorit\u00e0 di timbro ben distinto. Gli strumenti hanno una punta angolosa, gambe semplici, decorazione essenziale: non sono oggetti d'apparato. Solamente i due pi\u00f9 recenti raggiungono l'estensione classica di 5 ottave (\"fa\"-\"fa\").\nAltre citt\u00e0.\nAlcuni cembalari di talento esercitavano la loro attivit\u00e0 in citt\u00e0 pi\u00f9 isolate.\nA Freiberg, piccola citt\u00e0 della Sassonia, lavor\u00f2 Gottfried Silbermann (1683-1753), amico di Johann Sebastian Bach, che come gli altri membri della sua famiglia fu anche costruttore di organi e, pi\u00f9 tardi, di fortepiani.\nNon resta che un solo clavicembalo (1740) attribuito a lui, oltretutto con qualche dubbio d'attribuzione. Questo grande strumento possiede una cassa in quercia decorata in forma minimalista ma con ebanisteria molto accurata, e caratteristiche vicine alla fattura francese contemporanea, con un'estensione di cinque ottave (\"fa\"-\"fa\") e disposizione con 2 x 8' e 1 x 4' con accoppiamento a cassetto.\nA Hannover si stabil\u00ec Christian Vater (1679-1756), proveniente da Amburgo. Come il padre Martin, egli era principalmente organaro, allievo di Arp Schnitger. Il fratello minore Antoine (1689-1759) fu anch'egli cembalaro, ma si trasfer\u00ec a Parigi, dove divenne un costruttore con ottima reputazione.\nDella sua produzione resta un solo clavicembalo (1738), che ricorda per molti tratti gli esemplari francesi del secolo precedente, in particolare nello spessore delle pareti e nel cavalletto, composto di colonnine a tortiglione tenute insieme da una traversa tondeggiante. Ha una sola tastiera, estensione \"sol\"/\"si\" (ottava corta) - \"mi\" e disposizione con due registri di 8'. La coda \u00e8 arrotondata alla maniera di Amburgo, la cassa dipinta in nero con grandi motivi barocchi dorati, mentre l'interno del coperchio non \u00e8 mai stato dipinto.\nGro\u00dfbreitenbach, cittadina della Turingia, fu sede della famiglia Harrass, di cui ben quattro membri - non se ne conosce completamente la relazione di parentela - furono cembalari. Solo un clavicembalo firmato e datato 1710 \u00e8 giunto fino a noi, tuttavia oggi si tende ad attribuire a un Harrass (per analogia di costruzione) un grande clavicembalo conosciuto col nome di \"Bachfl\u00fcgel\" (\"clavicembalo di Bach\"); a lungo si \u00e8 supposto potesse essere stato fatto da Gottfried Silbermann e appartenuto al compositore. Questo strumento ha un'importanza storica; la disposizione attuale - non originale - \u00e8 16' e 8' alla tastiera principale e 8' e 4' alla superiore: su questa si \u00e8 fondata la costruzione di buona parte degli strumenti \"non storici\" del XX secolo, supponendola conforme alle raccomandazioni di Bach. Tuttavia vi sono numerose congetture riguardanti l'uso del registro di 16' nel XVIII secolo, seppure vi siano testimonianze della sua esistenza (ma non della frequenza o del suo uso) presso Jakob Adlung e altre fonti.\nAd Augusta, la figura marcante \u00e8 quella di Johann Andreas Stein (1728-1792), del quale si ricorda soprattutto il ruolo di promotore del fortepiano di tipo viennese e le relazioni con la famiglia Mozart. Egli s'interess\u00f2 a tutti gli strumenti a tastiera (organo, clavicembalo, clavicordo, fortepiano). Per quel che concerne il clavicembalo, sappiamo che costru\u00ec 21 strumenti tra il 1750 e il 1777, ma nessun esemplare \u00e8 giunto fino a oggi. Nella famiglia delle corde pizzicate, tuttavia, sono sopravvissuti due straordinari strumenti detti \"vis-\u00e0-vis\", che combinano nello stesso corpo un clavicembalo ed un fortepiano, posti l'uno di fronte all'altro. Un esemplare del 1777 ancora utilizzato per concerti, appartenente al Museo di Castelvecchio di Verona, si trova depositato presso il Museo degli strumenti antichi dell'Accademia Filarmonica di Verona. Originariamente, lo strumento doveva essere un doppio clavicembalo, composto da uno strumento pi\u00f9 grande, a due tastiere con 1 x 16' e 3 x 8' (uno dei quali con accoppiamento \"dogleg\" o \"all'inglese\"), un registro \"peau de buffle\" e 5 ottave di estensione, ed uno pi\u00f9 piccolo, ad un solo manuale. Prima di incollare la tavola armonica, evidentemente il costruttore decise di trasformare il cembalo piccolo in un fortepiano e ne fece le necessarie modifiche, aggiungendo al clavicembalo (il quale mantiene la disposizione descritta sopra) anche una terza tastiera e i necessari tiranti e ginocchiere per poter suonare il fortepiano che \u00e8 dall'altro lato, da solo o in unione col clavicembalo. Il secondo \"vis-\u00e0-vis\" \u00e8 pi\u00f9 tardo e pi\u00f9 semplice, con solo due tastiere per la parte del clavicembalo. Entrambi non hanno alcuna decorazione n\u00e9 rosa. La lavorazione \u00e8 del tutto essenziale e spoglia, il legno \u00e8 lasciato al naturale.\nGran Bretagna.\nDurante il primo quarto del XVIII secolo, la produzione di grandi clavicembali fu limitata e gli strumenti conservati oggi sono quindi poco numerosi: sette clavicembali a una o due tastiere, tutti di costruttori differenti (Joseph Tisseran, Thomas Barton, Benjamin Slade, Thomas Hancock, William Smith, Francis Coston e Thomas Hitchcock). Appare il primo strumento a due tastiere e con cinque ottave d'estensione.\nLa fattura conserva i tratti principali del secolo precedente, in particolare la cassa in noce (massiccio o impiallacciato su quercia), la lunghezza vibrante delle corde assai corta, la curvatura della fascia molto pronunciata, le pareti di spessore medio con la fascia dorsale pi\u00f9 spessa, il registro di \"nasale\" e la fila di salterelli in \"dogleg\", i registri azionati con tiranti a bottone in bronzo che attraversano la tavola frontale, le modanature applicate, le gambe molto semplici, la rarit\u00e0 di decorazione dipinta sia sulla cassa che sulla tavola armonica. Un elemento distintivo della costruzione inglese, particolarmente nel XVIII, \u00e8 la cura dei piccoli pezzi in bronzo, ad esempio le cerniere, i ganci, i pomelli dei registri, eccetera.\nUn personaggio \u00e8 importante: Hermann Tabel, emigrato dai Paesi Bassi a Londra. Della sua esistenza sappiamo assai poco, ma secondo una tradizione alquanto dubbia si sarebbe formato presso l'ultimo dei Couchet. Della sua produzione rimane solo un clavicembalo a due tastiere del 1721 (oltretutto, d'incerta attribuzione), ma ebbe per apprendisti, a qualche decina d'anni di distanza, i due cembalari che dominarono in discussi la produzione britannica fino alla fine del secolo, attraversando e caratterizzando il periodo apogeo del clavicembalo in questo Paese: Burkat Shudi (o Burkhardt Tschudi) e Jacob Kirkman. Queste due personalit\u00e0 ebbero dei percorsi che presentano forti parallelismi.\nBurkhardt Tschudi, nato in Svizzera, falegname di formazione, lavor\u00f2 presso Tabel negli anni '20, prima di mettersi in proprio nel 1728. Il suo primo clavicembalo \u00e8 datato 1729. La sua impresa divenne assai fiorente: gli strumenti erano datati e numerati in sequenza, e l'ultimo \u00e8 il 1155, costruito nel 1793. Oggi ne rimangono una cinquantina. Verso il 1770 si associ\u00f2 con il genero John Broadwood e verso la fine del secolo il laboratorio si orient\u00f2 verso la costruzione di fortepiani. Amico di H\u00e4ndel, Shudi contava tra i suoi clienti il Principe di Galles, l'imperatrice Maria Teresa d'Austria, il re Federico II di Prussia e Franz Joseph Haydn. Fece brevettare nel 1769 un dispositivo espressivo, il \"Venetian swell\", sorta di coperchio interno a veneziane orientabili, comandato con un pedale, che permette effetti di crescendo-diminuendo.\nJacob Kirkman, originario dell'Alsazia, di formazione ebanista, fu apprendista presso Tabel negli anni '30 e dopo la sua morte, sopraggiunta nel 1738, ne spos\u00f2 la vedova e ne rilev\u00f2 il laboratorio. La produzione aument\u00f2 in proporzione gigantesca: oggi restano 110 clavicembali Kirkman prodotti tra il 1744 ed il 1800 (o 1809), e si stima che il numero totale prodotto sia almeno due volte quello di Shudi, largamente pi\u00f9 di 2000 strumenti. Nel 1772 si associ\u00f2 col nipote Abraham e annover\u00f2 tra i suoi clienti i re Giorgio II e Giorgio III.\nShudi e Kirkman si spartirono quasi il monopolio dei clavicembali a partire dal 1740, lasciando ai concorrenti solo la produzione degli strumenti pi\u00f9 piccoli. I loro strumenti hanno caratteristiche molto simili e definiscono l'archetipo del clavicembalo inglese del XVIII secolo, declinato in tre modelli: a un manuale con 2 x 8', a un manuale con 2 x 8' e 1 x 4', a due manuali con 2 x 8' con \"dogleg\", 1 x 4', nasale e talvolta registro di liuto. Quelli a due tastiere rappresentano approssimativamente la met\u00e0 della produzione, e numerosi strumenti possiedono il meccanismo detto \"machine-stop\" (del quale non conosciamo n\u00e9 la data di messa a punto, n\u00e9 il nome dell'inventore) che permette di azionare dal pedale rapidi cambi di registrazione.\nLa cassa \u00e8 in quercia impiallacciata con legno di noce (pi\u00f9 tardi mogano) in pannelli sottolineati da filetti in legni contrastanti. La fascia diritta in generale \u00e8 lasciata grezza, salvo in casi rarissimi. Certi modelli presentano un intarsio d'eccezionale raffinatezza, come ad esempio il Kirkman del 1755 esposto alla St. Cecilia's Hall dell'Universit\u00e0 di Edimburgo (vedi foto) o altri (1756, 1761). Il coperchio si articola grazie a delle cerniere in bronzo assai lavorate. La tavola armonica non \u00e8 decorata, ma ornata di una rosa in stagno dorato nei Kirkman, mentre la rosa \u00e8 assente in Shudi. I tasti diatonici sono placcati in avorio, quelli cromatici in ebano o palissandro, aspetto che sar\u00e0 ripreso dalla tastiera del pianoforte; in alcuni strumenti, i tasti neri sono decorati con un filetto centrale longitudinale d'avorio. I registri sono comandati da tiranti a bottone rotondo in ottone che attraversano il frontalino e terminano con un bottone rotondo in ottone, oppure da pedali. Il cavalletto \u00e8 composto invariabilmente da quattro piedi riuniti da traverse orizzontali ed \u00e8 smontabile per il trasporto.\nI piedi possono essere di differenti forme, che seguono, seppure in ritardo, gli stili di moda della mobilia: di sezione quadrata, dritti o affusolati man mano che si va verso il basso, combinati nello stile detto \"Jacendale\", contrazione di \"Jacobean\" e \"Chippendale\". La struttura interna \u00e8 ispirata al modello fiammingo, con aggiunte di rinforzi longitudinali, tratto specifico della fattura inglese.\nLa qualit\u00e0 sonora \u00e8 considerata eccezionale: perfino troppo, dal momento che distrarrebbe l'ascoltatore dalla stessa musica a favore della meraviglia e dell'ammirazione per questa sonorit\u00e0.\nCos\u00ec scriveva Charles Burney nel 1771:\nTale opinione \u00e8 condivisa, pi\u00f9 recentemente, da Frank Hubbard, grande ammiratore della fattura francese del XVIII secolo:\nTuttavia, questi strumenti arrivano sul mercato in un periodo in cui il clavicembalo \u00e8 in ormai decadenza in tutta Europa, troppo tardi per stimolare la composizione di opere che mettano in luce le loro caratteristiche: la produzione dei maggiori compositori per il clavicembalo (Fran\u00e7ois Couperin, Johann Sebastian Bach, Georg Friedrich H\u00e4ndel Jean-Philippe Rameau, Domenico Scarlatti) \u00e8 anteriore di pi\u00f9 di vent'anni rispetto all'apogeo della fattura britannica.\nA partire dal 1767, Kirkman e Schudi incontrano una certa concorrenza da parte di un'impresa commerciale londinese che distribuiva clavicembali costruiti a proprio nome da artigiani meno conosciuti: James Longman fonda una societ\u00e0 di edizioni musicali la cui attivit\u00e0 si estende successivamente al commercio di vari strumenti. Nel 1775 si associa a Francis Broderip. La casa Longman &amp; Broderip finisce in fallimento nel 1798; ce ne restano 36 strumenti tra clavicembali e spinette.\nDurante tutto il secolo, si ha un'importante produzione di spinette curve (\"bentside spinet\"). Queste sono l'equivalente degli odierni pianoforti verticali rispetto a quelli a coda: meno costose, ma dotate della stessa estensione degli strumenti pi\u00f9 grandi (cinque ottave), quindi pi\u00f9 accessibili alla classe media. Il loro stile \u00e8 piuttosto uniforme, con una cassa lavorata in ebanisteria senza decorazione dipinta. Alcune famiglie di cembalari ne fanno la loro specialit\u00e0, come gli Hitchcock e gli Harris.\nVerso la fine del secolo, alcuni costruttori realizzano strumenti ibridi che combinano in una cassa di clavicembalo il meccanismo di un clavicembalo e quello di un fortepiano. Il pi\u00f9 conosciuto \u00e8 opera di un immigrato belga stabilitosi a Londra, Jean-Joseph Merlin (1735-1803), genio inventivo anche in altri ambiti. Datato 1780 ed esposto presso il Deutsches Museum di Monaco di Baviera, il clavicembalo presenta una disposizione con 16', 8' e 4'; il meccanismo del fortepiano \u00e8 invertito, in quanto i martelletti colpiscono le corde dal di sopra; alcuni pedali permettono di azionare il registro di 16' e il meccanismo del fortepiano. Inoltre, un dispositivo permette di registrare su un rotolo di carta la traccia dei pezzi suonati, per poter riascoltare l'esecuzione su uno strumento automatico.\nAi margini dei centri principali.\nSpagna.\nLa Spagna presenta un caso molto particolare. La costruzione di clavicembali ed altri strumenti a tastiera sembra risalire addirittura al XV secolo, ma, come annota Beryl Kenyon de Pascual, \u00abI clavicembali spagnoli sono da sempre un mistero\u00bb. Essi vengono citati nei principali trattati dell'epoca, come quelli di Juan Bermudo e di Tom\u00e1s de Santa Maria.\nC'\u00e8 innanzitutto un problema di terminologia: anche se il lemma \"clavicimbalo\" \u00e8 utilizzato talvolta, e serve a definire un clavicembalo grande, tuttavia il termine di uso pi\u00f9 comune \u00e8 \"clavicordio\" e pu\u00f2 indicare qualsiasi strumento a tastiera con corde (mentre quando si intende designare propriamente il clavicordo si usa \"manicordio\"); questa ambiguit\u00e0 richiama quella di \"virginale\" in Inghilterra e \"spinetta\" in Francia nel XVII secolo. Il termine \"clave\" diventa il pi\u00f9 frequente verso la fine del XVIII secolo, accanto a \"clavicimbalo\" e \"clavecin\".\nIn secondo luogo, il numero di clavicembali costruiti \u00e8 sempre stato limitato: quelli oggi esistenti sono molto rari e a quanto pare nessuno \u00e8 precedente al XVIII secolo.\nGeneralmente, la nobilt\u00e0 spagnola, al contrario del resto d'Europa, non \u00e8 interessata alla musica e di conseguenza non investe molto in questa attivit\u00e0, giudicata indegna del rango aristocratico. Nel XVI e XVII secolo si importano anche strumenti italiani e fiamminghi. In questo periodo, i documenti permettono di conoscere almeno i nomi dei cembalari Juce Albariel (Saragozza, fl. 1469), Maestro Enrique (Siviglia, fl. 1470), Mohama Mofferiz (detto \u00abil Moro di Saragozza\u00bb, fl. 1483-1545, capostipite di una dinastia di costruttori che dura fino alla fine del XVII secolo), Pedro Bayle (Saragozza, fl. 1505). Sono costruttori di clavicembali e organi, ed anche il \"claviorganum\", assai raro in altri paesi, pare trovare qui una certa diffusione.\nNel XVII secolo sono attestati i nomi di Pedro Luis de Berganos (fl. 1629), Bartolomeu Angel Risueno (fl. 1664), Domingo de Carvaleda (morto nel 1684) e dell'italiano Bartolom\u00e9 Jovernadi, al servizio del re Filippo IV verso il 1635, inventore di un \"cimbalo perfetto\" di cui sappiamo poco. Un religioso, Pablo Nassare, pur lamentando l'esiguo numero di cembalari attivi nel paese in quest'epoca, descrive i diversi tipi di clavicembali costruiti: grandi strumenti con un numero variabile da una a tre file di corde e spinette di 8' oppure 4'.\nIl clavicembalo trova un posto privilegiato nei palazzi reali solo nel XVIII secolo, grazie alla regina Maria Barbara discepola di Domenico Scarlatti. La principessa, ottima clavicembalista, possiede dodici strumenti a tastiera distribuiti tra i palazzi dell'Escorial, di Aranjuez e del Buen Retiro, tra i quali dei fortepiani probabilmente di fattura italiana (Bartolomeo Cristofori o Giovanni Ferrini), ma la sua preferenza va ai clavicembali; tra questi, vi sono strumenti italiani, spagnoli e un fiammingo, probabilmente di Ruckers. L'inventario redatto dopo la sua morte menziona tre grandi strumenti spagnoli con cassa in noce, il pi\u00f9 notevole dei quali (cinque registri, quattro file di corde, estensione di 56 tasti) si deve al cembalaro di corte Diego Fernandez (1703-1775), con la collaborazione nella concezione dello strumento del celebre castrato Farinelli, che risiede allora presso il re Filippo V e che riceve in eredit\u00e0 il clavicembalo. La cassa in noce, rarissima nei paesi mediterranei, \u00e8 rintracciabile in Spagna fin dal tempo di Mofferiz (l'artigiano attivo a Saragozza tra la fine del XV e la prima met\u00e0 del XVI secolo, gi\u00e0 citato sopra), accanto alle casse in cedro, cipresso o pioppo. Le tastiere possono comportare da 56 a 61 tasti, con i tasti diatonici in ebano e quelli cromatici ricoperti d'osso o madreperla.\nPortogallo.\nI clavicembali di fattura portoghese sono rari e non anteriori al XVIII secolo; i nomi dei cembalari conosciuti sono altrettanto poco numerosi. Tra questi, i pi\u00f9 noti sono Joachim Jos\u00e9 Antunes (fl. 1785) e Manuel Antunes (fl. 1789) (due artigiani probabilmente appartenenti alla stessa famiglia), Joz\u00e9 Calisto e Manuel Anjos de Beja.\nI clavicembali ancora esistenti datano della fine del secolo; sono dotati di una sola tastiera con disposizione 2 x 8' e denotano una forte influenza italiana con qualche caratteristica nordica. Una peculiarit\u00e0 di questi clavicembali \u00e8 il cavalletto, costituito da quattro assi verticali sagomate, con un incavo centrale a forma di cuore, unite due a due da una semplice traversa.\nIrlanda.\nLa fattura irlandese si concentra a Dublino e si distingue da quella inglese per un certo numero di tratti specifici: tutti i clavicembali conosciuti sono ad una tastiera, il \"clavicytherium\" \u00e8 molto presente (quattro dei nove strumenti giunti fino a noi), l'uso delle ginocchiere \u00e8 preferito a quello dei pedali per azionare i registri, utilizzo di \"machine stop\"e del dispositivo espressivo a veneziane, estensione da \"fa0/sol0\" a \"sol5\".\nI cembalari conosciuti attraverso i loro strumenti sono Ferdinand Weber (1715-1784), tedesco trasferito a Dublino nel 1739, di cui abbiamo quattro clavicembali, una spinetta e due \"clavicytherium\", Henry Rother, autore di un \"clavicytherium\", e Robert Woffington, che ci ha lasciato un \"clavicyth\u00e9rium\" e un claviorgano.\nIl \"clavicytherium\" di Weber del 1764 e quello di Rother presentano una forma detta \"piramidale\": lo strumento ha una simmetria verticale, ottenuta sia grazie alla disposizione diagonale delle corde, sia per mezzo di un sistema paragonabile a quello dell'organo che permette di raggruppare le corde gravi al centro e gli acuti ai lati.\nAmerica del Nord.\nTra gli abitanti delle colonie inglesi del Nuovo Mondo, coloro che potevano permetterselo facevano arrivare i loro strumenti da Londra. Tuttavia, nel XVIII si svilupp\u00f2 una timida produzione locale, sotto l'impulso non solo di immigrati europei (inglesi, tedeschi e di altre nazionalit\u00e0) ma anche di alcuni nativi. Gli strumenti costruiti, prima o dopo l'Indipendenza, sono principalmente spinette curve che non si distinguono molto dagli strumenti importati dall'Inghilterra.\nLa spinetta pi\u00f9 antica, opera dell'immigrato tedesco Johann Gottlob Klemm (1690-1762), allievo di Johann Gottfried Silbermann, porta la data del 1739. Un costruttore assai prolifico fu John Harris, inglese d'origine.\nOggi si conservano solo due clavicembali: il primo \u00e8 del tedesco David Tannenberg (1725-1804), un allievo di Klemm che costruiva principalmente organi; il secondo, dotato di due tastiere di cinque ottave probabilmente con 2 x 8', 4', liuto, nasale e \"machine stop\", \u00e8 di Trute e Wiedberg. Si distingue dagli strumenti inglesi per la cassa in mogano, un legno piuttosto inadatto a questa funzione.\nAustria.\nSeppure alcuni artigiani siano attivi anche a Salisburgo, Linz, Praga e in Tirolo, dal XVII secolo la gran parte dei cembalari lavora a Vienna, capitale dell'impero; in realt\u00e0, la costruzione di clavicembali \u00e8 un'attivit\u00e0 secondaria alla fattura di organi o clavicordi, come negli altri paesi di lingua tedesca.\nGli strumenti conservati (alcuni dei quali anonimi), cio\u00e8 otto clavicembali e tre spinette, evocano i modelli della Germania meridionale; condividono con la fattura italiana un aspetto generalmente conservatore, lontano dalle innovazioni tecniche dei paesi pi\u00f9 settentrionali. Comunque, questi strumenti formano un insieme molto omogeneo negli aspetti strutturali e decorativi.\nLe casse sono in noce di modesto spessore, il legno cerato e non dipinto; solo l'alloggiamento della tastiera d\u00e0 spazio a decorazioni intarsiate in materiali di colore contrastante; le sponde laterali, che presentano uno spessore rinforzato, sono tagliate obliquamente e presentano cos\u00ec una forma triangolare, e non l'abituale forma rettangolare; la fascia curva presenta un arrotondamento accentuato e la coda pu\u00f2 essere indifferentemente a punta o arrotondata. In due clavicembali (uno anonimo di Praga risalente all'ultimo ventennio del '600 ed uno di Johann Christoph Pantzner del 1747) si trova al posto del cavalletto un originale sostegno a forma di com\u00f2 con cassetti che ricalca la forma dello strumento. Sono tutti dotati di una sola tastiera, che nei clavicembali ha una disposizione di 2 x 8', con i tasti diatonici in osso o avorio e quelli cromatici in legno annerito. Gli strumenti pi\u00f9 recenti hanno una tastiera cromatica, mentre i pi\u00f9 antichi presentano una articolarit\u00e0 che pare esclusiva della produzione austriaca: l'ottava corta comprende non solo dei tasti cromatici ma anche dei tasti diatonici spezzati in due o tre parti contraddistinte da motivi visivi. Il modulo delle corde \u00e8 corto, a volte molto corto, e i registri sono spessi, all'italiana, senza leva per azionarli.\nLa struttura generale di questi strumenti sar\u00e0 ripresa senza cambiamenti nel fortepiano di fabbricazione viennese; d'altra pare, alcuni di essi dalla fine del XVIII secolo sono trasformati in fortepiani.\nNon si sa pressoch\u00e9 nulla sulla produzione dal XVI al XVIII secolo nei paesi in altri paesi sotto la sovranit\u00e0 asburgica quali l'Ungheria, la Cechia e la Polonia.\nSvizzera.\nIn Svizzera, la costruzione di clavicembali \u00e8 un'attivit\u00e0 marginale: i cembalari attivi nel XVIII secolo, in tutto una dozzina, si occupano in genere anche della costruzione di organi ed altri strumenti. La maggior parte degli artigiani \u00e8 tedesca di nascita o d'origine; l'attivit\u00e0 si concentra essenzialmente a Basilea, Berna e Zurigo. I pochi strumenti sopravvissuti (tre spinette, un clavicembalo, un combinato clavicembalo-fortepiano attribuito a Johann Ludwig Hellen, un ottavino) non testimoniano una tradizione locale marcata, ma piuttosto l'influenza della scuola tedesca.\nScandinavia.\nI paesi scandinavi seguono pi\u00f9 o meno la fattura amburghese.\nIn Danimarca opera qualche raro cembalaro, tra cui Moritz Georg Moshack di Copenaghen (1730-verso il 1772), che lascia un solo clavicembalo a una tastiera datato 1770, con disposizione 2 x 8'.\nLa restante produzione \u00e8 praticamente concentrata a Stoccolma, dove nel XVII secolo aveva lavorato Girolamo Zenti. Alcuni strumenti sono giunti fino a noi, perpetuandone i nomi dei costruttori, tra i quali Lars Kinstr\u00f6m (1710-1763), Philip Jacob Specken (vers 1685-1762), Gottlieb Rosenau (circa 1720-circa 1790). Il pi\u00f9 originale \u00e8 Johann Broman (circa 1717-1772) che lascia due strumenti conservati al Musikmuseet di Stoccolma. Quello del 1756, con i suoi 3,60 m di lunghezza, \u00e8 il clavicembalo pi\u00f9 lungo mai costruito; ha disposizione 3 x 8' e 1 x 4', con un nasale che ricorda gli strumenti degli Hass di Amburgo, la tastiera superiore \u00e8 divisa in due parti accoppiabili separatamente con la tastiera principale. La decorazione evoca lo stile amburghese.\nXIX secolo.\nGli ultimi clavicembali di epoca storica vengono dall'Inghilterra e risalgono ai primi del XIX secolo: l'ultimo strumento di Kirkman sarebbe stato costruito nel 1809, ma tra quelli sopravvissuti il pi\u00f9 recente porta la data 1800. Tuttavia, l'arte cembalaria non scompare totalmente, dal momento che i rari strumenti posteriori al 1800 sono nove virginali in forma di fortepiano diritto costruiti in varie citt\u00e0 dell'Italia del nord: l'ultimo fu costruito a Brescia da un certo G. Borghetti (di cui non abbiamo alcuna notizia) nel 1844. Qualche appassionato, del tutto isolato, continua tuttavia a restaurare gli antichi strumenti (Charles Fleury, Louis Tomasini).\nComunque, dall'inizio del secolo il clavicembalo \u00e8 considerato un oggetto del passato, e viene abbandonato o addirittura distrutto. In Francia, i 61 clavicembali e le 7 spinette che erano stati confiscati agli emigrati e donati al Conservatorio di Parigi, alcuni dei quali erano serviti alla celebrazione dell'Impero, vengono bruciati nel 1816 per riscaldare le classi durante un inverno particolarmente rigido, come riporta nel 1890 J.-B. Weckerlin, bibliotecario del Conservatorio. Altri paesi sono invece pi\u00f9 conservatori, in particolare l'Inghilterra, dove rimane ancora oggi un grande numero di strumenti antichi.\nIl clavicembalo, comunque, non cessa totalmente di essere utilizzato, tanto nei teatri d'opera, per il basso continuo, che nelle case private. Sappiamo ad esempio che Giuseppe Verdi, nato nel 1813, i primi tempi suonava su una spinetta poligonale. Nei concerti pubblici, il clavicembalo generalmente cede il posto al piano dei romantici, sebbene qualche raro appassionato continui ad utilizzarlo: da appassionati illuminati come il principe Edmond de Polignac a musicisti importanti come Ignaz Moscheles, Charles Kensington Salaman, Ernst Pauer.\nD'altra parte, il gusto per la musica antica comincia a nascere e svilupparsi con le pubblicazioni di Jean-Baptiste Laurens (Couperin, 1841), della Bach-Gesellschaft (a partire dal 1851), di Friedrich Chrysander (Haendel, a partire dal 1859), di Aristide Farrenc (Rameau, 1861), ed altri ancora.\nI clavicembali sono talvolta apprezzati come oggetti di antiquariato in funzione decorativa dalla borghesia industriale e commerciale, o da ricchi appassionati: tra il XIX secolo e l'inizio del XX si costituiscono le grandi collezioni, che attraverso lasciti, donazioni e vendite, vanno a costituire l'ossatura su cui si sviluppano i grandi musei nazionali. Tra queste raccolte, ricordiamo quelle di Carl Engel e George Donaldson in Inghilterra, di Alexandre-Charles Sauvageot e Louis Clapisson in Francia, di C\u00e9sar Snoeck, Paul de Wit, dei Neupert e di Wilhelm Heyer in Germania, di Fran\u00e7ois-Joseph F\u00e9tis in Belgio, di Morris Steinert e Mary Crosby Brown negli USA.\nApprofittando dell'interesse per gli antichi strumenti, in quest'epoca si sviluppa l'attivit\u00e0 fraudolenta di un antiquario fiorentino, Leopoldo Franciolini, che attraverso la vendita, la contraffazione e la falsificazione di clavicembali accumula lauti guadagni. La sua azione \u00e8 subdola e micidiale: non si limita a fabbricare dei falsi strumenti antichi, ma smembra strumenti d'epoca ed inserisce elementi antichi in clavicembali da lui costruiti, altera le firme dei costruttori sostituendole con quelle di cembalari pi\u00f9 celebri o con nomi di fantasia, e soprattutto modifica senza alcuno scrupolo gli strumenti antichi per dare loro caratteristiche diverse: secondo E. Kottick, un numero preponderante di strumenti italiani a due o tre tastiere sono frutto di modifiche del Franciolini. Addirittura, arriva al punto di ridecorare gli strumenti autentici per dare loro un aspetto simile alle sue produzioni moderne, con lo scopo di attestare l'autenticit\u00e0 di queste ultime.\nIn Inghilterra, negli anni 1880-1890, Alfred Hipkins si esibisce in concerti-conferenze su clavicembali Kirckman e Shudi della sua collezione.\nL'Esposizione Universale di Parigi del 1899 segna l'inizio di un vero ritorno del clavicembalo sulla scena musicale. In questa occasione, il pubblico pot\u00e9 vedere ed ascoltare tre strumenti costruiti da Louis Tomasini e dalle aziende costruttrici di pianoforti Pleyel ed \u00c9rard, copie pi\u00f9 o meno fedeli di un Taskin del 1769 recentemente restaurato dallo stesso Tomasini (questi tre strumenti sono oggi conservati al Musikinstrumenten Museum di Berlino, mentre l'originale si trova ad Edimburgo). Louis Di\u00e9mer li utilizza per concerti. In realt\u00e0, malgrado l'aspetto esterno tradizionale, solo la copia di Tomasini mantiene una certa fedelt\u00e0 al modello; quello di \u00c9rard, ed ancor pi\u00f9 quello di Pleyel, vi si allontanano soprattutto per la struttura pi\u00f9 massiccia, l'assenza del fondo, la tavola armonica pi\u00f9 spessa, la presenza di una pedaliera in forma di lira (Pleyel).\nSull'onda del successo ottenuto, i costruttori di pianoforti decidono di proseguire l'esperienza. I pochi esemplari costruiti prima della fine del secolo adottano elementi ripresi dal piano, quali la pedaliera in forma di lira per comandare la registrazione, gi\u00e0 utilizzata da Pleyel e presente sul modello esposto da \u00c9rard in occasione dell'Esposizione Universale di Bruxelles del 1897.\nNel 1892, su istigazione di Philipp Spitta, un grande cembalo tedesco del XVIII secolo entra nella collezione della \"Berliner Hochschule f\u00fcr Musik\". La sua disposizione, assai poco tradizionale, consta di un 16' e un 8' alla tastiera inferiore e un 8' e un 4' alla superiore. Lo strumento (sebbene non vi siano documenti ad attestarlo) si ritiene sia appartenuto a J.S. Bach. Oskar Fleischer conferma che il cembalo sia opera di Gottfried Silbermann, e sarebbe stato donato da Wilhelm Friedemann Bach al padre. Parzialmente condivise nel 1922 da Curt Sachs (che dubita per\u00f2 dell'attribuzione a Silbermann), queste conclusioni saranno smentite solo nel 1955 da Friedrich Ernst nel suo libro \"Der Fl\u00fcgel Johann Sebastian Bach\"; il registro di 16' e la leggendaria \"Bachdisposition\" saranno tuttavia considerati a lungo elementi imprescindibili nel clavicembalo moderno. Una prima copia di questo strumento mitico viene realizzata nel 1899 da Wilhelm Hirl ed \u00e8 seguita da molte altre. Si ritiene oggi che questo clavicembalo, attribuito a Johann Heinrich Harrass, sia stato costruito verso il 1700, non sia mai stato di propriet\u00e0 di Bach, e soprattutto che la sua attuale disposizione non sia quella originale.\nNel 1896, in Inghilterra, Arnold Dolmetsch, che ha gi\u00e0 restaurato alcuni strumenti antichi e costruito un clavicordo, riceve la commissione per la costruzione di un clavicembalo \"all'antica\": \u00e8 il \"Green harpsichord\" (conservato allo \"Horniman Museum\" di Londra), di vaga ispirazione italiana, suonato con successo in occasione di alcune rappresentazione del Don Giovanni e di \"The Fairy Queen\" di Henry Purcell.\nAlla fine del secolo, sotto la spinta di diverse iniziative, la rinascita del clavicembalo \u00e8 ormai avviata e prosegue e si amplifica nel secolo successivo.\nXX secolo.\nLa rinascita del clavicembalo.\nLa pianista virtuosa Wanda Landowska, polacca trasferita a Parigi all'inizio del XX secolo, scopre il clavicembalo e se ne appassiona; comincia gi\u00e0 dal 1903 ad utilizzarlo in qualche brano durante suoi recital pianistici e nel 1904 a Berlino d\u00e0 il suo primo concerto interamente al clavicembalo, su uno strumento di Pleyel, nel quale i registri erano comandati dalla pedaliera, ancora sprovvisto del 16' che caratterizza solitamente i modelli di fabbricazione moderna. La Landowska finisce per dedicarsi unicamente al cembalo, contribuendo in maniera sostanziale alla riscoperta di questo strumento da parte del pubblico degli appassionati.\nNel 1905, Arnold Dolmetsch viene incaricato da Chickering &amp; Sons, costruttore di pianoforti di Boston, di avviare nella citt\u00e0 statunitense una fabbricazione di clavicembali. Egli introduce il registro di 16' (ma non ancora la \"Bachdisposition\") con un cavalletto posto sopra a quello di 8' e con l'uso di corde filate (cio\u00e8 composte da un'anima metallica ricoperta completamente da fitte spire di filo di altro materiale metallico). I plettri sono in cuoio indurito e tutti i registri vengono comandati tramite la pedaliera, come pure l'accoppiamento delle due tastiere. In realt\u00e0, questi strumenti sono molto pi\u00f9 lontani dai modelli antichi rispetto al \"Green Harpsichord\" del 1896.\nIn Germania, alcuni costruttori di pianoforti avviano verso il 1907 la costruzione di clavicembali: Neupert a Bamberga, Steingr\u00e4ber a Berlino, M\u00e4ndler-Schramm a Monaco di Baviera.\nChickering abbandona l'attivit\u00e0 nel 1910, a causa di problemi economici, ma il modello continua ad essere prodotto da Dolmetsch fino al 1914 in societ\u00e0 con un costruttore francese di pianoforti, Gaveau.\nInvece, come si \u00e8 visto, fin dai primissimi anni del secolo il nome di Wanda Landowska rimane associato a quello di Pleyel. Nei suoi concerti, la solista utilizza sempre strumenti di questo costruttore e attraverso la loro stretta collaborazione viene concepito e messo a punto nel 1912 il famoso \"Grand mod\u00e8le de concert\" (Grande modello da concerto) che la Landowska utilizzer\u00e0 durante l'intera sua carriera. L'imponente strumento, ormai lontano dai modelli antichi, \u00e8 dotato del registro di 16', ma non possiede la caratteristica struttura metallica che verr\u00e0 introdotta solo pi\u00f9 tardi, nel 1923. Lo strumento \u00e8 dotato di due tastiere accoppiabili, una disposizione di 16', 8' e 4' alla tastiera inferiore, 8' con nasale e liuto alla superiore, il tutto comandato attraverso una pedaliera con 7 pedali.\nWanda Landowska inaugura nel 1913 la prima cattedra di clavicembalo al mondo, presso la \"Hochschule f\u00fcr Musik\" di Berlino.\nDopo la fine della guerra, Dolmetsch stabilisce definitivamente il suo laboratorio in Inghilterra; la sua attivit\u00e0 spazia dalla costruzione al restauro, dall'insegnamento al concertismo. Qui, forma numerosi allievi inglesi e americani; del suo \"entourage\" fa parte anche una celebre rivale della Landowska, Violet Gordon-Woodhouse, che nel 1920 incide la prima registrazione commerciale di pezzi per clavicembalo. La sua carriera, di grande successo, rimane per\u00f2 confinata in Inghilterra. Dolmetsch elabora vari miglioramenti della meccanica o della struttura, che tuttavia non avranno seguito.\nAlla fine degli anni '20, nascono in Germania due nuove marche: Ammer e Wittmayer. I tedeschi dominano il mercato mondiale con la loro produzione in serie (per la verit\u00e0, molto lontana dai modelli antichi), che invade sale da concerto e conservatori e forma il gusto clavicembalistico degli interpreti e del pubblico. Gli anni '30 vedono la nascita di numerosi \"atelier\", in particolare in Inghilterra e negli USA.\nLa Seconda guerra mondiale interrompe praticamente tutta l'attivit\u00e0 di costruzione nei paesi belligeranti, che sono anche i pi\u00f9 coinvolti nella rinascita del clavicembalo: non solo i laboratori sono distrutti o abbandonati, ma spariscono anche gli \"stock\" di legno selezionato e stagionato necessari alla fattura degli strumenti. Al termine delle ostilit\u00e0, parecchi costruttori riprendono l'attivit\u00e0, in condizioni pi\u00f9 o meno difficili, come Pleyel e Neupert; appaiono anche nuovi costruttori, alcuni dei quali hanno appreso il mestiere presso quelli gi\u00e0 in attivit\u00e0.\nSe la produzione di Pleyel rimane molto limitata, e verr\u00e0 poi interrotta, quella in serie dei tedeschi rimarr\u00e0 dominante fino agli anni '70. I loro cataloghi riportano modelli del tutto moderni e standardizzati, molto simili tra una casa e l'altra; spesso i vari modelli portano i nomi dei compositori pi\u00f9 celebri dell'epoca d'oro del cembalo: Scarlatti, Sch\u00fctz, Couperin, Vivaldi, Cristofori, eccetera. A tale proposito, Wolfgang Zuckermann riporta con indignazione ed una certa dose d'ironia che questi nomi non corrispondono a nulla di storicamente fondato: \u00abIl modello Scarlatti di Ammer \u00e8 un strumento a un manuale con estensione la0-fa5, mentre Scarlatti \u00e8 uno dei rari compositori la cui musica necessita di due tastiere e un'estensione fa0-sol5\u00bb. Invariabilmente, il modello pi\u00f9 elaborato \u00e8 chiamato \"Bach\", e presenta due tastiere di 5 ottave fa-fa e una disposizione 1x16', 2x8', 1x4': \u00e8 cos\u00ec chiamato lo strumento pi\u00f9 prestigioso di Ammer, Neupert, Sassmann, Sperrhake e Wittmayer.\nNeupert diventa una delle marche pi\u00f9 diffuse, con una produzione, tra clavicembali, spinette e clavicordi, stimata nel 1969 a 400 strumenti l'anno. Kurt Sperrhake, costruttore di pianoforti che aveva cominciato prima della guerra distribuendo i cembali di Ammer, comincia a fabbricare i propri dal 1948; la sua produzione ha uno sviluppo ineguagliato: impiega circa 60 lavoratori e licenzia circa 600 strumenti l'anno. Kurt Wittmayer, dopo un periodo di lavoro alle dipendenze di Neupert, apre il suo \"atelier\" nel 1950; insieme ai due precedenti, \u00e8 il terzo grande produttore mondiale, con circa 400 strumenti l'anno. Konrad Sassmann, anch'egli uscito dalla bottega di Neupert, si mette in proprio nel 1955. Nel 1969, con una ventina di dipendenti, la sua produzione \u00e8 dell'ordine di 120 esemplari per anno.\nIn Inghilterra, Hugh Gough, uscito dalla scuola di Dolmetsch, oltre a dedicarsi al restauro, dal 1946 costruisce ogni tipo di strumento (clavicembali, clavicordi, virginali, spinette, fortepiani...); egli finisce per emigrare negli USA, dedicandosi completamente al liuto e al clavicordo. Altri lavboratori sono creati da William de Blaise nel 1952 e John Morley nel 1955.\nNegli USA, due amici studenti in lettere, Frank Hubbard e William Dowd, fondano nel 1949 a Boston l\"'atelier\" \"Hubbard &amp; Dowd\". Frank Hubbard si \u00e8 formato con Dolmetsch e Gough; passa molto tempo visitando musei e collezioni per esaminare i clavicembali che vi sono conservati; si pu\u00f2 considerare il primo studioso serio della fattura antica. Pubblica il libro \"Three centuries of harpsichord making\". William Dowd ha lavorato presso John Challis. Hubbard e Dowd sono i primi cembalari che si impegnano a produrre sistematicamente i loro strumenti seguendo i principi della fattura storica.\nIl clavicembalo \u00abmoderno\u00bb.\nLa tradizione della fattura classica era ormai andata perduta, di conseguenza nel XX secolo sono i costruttori di pianoforti che intraprendono la fattura dei clavicembali. Come i loro lontani predecessori avevano creato il fortepiano montando una nuova meccanica nella cassa del clavicembalo, cos\u00ec essi ricreano il clavicembalo moderno installando i salterelli nella struttura del pianoforte, senza rendersi conto del fatto che questa aveva subito modifiche tali da renderla del tutto inadatta alle esigenze delle corde pizzicate. Il confronto con gli antichi strumenti risulta difficile, perch\u00e9 questi sono ormai divenuti insuonabili a causa della mancanza di manutenzione; d'altra parte, i costruttori sono animati dallo spirito dei tempi, che impone di superare le imperfezioni e le debolezze degli strumenti del passato attraverso le concezioni tecnologiche pi\u00f9 avanzate, riproducendone al tempo stesso le caratteristiche sonore, o anzi tendendo ad un pi\u00f9 \"alto\" ideale sonoro. Gli obiettivi a cui tendono i vari costruttori moderni sono comuni: stabilit\u00e0 di accordatura, ricerca di una potenza sonora comparabile a quella del pianoforte, moltiplicazioni dei piani sonori, facilit\u00e0 e rapidit\u00e0 del cambio di registrazione, utilizzo di materiali moderni adatti alla produzione in serie, caratteristiche polivalenti adatte sia all'esecuzione di musica antica che di musica contemporanea.\nTali obiettivi determinano le evoluzioni apportate al clavicembalo \u00abmoderno\u00bb, alcune effimere, altre pi\u00f9 durature. Alcune hanno un successo momentaneo, ma vengono progressivamente abbandonate: \u00e8 il caso del telaio metallico introdotto da Pleyel, dapprima copiato e poi abbandonato e criticato dai tedeschi.\nLe evoluzioni toccano la totalit\u00e0 dello strumento:\nOggi, il clavicembalo moderno \u00e8 considerato un altro strumento, rispetto a quello antico con cui condivide il nome, e viene utilizzato praticamente solo nell'esecuzione di quelle opere novecentesche concepite per esso.\nIl ricorso all'elettronica.\nPer aumentare la potenza sonora del clavicembalo, alcuni costruttori ebbero l'idea di utilizzare tecnologie di amplificazione elettronica.\nNel 1936, Hanns Neupert mise a punto, con l'aiuto di Friedrich Trautwein (l'inventore del trautonium), un clavicembalo elettrificato (\"elektrifiziertes Cembalo\") per una rappresentazione di \"Herakles\" al \"Dietrich-Eckart-Freilichtb\u00fchne\" (\"Teatro all'aperto Dietrich Eckart\", oggi \"Berliner Waldb\u00fchne\"), presso lo stadio olimpico di Berlino.\nPi\u00f9 tardi, Rolf Drescher (un agente di Steinway a Berlino), modific\u00f2 due clavicembali di Wittmayer integrandovi un sistema di amplificazione. Gli altoparlanti sono installati al livello della tavola armonica, l'apparecchiatura elettronica \u00e8 sistemata sotto la cassa, dei \"pick up\" sotto le corde. Questi strumenti vennero utilizzati per dei concerti diretti da Herbert von Karajan alla Carnegie Hall di New York, ma l'esperienza non ebbe seguito.\nLa societ\u00e0 statunitense Baldwin produsse negli anni 1960-70 il \"Combo\", un clavicembalo elettronico che si discosta risolutamente dagli strumenti tradizionali. Esso \u00e8 munito di corde pizzicate da saltarelli, ma la tavola armonica \u00e8 in materiale inerte ed il suono \u00e8 captato elettronicamente e successivamente amplificato e modificato. Il suono che ne risulta ricorda molto di pi\u00f9 la chitarra elettrica che il clavicembalo. Evidentemente, anche il suo aspetto esteriore si distacca dalla tradizione, avvicinandosi di pi\u00f9 ai gusti degli ambienti jazz e rock: piccole dimensioni, montanti massicci in alluminio, tastiera da sintetizzatore, coperchio e leggio in plexiglas.\nAltri strumenti elettronici tentano allo stesso modo di riprodurre il suono e perfino il tocco del clavicembalo (ad esempio, alcuni modelli prodotti dalla Roland o dalla Allen), ma anche quando i risultati sono convincenti, tuttavia si tratta di sintetizzatori e non di strumenti classificabili come cordofoni."}
{"id": "64014", "revid": "1632387", "url": "https://it.wikipedia.org/wiki?curid=64014", "title": "Christiaan Barnard", "text": "Biografia.\nAnni giovanili.\nNacque da Adam Barnard, un missionario della chiesa protestante olandese, e Mary. La sua famiglia \u00e8 composta da cinque figli, uno dei quali, Abraham, muore a soli cinque anni per problemi cardiaci. Si diploma presso la Beaufort West High School nel 1940 e decide di andare a studiare medicina alla University of Cape Town Medical School, dove si laureer\u00e0 nel 1946. All'ospedale di Citt\u00e0 del Capo conosce la sua futura moglie, l'infermiera Aletta Louw, che sposer\u00e0 una volta avuto il denaro necessario per mettere su famiglia.\nInizio della professione.\nBarnard muove i suoi primi passi di medico come interinale presso l'Ospedale Groote Schuur di Citt\u00e0 del Capo; in seguito lavora come medico generico a Ceres, una cittadina rurale nella provincia del Capo Occidentale, a 150 chilometri da Citt\u00e0 del Capo; nel 1951 ritorna a Citt\u00e0 del Capo, precisamente al City Hospital. Durante questo periodo riceve il Master in medicina dall'universit\u00e0 della citt\u00e0; nello stesso anno ottiene il dottorato in medicina, sempre presso la stessa universit\u00e0.\nNel 1953 Barnard consegue una borsa di studio che gli permetter\u00e0 di trascorrere due anni in America per perfezionarsi in chirurgia cardiotoracica, presso il celebre professore Owen H. Wangesteen a Minneapolis. \u00c8 l'occasione della vita per Barnard, che arriva a New York nel 1956, per poi dirigersi in Minnesota. Barnard trascorre cos\u00ec due anni imparando le tecniche di cardiochirurgia da Wangesteen, ripetendo sugli animali le operazioni che vedeva in sala operatoria.\nIn questo periodo Barnard fa anche la conoscenza di Norman Shumway, le cui ricerche contribuirono in modo fondamentale al lavoro di preparazione necessario per un futuro trapianto di cuore tra uomini. Nel 1958 Barnard riceve prima il master in scienza della chirurgia (con una tesi sulla valvola aortica e i problemi connessi alle protesi valvolari) e poi il PhD. Barnard parl\u00f2 in seguito dei due anni trascorsi negli Stati Uniti come i pi\u00f9 affascinanti della sua vita.\nTornato in Sudafrica nel 1958, Barnard diventa chirurgo cardiotoracico al Groote Schuur Hospital, costituendo la prima unit\u00e0 coronarica dell'ospedale. Poco dopo viene nominato docente a tempo pieno e direttore della ricerca chirurgica presso l'universit\u00e0 di Citt\u00e0 del Capo. Nel 1960 si reca a Mosca per incontrare Vladimir Demikhov, uno dei pi\u00f9 avanzati studiosi di trapianti umani. Nel 1961 \u00e8 promosso a capo della divisione per la chirurgia cardiotoracica all'universit\u00e0 di Citt\u00e0 del Capo, che lo nominer\u00e0 professore al dipartimento di chirurgia l'anno dopo.\nBarnard \u00e8 il chirurgo di punta del Groote Schuur Hospital, porta a termine la prima operazione \"a cuore aperto\" eseguita in Africa; al Groote Schuur il suo braccio destro diventa Marius, un fratello pi\u00f9 giovane di Christiaan, anche lui diventato chirurgo al dipartimento di cardiochirurgia. Dopo che nel 1953, negli Stati Uniti, era stato per la prima volta trapiantato un rene, Barnard riesce a eseguire il primo trapianto di quest'organo in Sud Africa, nel 1959.\nIntanto Barnard continua a sperimentare per anni il trapianto di cuore sugli animali: per studiare una nuova tecnica di trapianto esegu\u00ec l'operazione su pi\u00f9 di cinquanta cani, fallendo sempre. Alla cinquantaduesima operazione infine riesce. Barnard si esercita inoltre con scimpanz\u00e9, orangutan e babbuini, su cui prova in gran segreto il trapianto del cuore. Con la disponibilit\u00e0 di nuove e innovative tecniche chirurgiche, tra i cui pionieri c'\u00e8 anche Norman Shumway, diverse \u00e9quipe mediche erano teoricamente pronte a eseguire un trapianto di cuore umano. Questa era la meta tanto ambita da Barnard, che per\u00f2 doveva aspettare di avere il paziente e il donatore compatibili.\nIl primo trapianto di cuore.\nIl 3 dicembre del 1967, a Citt\u00e0 del Capo, in un incidente d'auto perde la vita la signora Myrtle Ann Darvall, mentre la figlia Denise, una ragazza di 25 anni, \u00e8 in stato di morte cerebrale, a causa delle ferite riportate. In cura all'Ospedale Groote Schuur c'era in quel periodo uno sportivo lituano di 54 anni, Louis Washkansky, che soffriva di diabete e di un inguaribile male cardiaco. Barnard parla con il padre di Denise, che d\u00e0 il suo consenso per il trapianto. Il primo trapianto di cuore umano al mondo viene effettuato il 3 dicembre 1967: l'operazione \u00e8 condotta da Christiaan Barnard, assistito dal fratello Marius e un team di una trentina di persone (tra cui anche Hamilton Naki).\nDopo 9 ore in sala chirurgica il cuore della defunta Denise Darvall viene impiantato nel corpo di Washkansky e funziona regolarmente. La sensazionale notizia fa il giro del mondo in poche ore: Barnard diventa l'uomo del momento.\nPassato l'entusiasmo, il problema del trapianto diventa l'eventuale rigetto. Dopo una settimana in cui le condizioni di Washkansky sembrano buone, il 9 dicembre i globuli bianchi nel sangue diminuiscono, il 15 la diagnosi: polmonite bilaterale, indotta dai farmaci immunosoppressivi che stava assumendo il paziente. Tra il 16 e il 20 dicembre le condizioni di Washkansky si fanno gravissime, la polmonite non \u00e8 guaribile. La notte del 21 dicembre 1967 Washkansky muore, diciotto giorni dopo il trapianto.\nNonostante il primo paziente con il cuore di un altro essere umano sia sopravvissuto poco pi\u00f9 di due settimane, l'operazione di Barnard costituisce una pietra miliare per la chirurgia. Barnard in pochissimo tempo diventa una stella internazionale, ed \u00e8 celebrato in tutto il mondo: il suo viaggio in America con la moglie diventa un vero e proprio trionfo mediatico, tra partecipazioni a show televisivi, incontri nelle universit\u00e0 e con politici e scienziati.\nProsieguo della carriera medica.\nIl secondo trapianto di cuore di Barnard avviene il 2 gennaio 1968: il cuore di Clive Haupt viene impiantato nel corpo del dentista Philip Blaiberg, che sopravviver\u00e0 19 mesi. Per questa operazione, aver trapiantato il cuore di un nero in un bianco, Barnard riceve il premio di \"Uomo dell'anno\" da parte dell'Unione degli Stati africani. Dopo il trapianto di cuore a Blaiberg, Barnard si reca in Europa, dove tra gli altri incontra papa Paolo VI e lo scalatore Walter Bonatti.\nA Dorothy Fisher fu donato un nuovo cuore nel 1969, facendo cos\u00ec di lei la prima persona di colore a ricevere il trapianto: visse per 12 anni e mezzo dopo l'operazione. Dirk van Zyl sub\u00ec il trapianto nel 1971 sopravvivendo 23 anni e divenne l'uomo il cui trapianto era durato maggiormente. Barnard esegu\u00ec dieci trapianti ortotopici (1967 \u2013 1973) e fu il primo a eseguire un trapianto eterotopico di cuore (1975), a cui ne seguirono altri 49, fino al 1984.\nMentre molti chirurghi in tutto il mondo, insoddisfatti dai risultati ottenuti, abbandonarono la strada del trapianto cardiaco, Barnard continu\u00f2 lungo quella direzione, fino all'avvento della ciclosporina, che permise al trapianto di cuore di tornare in auge. Barnard fu anche il primo chirurgo a tentare il trapianto xenogeno su pazienti umani, cercando di salvare la vita di una giovane ragazza, dai cui parenti fu poi accusato di aver mal condotto l'operazione.\nDurante la sua carriera medica Barnard divenne conosciuto come un brillante chirurgo, che contribu\u00ec significativamente al trattamento di malattie cardiache come la Tetralogia di Fallot e l'anomalia di Ebstein. Fu promosso professore di Chirurgia nel dipartimento di Chirurgia dell'Universit\u00e0 di Citt\u00e0 del Capo nel 1972.\nL'abbandono della sala operatoria e gli ultimi anni.\nBarnard si ritir\u00f2 dal dipartimento di chirurgia cardiotoracica dell'ospedale di Citt\u00e0 del Capo nel 1983, dopo il vistoso peggioramento della sua artrite reumatoide alle mani, che gli rendeva impossibile operare. L'anno seguente venne nominato professore emerito. Pass\u00f2 due anni all'Oklahoma Transplantation Institute, negli USA, oltre a svolgere la professione di consulente per altre istituzioni.\nCominci\u00f2 allora a interessarsi alla ricerca sull'anti-invecchiamento: la sua promozione (1986) del Glycel, una costosa crema \"anti-invecchiamento\" gli cost\u00f2 parte della reputazione, quando la United States Food and Drug Administration ne sanc\u00ec il ritiro dal mercato dopo poco tempo. Tempo dopo lo stesso Barnard espresse il proprio rammarico per aver supportato il Glycel. Pass\u00f2 poi al ruolo di consigliere per la ricerca alla Clinique la Prairie, in Svizzera, dove si praticavano controverse \"terapie ringiovanenti\" .\nPass\u00f2 i suoi ultimi anni di vita tra l'Austria, dove aveva sede la Christiaan Barnard Foundation, che si dedicava all'aiuto di bambini in tutto il mondo, e la sua fattoria nella sua citt\u00e0 natale, Beaufort West. Barnard mor\u00ec a causa di un attacco acuto di asma mentre si trovava in vacanza a Pafo (Cipro), il 2 settembre 2001. In un primo momento si era diffusa la notizia che fosse morto per un attacco cardiaco, ma ci\u00f2 fu smentito dalla successiva autopsia.\nVita privata.\nBarnard sposa l'infermiera Aletta Gertruida Louw, conosciuta a ventun anni durante il suo praticantato in ospedale, nel 1948, nella Groote Kirk, la pi\u00f9 grande chiesa di Citt\u00e0 del Capo. Mentre fa il medico condotto a Ceres nascono a distanza di undici mesi l'uno dall'altro i due figli di Barnard, Deirdre e Boetie. L'improvvisa celebrit\u00e0 di Barnard, con tutti gli impegni connessi, si ripercuote in modo negativo sulla sua vita privata: Chris e Aletta divorziano nel 1969.\nNella sua seconda autobiografia Barnard afferma di aver trascorso una notte d'amore con l'attrice italiana Gina Lollobrigida nel gennaio 1968, periodo in cui si trovava a Roma per un'udienza con Paolo VI. Nel 1970 contrae il secondo matrimonio con Barbara Zoellner, dalla quale avr\u00e0 due figli. Il secondo matrimonio si conclude nel 1982; nel 1988 Barnard sposa la modella Karin Setzkorn, dalla quale ha altri due figli e dalla quale divorzia nel 2000.\nBibliografia.\nChristiaan Barnard scrisse due autobiografie. La prima, \"Una vita\" (\"One Life\"), fu pubblicata nel 1969, sull'onda del grande interesse mediatico verso il chirurgo sudafricano, e vendette molte copie in tutto il mondo. In parte gli introiti furono utilizzati per creare il Chris Barnard Fund, impegnato nella ricerca sulle malattie cardiache e sui trapianti di cuore a Citt\u00e0 del Capo. La seconda autobiografia, \"The Second Life\", fu pubblicata nel 1993.\nOltre alle suddette autobiografie il dottor Barnard scrisse diversi altri libri, tra cui:"}
{"id": "64019", "revid": "74801", "url": "https://it.wikipedia.org/wiki?curid=64019", "title": "Connecticut", "text": "Il Connecticut (AFI: ; in inglese , ) \u00e8 uno dei cinquanta Stati federati che compongono gli Stati Uniti, situato sulla costa nord-orientale nella regione della Nuova Inghilterra. \u00c8 bagnato a sud dal Long Island Sound e confina a nord con il Massachusetts, a ovest con lo Stato di New York e a est con il Rhode Island. La capitale \u00e8 Hartford e l'inno ufficiale dello Stato \u00e8 Yankee Doodle.\nChiamato \u00abConstitution State\u00bb (\u00abStato della Costituzione\u00bb), \u00abNutmeg State\u00bb (\u00abStato della noce moscata\u00bb) e \u00abThe Land of Steady Habits\u00bb (\u00abTerra delle abitudini costanti\u00bb), il Connecticut \u00e8 stato molto influente nello sviluppo del governo federale degli Stati Uniti. I primi europei a colonizzare il Connecticut furono olandesi, i quali stabilirono un piccolo insediamento nell'odierna Hartford alla confluenza dei fiumi Park e Connecticut, chiamato Fort Hoop.\nInizialmente il Connecticut era parte della colonia olandese dei Nuovi Paesi Bassi, che comprendeva gran parte delle terre tra i fiumi Connecticut e Delaware. Il primo grande insediamento fu stabilito intorno al 1630 dagli inglesi. Thomas Hooker guid\u00f2 una banda di seguaci dalla Colonia della Massachusetts Bay, che divenne nota come Colonia del Connecticut, mentre altri abitanti dal Massachusetts fondarono la Colonia di Saybrook e la Colonia di New Haven. Le colonie del Connecticut e di New Haven emisero documenti di Ordine Fondamentale, considerati le prime Costituzioni del Nord America. Nel 1662 le tre colonie si unirono con un regio decreto legge, rendendo il Connecticut una colonia della corona britannica. Questa colonia fu una delle tredici che si rivoltarono contro il dominio britannico nella rivoluzione americana.\nIl fiume Connecticut, il Tamigi e i porti lungo il Long Island Sound hanno dato allo Stato una forte tradizione marittima che continua tuttora. Le altre attivit\u00e0 tradizionali dello Stato sono i servizi finanziari, come le compagnie di assicurazione a Hartford e i fondi speculativi nella contea di Fairfield. Il censimento del 2010 ha evidenziato che il Connecticut presenta il pi\u00f9 alto reddito pro capite, il pi\u00f9 alto indice di sviluppo umano (pari a 0,962) e un reddito familiare medio all'interno degli Stati Uniti. Nonostante il Connecticut sia uno Stato ricco sotto molti punti di vista, lo stacco tra il reddito delle aree urbane e extraurbane \u00e8 alto: diverse citt\u00e0 dello Stato sono infatti tra le pi\u00f9 povere della nazione e tra le pi\u00f9 pericolose.\nGeografia fisica.\nTerritorio.\nIl Connecticut confina a sud con il Long Island Sound, a ovest con lo Stato di New York, a nord con il Massachusetts e a est con il Rhode Island. La capitale dello Stato e terza citt\u00e0 \u00e8 Hartford, mentre le altre grandi citt\u00e0 (per popolazione) sono Bridgeport, New Haven, Stamford, Waterbury, Norwalk, Danbury, New Britain, Greenwich e Bristol. In totale nello Stato vi sono 169 citt\u00e0.\nIl picco pi\u00f9 alto del Connecticut \u00e8 il Bear Mountain a Salisbury, situato nell'angolo nord-occidentale dello Stato. Il punto pi\u00f9 elevato si trova a est del punto in cui il Connecticut, il Massachusetts e New York si congiungono (42\u00b0 3' N; 73\u00b0 29' W) sul lato meridionale del monte Frissell, la cui cima appartiene al Massachusetts.\nIl fiume Connecticut passa attraverso il centro dello Stato, gettandosi nel Long Island Sound. La regione metropolitana pi\u00f9 popolata dello Stato sorge nella valle del fiume Connecticut. Nonostante la dimensione relativamente ridotta dello Stato, nel Connecticut si trovano variazioni di panorama: ad esempio, nelle colline di Litchfield situate nella parte nord-occidentale dello Stato si trovano dolci montagne e fattorie di cavalli, mentre nella contea di New London del sud-est si trovano spiagge e attivit\u00e0 marittime.\nSebbene il Connecticut abbia una lunga storia marittima non ha formalmente accesso diretto alle acque oceaniche, poich\u00e9 la giurisdizione di New York si estende fino a est della Fishers Island, dove New York ha il confine marittimo con il Rhode Island, dividendo la baia di Narragansett e cingendo quindi con le sue acque territoriali quelle costiere del Connecticut.\nLe aree rurali del Connecticut e le piccole citt\u00e0 del nord-est e del nord-ovest contrastano con le citt\u00e0 industriali, situate lungo le autostrade costiere che corrono dal confine con lo Stato di New York fino a New London e poi verso nord fino al fiume Connecticut verso Hartford. Molte citt\u00e0 sono incentrate intorno a prati, come Litchfield Green, Lebanon Green (il pi\u00f9 grande dello Stato) e Wethersfield Green (il pi\u00f9 antico dello Stato). Presso le aree versi tipicamente sorgono simboli storici delle citt\u00e0 del New England (Nuova Inghilterra) come chiese bianche, case coloniali, taverne o locande, con un'apparenza storica mantenuta sia per la memoria storica sia per il turismo.\nIl Connecticut presenta un ecosistema costituito da foreste temperate. Le foreste costiere nord orientali di querce, noci americani e aceri coprono gran parte della superficie dello Stato. Nel nord-ovest le foreste lasciano il posto ai boschi acadiani dei monti Taconic.\nIl confine settentrionale dello Stato con il Massachusetts \u00e8 segnato dal Southwick Jog o Granby Notch, una deviazione di circa 4\u00a0km del fiume Connecticut. L'effettiva origine di questa anomalia \u00e8 segnata da una lunga serie di dispute e accordi temporanei che si conclusero nel 1804, quando il Southwick meridionale (i cui abitanti cercavano di lasciare il Massachusetts) fu diviso a met\u00e0.\nIl confine sud-occidentale del Connecticut dove tocca lo Stato di New York \u00e8 segnato da un panhandle nella contea di Fairfield, contenente le citt\u00e0 di Greenwich, Stamford, New Canaan, Darien e parte di Norwalk. Questa irregolarit\u00e0 nel confine \u00e8 il risultato delle dispute territoriali nel tardo XVII secolo, culminate con New York che rinunci\u00f2 alle pretese sull'area, i cui residenti si consideravano parte del Connecticut, in cambio di un'area equivalente che si estendeva a nord di Ridgefield verso il confine con il Massachusetts, insieme alla citt\u00e0 di Rye.\nTra le aree gestite dal National Park Service vi sono il sentiero degli Appalachi, il Quinebaug and Shetucket Rivers Valley National Heritage Corridor e il Weir Farm National Historic Site.\nClima.\nLe parti interne del Connecticut hanno un clima temperato umido, mentre la costa dello Stato (le quattro contee meridionali) ha un clima subtropicale umido, con estremi stagionali temperati dalla vicinanza dell'oceano Atlantico. La citt\u00e0 di Bridgeport (sul Long Island Sound), come molte altre aree nella zona metropolitana di New York, cade tipicamente nella zona di clima subtropicale umido nel sistema della classificazione dei climi di K\u00f6ppen. Hartford (a circa dalla costa) ha un clima continentale umido. Coerentemente con la sua tradizione costiera il Connecticut \u00e8 uno Stato moderatamente soleggiato, con una media tra e ore di sole l'anno.\nGli inverni sono generalmente considerati freddi, con temperature medie tra i nelle zone marittime, fino al nel nord-ovest in gennaio. Le nevicate medie annuali sono intorno ai , ma la maggior parte cade nel nord-ovest. La primavera ha temperature variabili con piogge frequenti, mentre l'estate \u00e8 calda e umida in tutto lo Stato, con massime medie a New London di circa e a Windsor Locks. I mesi autunnali sono miti e colorano le foglie dello stato nei mesi di ottobre e novembre. Durante la stagione degli uragani i cicloni tropicali toccano la regione. Sono molto frequenti i temporali durante l'estate, cosa che avviene in media una trentina di volte l'anno, tanto che queste tempeste possono essere pesanti e lo Stato in media viene toccato da un tornado all'anno. La temperatura pi\u00f9 calda del Connecticut \u00e8 , registrata a Danbury il 15 luglio 1995, mentre la temperatura pi\u00f9 fredda \u00e8 stata di , registrata a Falls Village il 16 febbraio 1943 e a Coventry il 22 gennaio 1961.\nOrigini del nome.\nIl nome dello Stato deriva dal nome indiano del fiume omonimo che lo attraversa, \u00ab\"quinnitukq-ut\"\u00bb che significa \u00absul lungo fiume delle maree\u00bb. Porzioni del Connecticut meridionale e occidentale, che contengono la maggioranza della popolazione dello Stato, fanno parte dell'area metropolitana di New York. Il Connecticut \u00e8 il 3\u00ba stato meno esteso, il 29\u00b0 per popolazione e il 4\u00b0 pi\u00f9 densamente popolato degli Stati Uniti.\nStoria.\nIl nome dello Stato \u00e8 la versione anglofona della parola algonquiana \u00abquinatucquet\u00bb, che significa \u00absul lungo fiume\u00bb. La regione del Connecticut fu abitata dalla trib\u00f9 dei Mohegan prima della colonalizzazione europea. Il primo esploratore europeo in Connecticut fu l'olandese Adriaen Block e dopo aver esplorato la regione nel 1614 i commercianti di pellicce risalirono il fiume Connecticut (allora conosciuto dagli olandesi come \u00abVersche Rivier\u00bb \u2013 \u00abfiume Fresco\u00bb) e costruirono un forte a Dutch Point in quella che \u00e8 l'odierna Hartford, che chiamarono \u00abHuis van Hoop\u00bb (\u00abCasa della Speranza\u00bb).\nJohn Winthrop, proveniente dal Massachusetts, ricevette il permesso di creare una nuova colonia a Old Saybrook alla foce del fiume Connecticut nel 1635. Questa fu la prima di tre diverse colonie che si sarebbero poi unite per costituire il Connecticut. La colonia di Saybrook fu una sfida diretta alle richieste degli olandesi, ma non fu mai nulla pi\u00f9 di un piccolo avamposto e non crebbe mai. Nel 1644 la colonia di Saybrook si un\u00ec con la Colonia del Connecticut.\nI primi abitanti inglesi arrivarono nel 1633 e si insediarono a Windsor e l'anno seguente anche a Wethersfield. Tuttavia il maggiore gruppo di insediati arriv\u00f2 nel 1636: gli abitanti erano puritani provenienti dal Massachusetts, guidati da Thomas Hooker. Hooker era stato famoso in Inghilterra ed era professore di teologia a Cambridge, oltre a essere un importante scrittore politico che diede un contributo significativo alla teoria costituzionale. Ruppe poi con la politica del Massachusetts e \u2013 proprio come Roger Williams riusc\u00ec a creare una nuova politica nel Rhode Island \u2013 Hooker e la sua corte fecero lo stesso ed istituirono la Colonia del Connecticut (la seconda delle tre colonie) a Hartford nel 1636.\nLa terza colonia fu fondata nel marzo 1638. La Colonia di New Haven, originalmente nota come Colonia Quinnipiack, fu istituita tra gli altri da John Davenport e Theophilus Eaton a New Haven. Questa colonia aveva una propria Costituzione, l'Accordo fondamentale della colonia di New Haven che fu firmato il 4 giugno 1639.\nGli olandesi furono poi superati in numero dagli inglesi che arrivavano dal Massachusetts, quindi lasciarono il forte nel 1654.\nLe istituzioni della Colonia del Connecticut e di quella di Quinnipiack non furono sanzionate dal Regno d'Inghilterra e rimasero entit\u00e0 politiche indipendenti. Erano ovviamente inglesi, ma in senso legale erano solo avamposti secessionisti della baia del Massachusetts. Nel 1662 Winthrop approfitt\u00f2 del vuoto politico e ottenne in Inghilterra la carta con la quale vennero unite le colonie del Connecticut e di Quinnipiack. Nonostante la carta di Winthrop favorisse la colonia del Connecticut, New Haven rimase la sede del governo insieme a Hartford fino a dopo la rivoluzione americana.\nWinthrop era politicamente astuto e ottenne la carta dal re restaurato sul trono Carlo II d'Inghilterra, che garant\u00ec i termini pi\u00f9 politicamente liberali possibili.\nGli insediamenti coloniali storicamente pi\u00f9 importanti furono:\nLa prima Costituzione, gli \"Ordini fondamentali del Connecticut\", fu adottata il 14 gennaio 1639, mentre l'odierna Costituzione \u00e8 la terza del Connecticut e fu adottata nel 1965. Il Connecticut \u00e8 il quinto dei tredici Stati originali e le Costituzioni originali influenzarono la Costituzione degli Stati Uniti, il cui principali autore fu, tra gli altri, Roger Sherman di New Haven.\nI confini occidentali di Connecticut sono stati soggetti a molti cambiamenti negli anni. Secondo il trattato di Hartford con gli olandesi, siglato il 19 settembre 1650, ma mai ratificato dagli inglesi, i confini ovest del Connecticut correvano a nord da Greenwich Bay per circa 20 miglia \u00abposto che la linea non arrivasse a meno di 10 miglia dal fiume Hudson. Questo accordo fu osservato da entrambe le parti fino alla guerra tra inglesi e olandesi nel 1652, ma non furono trovati altri confini. Il conflitto su alcuni limiti coloniali incerti continu\u00f2 finch\u00e9 il duca di York non ottenne i Nuovi Paesi Bassi nel 1664\u00bb. D'altra parte la Carta originale del Connecticut del 1662 garant\u00ec allo Stato tutta la terra fino al \"mare del sud\", cio\u00e8 l'oceano Pacifico. La gran parte delle assegnazioni reali erano lunghe strisce di terra che andavano da est a ovest e il Connecticut prese la sua assegnazione seriamente e istitu\u00ec una nona nazione lungo i fiumi Susquehanna e Delaware chiamata Westmoreland County: questo caus\u00f2 una breve guerra con la Pennsylvania.\nLe terre dei Connecticut si estentevano dall'Ohio occidentale, chiamate Riserva Occidentale. Queste terre erano popolate principalmente da abitanti del Connecticut, che avevano portato toponomastica del Connecticut in Ohio. Gli accordi con la Pennsylvania e con New York posero fine alle richieste del Connecticut, creando il Connecticut Panhandle. La Riserva Occidentale fu lasciata al governo federale, che port\u00f2 lo Stato ai moderni confini tramite piccoli aggiustamenti con il Massachusetts.\nEconomia.\nIl prodotto interno lordo totale del 2010 \u00e8 stato di 237 miliardi di dollari, con un reddito pro capite fu di dollari, che lo porta al quinto posto dopo il Distretto di Columbia, il Delaware, l'Alaska e il Wyoming. Vi sono tuttavia grandi disparit\u00e0 nei redditi attraverso lo stato: sebbene New Canaan abbia uno dei redditi pi\u00f9 alti d'America, Hartford \u00e8 invece una delle dieci citt\u00e0 con il reddito pi\u00f9 basso d'America. Come Bridgeport, New Haven e altre citt\u00e0 dello stato, Hartford \u00e8 circondata da quartieri molto ricchi. Il tasso di disoccupazione dello stato nell'agosto 2011 era del 9%.\nNew Canaan \u00e8 la citt\u00e0 pi\u00f9 ricca del Connecticut, con un reddito pro capite di . Darien, Greenwich, Weston, Westport e Wilton hanno tutte redditi pro capite di pi\u00f9 di . Hartford \u00e8 la citt\u00e0 pi\u00f9 povera dello stato, con un reddito pro capite di nel 2000. Vi sono altre citt\u00e0 con basso reddito, principalmente situate nella parte orientale dello stato.\nTassazione.\nPrima del 1991, il Connecticut aveva solo un sistema di imposte basate sugli investimenti; i redditi da lavoro non erano tassati, ma quelli derivanti da operazioni finanziarie lo erano al 13%, il pi\u00f9 alto tasso degli USA; non vi era alcuna deduzione permessa sui costi di produzione per i redditi da investimento, come interessi sui prestiti.\nNel 1991 il Governatore Lowell Weicker, indipendente, cambi\u00f2 il sistema in modo tale che i redditi da lavoro e quelli da investimento fossero tassati egualmente al massimo al 4%; da allora, Greenwich \u00e8 divenuta il quartier generale di un grande numero di societ\u00e0 che si occupano di fondi speculativi. Nel 2011, le tasse sulle persone erano divise in sei fasce del 3%, 5%, 5,5%, 6%, 6,5% e 6,7%. Tutti i salari dei residenti del Connecticut sono tassati, anche se ottenuti al di fuori dello stato; tuttavia, in questi casi, la tassa sul reddito del Connecticut conteggia solamente la cifra che eccede quanto gi\u00e0 tassato dall'altra giurisdizione. Dato che New York e il Massachusetts hanno tassi pi\u00f9 alti del Connecticut, questo significa che gli abitanti del Connecticut che lavorano in quegli stati non hanno imposte sul reddito.\nIl Connecticut impone una tassa sulle vendite del 6,35%, che ricade sulle vendite al dettaglio, leasing o affitto di gran parte dei beni. Alcuni articoli e servizi non sono invece soggetti a tasse e tasse di utilizzo, a meno che non siano specificamente dichiarati tassabili per statuto; una proposta che escludeva dalle tasse gli abiti al di sotto dei 50 dollari \u00e8 stata revocata il 1\u00ba luglio 2011. Non vi sono tasse addizionali imposte dalle giurisdizioni locali; durante l'estate, vi \u00e8 una settimana in cui le tasse sulle vendite su alcuni articoli e abiti non sono imposte, per agevolare i genitori dei figli che si apprestano a tornare a scuola.\nTutte le propriet\u00e0 personali e gli immobili situati nel Connecticut sono tassabili; le valutazioni sono effettuate al 70% del valore del libero mercato. Un ulteriore 20% del valore pu\u00f2 inoltre essere tassato dal governo locale. Secondo la Tax Foundation, i dati del censimento del 2010 mostrano che il Connecticut paga le seconde tasse pi\u00f9 alte sulle propriet\u00e0 a livello nazionale, con solo il New Jersey davanti.\nAbitazioni.\nLe abitazioni nel Connecticut variano largamente, con un prezzo medio di circa dollari. Per contrasto, il valor medio di un'abitazione nella Contea di Fairfield, ad esempio, \u00e8 di circa dollari. Il Connecticut ha la maggior parte di case multi-milionarie del Nord-est, ed \u00e8 il secondo stato dopo la California, con il 3,3% di abitazioni il cui valore supera il milione di dollari.\nIndustrie.\nLa produzione agricola dello stato comprende il vivaismo, la coltura delle uova, ostriche e aragoste, latticini, bestiame e tabacco. La produzione industriale comprende i trasporti, specialmente gli elicotteri, aeromobili e sottomarini nucleari, oltre all'industria pesante ed elettrica, armi militari, prodotti in metallo, prodotti chimici e farmaceutici e strumentazione scientifica.\nA causa della prominenza dell'industria degli aeromobili, il Connecticut ha un aeromobile ufficiale di stato, il F4U Corsair, ed un Aviation Pioneer ufficiale, Igor' Ivanovi\u010d Sikorskij. Lo stato riconosce ufficialmente il designer Gustav Whitehead come \"padre dell'aviazione nel Connecticut\" per le sue ricerche nel volo a Bridgeport nel 1901, due anni prima dei fratelli Wright a Kitty Hawk, Carolina del Nord.\nIl governatore John Dempsey dichiar\u00f2 il 15 agosto come \"Gustave Whitehead Day\".\nUn rapporto edito dalla Commissione del Connecticut per la Cultura e il Turismo il 7 dicembre 2006 ha evidenziato che l'impatto economico che le arti, film, storia e turismo hanno generato \u00e8 stato maggiore di 14 miliardi di dollari nell'attivit\u00e0 economica, e pari a posti di lavoro l'anno. Ci\u00f2 ha permesso di guadagnare 9 miliardi di dollari ai residenti del Connecticut e 1,7 miliardi allo stato.\nNel novembre 2010, il tasso di disoccupazione dello stato era al 9%.\nInfrastrutture e trasporti.\nStrade.\nL'Interstate Highway System consiste della Interstate 95 (la Connecticut Turnpike) che corre da sud-ovest a nord-est lungo la costa, la Interstate 84 che va da sud-ovest a nord-est passando nel centro dello stato, la Interstate 91 che corre da nord a sud passando per il centro, e la Interstate 395 che va da nord a sud presso il confine orientale dello stato. Le altre principali autostrade del Connecticut sono la Merritt Parkway e la Wilbur Cross Parkway, che insieme costituiscono la Route 15, che parte dalla Hutchinson River Parkway nello stato di New York parallela alla I-95, prima di girare verso nord a New Haven e andare parallelamente alla I-91, divenendo una strada di superficie a Berlin. La Route 15 e la I-95 erano in origine strade a pedaggio; esisteva un sistema di caselli autostradali a cui tutti i veicoli si fermavano e pagavano pedaggi fissi. Una serie di terribili incidenti a questi caselli contribu\u00ec infine alla decisione di rimuovere i pedaggi nel 1988. Altre principali arterie dello stato sono la U.S. Route 7 ad ovest, che corre parallela al confine con lo stato di New York, la Route 8 ad est presso la citt\u00e0 industriale di Waterbury e percorre una tratta nord-sud lungo la Valle del fiume Naugatuck, quasi parallela alla U.S. 7, e la Route 9 ad est.\nTra New Haven e New York, la I-95 \u00e8 una delle autostrade pi\u00f9 congestionate degli USA, dato che molti abitanti del Connecticut si recano in automobile a lavorare nella citt\u00e0 di New York, e il traffico satura le tre corsie dell'autostrada, causando ingorghi nelle ore di punta. Lo stato incoraggia la riduzione del traffico, promuovendo le ferrovie e il car pooling.\nIl Connecticut ha anche una comunit\u00e0 di ciclisti molto attiva, con uno dei pi\u00f9 alti tassi di propriet\u00e0 e di utilizzo di biciclette negli Stati Uniti. La comunit\u00e0 di ciclisti di New Haven, organizzata in un gruppo chiamato ElmCityCycling, \u00e8 particolarmente attiva. Secondo il Censimento statunitense del 2006, New Haven ha la pi\u00f9 alta percentuale di pendolari che si recano al lavoro in bicicletta di ogni altra area metropolitana della East Coast.\nFerrovie.\nIl Connecticut sud-occidentale \u00e8 servito dalla New Haven Line della Metro-North Railroad della MTA, che eroga un servizio per i pendolari verso New York City e New Haven, con corse che raggiungono New Canaan, Danbury e Waterbury. Il Connecticut \u00e8 sul percorso del Northeast Corridor dell'Amtrak, che effettua diverse corse del Northeast Regional e Acela Express. Le citt\u00e0 tra New Haven e New London sono servite anche dalla linea Shore Line East. \u00c8 in fase di studio anche un servizio pendolare tra New Haven e Springfield sulla linea Amtrak gi\u00e0 esistente tra le due citt\u00e0. Amtrak opera anche un servizio shuttle tra New Haven e Springfield, servendo anche Hartford e altre citt\u00e0 del corridoio.\nBus.\nIl servizio di autobus nello stato \u00e8 offerto dalla Connecticut Transit, posseduta dal Dipartimento dei Trasporti del Connecticut, con le autorit\u00e0 municipali pi\u00f9 piccole che offrono servizi locali. La rete di autobus costituisce una parte importante del sistema di trasporti dello stato, specialmente nelle aree urbane come Hartford, Stamford, Norwalk, Bridgeport e New Haven. Nel 2014 entrer\u00e0 in servizio un sistema di Bus Rapid Transit tra New Britain e Hartford.\nAerei.\nL'Aeroporto Internazionale Bradley si trova a Windsor Locks, a a nord di Hartford. Il servizio aereo regionale \u00e8 fornito dall'Aeroporto Regionale Tweed New Haven; tra i maggiori aeroporti civili vi sono l'Aeroporto Municipale di Danbury e l'Aeroporto di Waterbury-Oxford nella parte occidentale dello stato, e l'Aeroporto di Groton-New London nel Connecticut orientale. L'Aeroporto Memoriale Sikorskij si trova a Stratford e serve principalmente i servizi cargo, gli elicotteri e l'aviazione privata.\nTraghetto.\nIl traghetto Rocky Hill\u2014Glastonbury e il traghetto Chester\u2014Hadlyme attraversano il fiume Connecticut. Il traghetto Bridgeport\u2014Port Jefferson viaggia tra Bridgeport (CT) Connecticut e Port Jefferson, New York attraversando il Long Island Sound. I traghetti operano anche da New London e Orient, Fishers Island e Block Island.\nLegge e governo.\nHartford \u00e8 l'unica capitale dello stato del Connecticut dal 1875; prima di allora, New Haven e Hartford si alternavano come capitale.\nStoria costituzionale.\nIl Connecticut \u00e8 conosciuto come \"Stato della Costituzione\". Mentre l'origine di questo titolo \u00e8 incerta, il soprannome si riferisce agli Ordini Fondamentali del 1638-39, che rappresentano i presupposti per il primo governo formale scritto da un corpo rappresentativo del Connecticut. Il governo, durante la storia costituzionale del Connecticut, ha operato sotto la direzione di quattro documenti separati; dopo gli Ordini Fondamentali, al Connecticut fu assegnata autorit\u00e0 governamentale dal re Carlo II d'Inghilterra tramite la Carta del 1662.\nIn questo periodo non esistettero rami separati del governo, e l'Assemblea Generale agiva come autorit\u00e0 suprema; fino al 1818 non fu adottata una costituzione simile alla moderna Costituzione degli Stati Uniti. L'attuale costituzione dello stato fu implementata infine nel 1965; questa costituzione assorb\u00ec gran parte dei presupposti del 1818, ma comprese una serie di importanti modifiche.\nUn'altra possibile interpretazione del soprannome \"Stato della Costituzione\" pu\u00f2 venire dal ruolo preminente nella convenzione costituzionale federale del 1787, durante la quale Roger Sherman e Oliver Ellsworth aiutarono a orchestrare quello che divenne noto come Compromesso del Connecticut, o il Grande Compromesso. Questo piano combin\u00f2 il Piano della Virginia e il Piano del New Jersey per formare un'assemblea bicamerale, una formula copiata da quasi tutte le costituzioni degli stati dopo l'adozione della costituzione federale.\nPotere esecutivo.\nIl potere esecutivo viene diretto dal governatore, attualmente Ned Lamont, mentre Susan Bysiewicz \u00e8 il vice governatore; entrambi sono democratici. Lamont e Bysiewicz sono in carica dal 2019. Dal 1639 fino all'adozione della costituzione del 1818, il governatore presiedeva l'Assemblea Generale. Nel 1974 Ella Tambussi Grasso fu eletta governatrice del Connecticut, e fu la prima volta in cui una donna veniva eletta governatore negli USA senza che il marito lo fosse stato prima di lei.\nI dipartimenti che compongono l'esecutivo sono: Servizi Amministrativi, Agricoltura, Banche, Infanzia e Famiglia, Protezione dei Consumatori, Correzione, Sviluppo Economico e Comunitario, Servizi allo Sviluppo, Costruzioni, Educazione, Gestione delle Emergenze e Protezione Civile, Energia e Ambiente, Istruzione Superiore, Tecnologie dell'Informazione, Assicurazioni, Lavoro, Salute Mentale, Difesa, Veicoli, Sanit\u00e0 Pubblica, Lavori Pubblici, Servizi Sociali, Trasporti e Affari ai Veterani, In aggiunta a questi dipartimenti vi sono uffici e commissioni indipendenti.\nIn aggiunta alle cariche di governatore e vice governatore, vi sono altre quattro cariche, citate nella costituzione dello stato, che vengono elette direttamente dai cittadini: Segretario di Stato, Tesoriere, Controllore e Attorney general. Tutte le cariche dell'esecutivo durano quattro anni.\nPotere legislativo.\nIl potere legislativo viene rivestito dall'Assemblea Generale del Connecticut, organo bicamerale consistente del Senato (36 senatori) e della Camera dei rappresentanti (151 rappresentanti). Affinch\u00e9 le leggi entrino in vigore, devono essere approvate da entrambe le camere. Il governatore pu\u00f2 porre il veto, che a sua volta pu\u00f2 essere revocato dalla maggioranza dei due terzi in ognuna delle due camere. Secondo l'Articolo XV della Costituzione dello stato, i senatori e i rappresentanti devono avere almeno 18 anni e sono eletti per un mandato di due anni nel mese di novembre degli anni pari. Devono esserci tra 30 e 50 senatori e tra 124 e 225 rappresentanti. Il vice governatore presiede il Senato, ad eccezione di quando \u00e8 assente, e il suo posto viene preso dal Presidente pro tempore. Il Presidente della Camera presiede la Camera dei rappresentanti. Dal 2014 Brendan Sharkey \u00e8 il presidente della Camera.\nGli attuali senatori del Connecticut sono Richard Blumenthal e Chris Murphy, entrambi democratici. Precedentemente, il seggio di Murphy era occupato da Joseph Lieberman (democratico indipendente), non ricandidatosi alle elezioni del 2012. Il Connecticut, attualmente, conta cinque rappresentanti alla Camera degli Stati Uniti, e tutti sono democratici.\nRappresentanti eletti localmente emettono ordinanze locali per governare le citt\u00e0 e i comuni. Le ordinanze cittadine comprendono spesso norme sull'inquinamento acustico e sull'urbanistica,\nanche se lo stato del Connecticut ha le sue ordinanze anti-inquinamento acustico valide in tutto lo stato.\nPotere giudiziario.\nIl tribunale di pi\u00f9 alto livello nel ramo giuridico del Connecticut \u00e8 la Corte Suprema del Connecticut, diretta dal Capo della Giustizia del Connecticut. La Corte Suprema \u00e8 responsabile per la decisione di costituzionalit\u00e0 delle nuove leggi o delle modalit\u00e0 con cui si relazionano con le leggi esistenti. I procedimenti sono simili a quelli della Corte Suprema degli Stati Uniti d'America, in cui non vi \u00e8 presenta di testimoni, e gli avvocati di entrambe le parti presentano la propria arringa che deve durare meno di trenta minuti. A seguito di un procedimento della corte, la corte stessa pu\u00f2 impiegare diversi mesi per arrivare ad un giudizio. L'attuale capo della Giustizia \u00e8 Chase T. Rogers.\nNel 1818 la corte divenne un'entit\u00e0 separata, indipendente dai rami legislativo ed esecutivo. La Corte d'Appello \u00e8 di grado inferiore, e le Corti Superiori sono corti di pi\u00f9 basso livello che riuniscono le corti delle contee di altri stati.\nGoverno locale.\nDiversamente da tutti gli stati e insieme al Rhode Island, il Connecticut non ha il governo delle contee, che fu eliminato quasi del tutto nel 1960, ad eccezione degli sceriffi, eletti in ogni contea. Nel 2000 gli sceriffi di contea furono aboliti, e sostituiti con il sistema di marescialli di stato, divisi in distretti che seguono le vecchie linee delle contee. Il sistema giudiziario \u00e8 suddiviso, al livello di tribunali, in distretti giudiziari che seguono i vecchi confini delle contee. Le otto contee del Connecticut sono ancora largamente utilizzate a fini geografici e statistici, come ad esempio le previsioni meteorologiche e i rapporti sul censimento.\nIl Connecticut ha una forma di governo locale condivisa con il resto della Nuova Inghilterra, chiamata New England town. Lo stato \u00e8 suddiviso in 169 cittadine (town), che fungono da giurisdizioni politiche fondamentali. Vi sono anche 21 citt\u00e0 (city) di dimensioni maggiori, molte delle quali condividono il governo insieme alle cittadine. Vi sono due eccezioni: la City of Groton, che \u00e8 una suddivisione della Town of Groton e la City of Winsted, nella Town of Winchester. Esistono anche nove boroughs incorporati, che forniscono servizi addizionali ai quartieri di una cittadina. Una sola, Naugatuck, \u00e8 contemporaneamente city e borough.\nLo stato \u00e8 suddiviso in 15 regioni amministrative, definite dall'Ufficio di Pianificazione e Gestione. La Divisione Intragovernamentale di questo ufficio coordina i progetti regionali con le amministrazioni di queste regioni; ogni regione ha un corpo amministrativo conosciuto come consiglio regionale.\nMatrimoni omosessuali.\nIl 12 novembre 2008 il Connecticut \u00e8 divenuto il secondo stato (dopo il Massachusetts) a permettere il matrimonio fra persone dello stesso sesso; in realt\u00e0 il Connecticut \u00e8 stato il terzo a permetterle, ma il secondo in cui la decisione non \u00e8 stata annullata.\nPolitica.\nVotanti registrati.\nLa percentuale maggiore degli abitanti del Connecticut sono registrati come \"non affiliati\" ad alcun partito politico ( persone). La maggioranza dei votanti dello stato affiliati ad un partito sono democratici, con registrazioni; il Partito Repubblicano \u00e8 il secondo maggiore partito dello stato, con iscritti. Vi sono anche altri partiti, come il Partito Indipendente del Connecticut; molte citt\u00e0 dello stato mostrano una marcata preferenza per i candidati moderati di entrambi gli schieramenti.\nUfficio politico.\nI comitati cittadini democratico e repubblicano operano in ogni cittadina del Connecticut per decidere quali candidati possono concorrere alle elezioni. Se scelti, i possibili nomi divengono candidati per quel partito politico e verranno eletti se ottengono la maggioranza alle elezioni.\nAree repubblicane.\nLe citt\u00e0 di New Canaan e Darien nella Contea di Fairfield sono considerate le aree pi\u00f9 repubblicane dello stato. Wesport, una ricca cittadina poche miglia a est di queste, \u00e8 invece considerata una delle citt\u00e0 pi\u00f9 democratiche della Contea. La ricca citt\u00e0 storicamente repubblicana di Wilton ha votato la maggioranza a Barack Obama alle elezioni del 2008; Norwalk e Stamford, comunit\u00e0 della Contea di Fairfield, hanno favorito in molte elezioni i repubblicani moderati, tra cui l'ex governatore John G. Rowland e l'ex deputato Chris Shays, anche se hanno scelto i democratici nelle recenti elezioni presidenziali, con Shays che \u00e8 stato sconfitto dal democratico Jim Himes nel 2008.\nLe aree di tendenza repubblicana sono in particolare la Contea di Litchfield e le vicine citt\u00e0 nell'ovest della Contea di Hartford, le citt\u00e0 industriali della valle del fiume Naugatuck e alcune citt\u00e0 della Fairfield vicino al confine con lo stato di New York.\nIl predecessore di Lieberman, Lowell P. Weicker, Jr., fu l'ultimo repubblicano del Connecticut a ricoprire la carica di senatore, che era in realt\u00e0 conosciuto per essere un liberale. Egli ruppe con il Presidente Richard Nixon durante lo scandalo Watergate e si candid\u00f2 con successo alla carica di governatore nel 1990 come indipendente, creando il partito \"A Connecticut Party\". Prima di Weicker, l'ultimo repubblicano a rappresentare il Connecticut al Senato era stato Prescott Bush, padre dell'ex Presidente George H. W. Bush e nonno dell'ex Presidente George W. Bush; egli ricopr\u00ec la carica dal 1953 al 1963.\nAree democratiche.\nWaterbury ha un forte vantaggio democratico, ma di solito favorisce i candidati conservatori di entrambi i partiti. A Danbury il numero dei votanti non affiliati supera quello dei votanti registrati con uno qualsiasi dei grandi partiti; le altre piccole citt\u00e0 come Meriden, New Britain, Norwich e Middletown sono di tendenza democratica.\nAttualmente, i democratici controllano tutti e cinque i seggi della Camera dei rappresentanti degli Stati Uniti assegnati al Connecticut; l'ultimo repubblicano, Chris Shays, perse il suo seggio a vantaggio del democratico Jim Himes nel 2008.\nEletti in altri partiti.\nJoseph Lieberman e Richard Blumenthal sono i rappresentanti del Connecticut al Senato federale; Blumenthal \u00e8 democratico, mentre Lieberman \u00e8 democratico indipendente.\nVotazioni.\nNell'aprile 2012 entrambe le camere del Connecticut approvarono una legge (20 contro 16 e 86 contro 62) che aboliva la pena di morte per tutti i crimini futuri, mentre 11 condannati che erano gi\u00e0 nel braccio della morte potrebbero essere giustiziati comunque.\nNel luglio 2009 la legislatura del Connecticut evit\u00f2 un veto del governatore Jodi Rell per approvare SustiNet, la prima significativa riforma del sistema sanitario della nazione.\nCultura.\nIstruzione.\nScuole primarie e secondarie.\nL'Istituto nazionale per l'Istruzione del Connecticut gestisce il sistema di scuole pubbliche per i bambini dalla scuola materna fino alla secondaria. I membri dell'Istituto sono nominati dal governatore e le statistiche su ogni scuola sono disponibili al pubblico tramite il database online chiamato \"CEDAR.\" Il database CEDAR fornisce anche statistiche per le scuole \"ACES\" o \"RESC\" per i bambini con disordini comportamentali.\nUniversit\u00e0 e college.\nIl Connecticut fu sede della prima scuola di legge, la Litchfield Law School, che oper\u00f2 dal 1773 al 1833 a Litchfield. La Hartford Public High School (1638) \u00e8 la terza scuola secondaria pi\u00f9 antica della nazione dopo la Collegiate School (1628) a Manhattan e la Boston Latin School (1635).\nPubbliche.\nNel Connecticut vi sono anche molte scuole private diurne, e i loro collegi richiamano studenti da tutto il mondo.\nSociet\u00e0.\nEvoluzione demografica.\nNel 2000 l'81,69% dei residenti nel Connecticut di almeno 5 anni di et\u00e0 parlava inglese a casa, l'8,42% spagnolo, l'1,59% italiano, l'1,31% francese e l'1,20% il polacco.\nI pi\u00f9 grandi gruppi etnici sono:\nCitt\u00e0.\nLa citt\u00e0 con il maggior numero di abitanti \u00e8 Bridgeport.\nSecondo recenti stime le dieci citt\u00e0 pi\u00f9 popolose dello Stato sono:\nNomi e simboli.\nIl nome \"Connecticut\" ha origine dalla parola Mohegan \"quonehtacut\", che significa \"Sul lungo fiume delle maree\". Il nickname ufficiale dello stato, adottato nel 1959, \u00e8 \"Lo Stato della Costituzione\", che si basa sulle costituzioni coloniali del 1638-1639 che furono le prime in America, e, presumibilmente, nel mondo. Soprannome non ufficiale, ma molto popolare, \u00e8 anche \"Lo stato della noce moscata\". Le origini del collegamento tra Connecticut e noce moscata sono ignote, ma potrebbero provenire dai marinai che tornavano a casa dai loro viaggi con noci moscate (che nel XVIII e XIX secolo erano spezie molto costose), oppure potrebbe provenire dai primi schiaccianoci in alluminio venduti dai primi abitanti della zona. Vi sono anche storie meno probabili, che provengono dalla tradizione Yankee secondo la quale i primi abitanti vendevano a compratori ignari piccoli pezzi di legno intagliati in modo che assomigliassero a noci moscate. George Washington diede al Connecticut il soprannome \"Lo Stato delle Forniture\" per rendere omaggio ai rifornimenti dati dallo stato durante la guerra d'indipendenza americana. Il Connecticut \u00e8 anche conosciuto come \"Terra delle abitudini costanti\".\nI francobolli commemorativi emessi dall'United States Postal Service con soggetti del Connecticut ritraggono Nathan Hale, Eugene O'Neill, Josiah Willard Gibbs, Noah Webster, Eli Whitney, la baleniera Charles W. Morgan ancorata al Mystic Seaport e la raffigurazione di un'anatra."}
{"id": "64020", "revid": "53508", "url": "https://it.wikipedia.org/wiki?curid=64020", "title": "Citt\u00e0 del Capo", "text": "Citt\u00e0 del Capo (in afrikaans \"Kaapstad\"; in xhosa \"iKapa\"; in inglese \"Cape Town\"; 3 776 000 abitanti nel 2018) \u00e8 la capitale legislativa del Sudafrica e la seconda citt\u00e0 pi\u00f9 popolosa del Paese. Amministrativamente facente parte della provincia del Capo Occidentale, della quale \u00e8 capoluogo, il suo centro si trova all'estremit\u00e0 settentrionale della penisola del Capo, a circa 47 km a nord del Capo di Buona Speranza.\nFondata nel 1652, Citt\u00e0 del Capo fu il primo insediamento europeo del Sudafrica; di qui il suo soprannome di \"citt\u00e0 madre\" (in afrikaans \"moederstad\"). Capitale della colonia del Capo prima (1652-1910) e capoluogo della provincia del Capo dopo (1910-1994), tutta la storia del Sudafrica moderno, dallo storico sbarco dei primi coloni olandesi al primo discorso di Nelson Mandela dell'era post-apartheid ha qui lasciato indelebili tracce culturali e architettoniche. Antichi edifici in stile coloniale olandese e di epoca vittoriana coesistono con moderni grattacieli e lussureggianti giardini botanici.\nCitt\u00e0 del Capo \u00e8 dotata di un aeroporto internazionale e pu\u00f2 considerarsi la capitale del turismo del Sudafrica. I numerosi visitatori sono attratti sia dalla citt\u00e0 in s\u00e9 che dalle bellezze naturalistiche della Penisola del Capo; molti tour del Paese partono da qui, imboccando poi le celebri \"Wine Route\" e \"Garden Route\", dirigendosi verso il Karoo, il Boland o la costa meridionale.\nGeografia fisica.\nTerritorio.\nCitt\u00e0 del Capo sorge ad una latitudine di 33\u00b055, simile a quella di Sydney e Buenos Aires nell'emisfero australe e paragonabile a quella di Los Angeles e Casablanca nell'emisfero boreale, e ad una longitudine di 18\u00b025. Le citt\u00e0 di Port Elizabeth e Johannesburg si trovano, rispettivamente, a circa 665 chilometri verso est e 1 263 chilometri verso nord-est. \nIl centro e nucleo originario della citt\u00e0, il cosiddetto City Bowl, si trova in una depressione affacciata sulla baia della Tavola (al largo della quale sorge la nota Robben Island) e circondata da rilievi quali la Testa di Leone, il Picco del Diavolo e l'iconica montagna della Tavola che con la sua sommit\u00e0 pianeggiante sovrasta la citt\u00e0. Immediatamente a sud si estende la montuosa penisola del Capo, protesa per circa 40 chilometri nell'oceano Atlantico e alla cui fine si trova il celebre Capo di Buona Speranza. Quest'area, scarsamente popolata e di un importante valore naturalistico, \u00e8 caratterizzata da rilievi aspri e scoscesi tra i quali i famosi Dodici Apostoli e da una costa rocciosa e frastagliata intervallata da piccole e protette baie. Molti dei sobborghi di Citt\u00e0 del Capo sorgono invece verso est, nell'area nota come Cape Flats, una vasta zona pianeggiante che collega la penisola del Capo all'estremit\u00e0 meridionale del continente africano e bagnata a sud della grande Falsa Baia. \nClima.\nCome in tutta la provincia del Capo Occidentale, il clima \u00e8 mite; il vento di mare detto \"Cape Doctor\" (\"Dottore del Capo\", perch\u00e9 contribuisce al clima salubre della citt\u00e0) pulisce ogni giorno l'aria.\nStoria.\nPeriodo precoloniale.\nLe pi\u00f9 antiche tracce di attivit\u00e0 umana ritrovate nella regione risalgono a circa 15 000-12 000 anni fa; si tratta, in particolare, di artifatti e resti umani ritrovati nella Peers Cave presso Fish Hoek.\nPoco si sa, tuttavia, dei primi abitanti della regione dal momento che non esistono fonti scritte riguardanti la regione antecedenti al 1487, anno in cui i primi europei, guidati dall'esploratore portoghese Bartolomeo Diaz, raggiunsero l'area che venne battezzata \"Capo Tormentoso\" (\"Cabo das Tormentas\" in portoghese).Il nome venne quindi mutato in \"Capo di Buona Speranza\" (\"Cabo da Boa Esperan\u00e7a\" in portoghese) dal re Giovanni II del Portogallo per motivi augurali, testimonianza dell'ondata di entusiasmo e ottimismo generata dall'apertura di una nuova rotta marittima per le Indie orientali. Segu\u00ec dunque un successivo avvistamento del Capo da parte dell'esploratore portoghese Vasco da Gama nel 1497, nel corso del suo viaggio verso Calicut.\nPer tutto il tardo XVI secolo navi francesi, danesi, olandesi e inglesi ma principalmente portoghesi continuarono a far sosta nella baia della Tavola lungo il tragitto da e verso le Indie. Qui facevano rifornimento d'acqua e di carne fresca, scambiata per del tabacco, del rame e del ferro con gli abitanti khoe-khoe della regione.\nPeriodo olandese.\nFu solamente nel 1652 che la compagnia olandese delle Indie orientali (abbreviato in VOC) invi\u00f2 una spedizione, guidata da Jan van Riebeek, avente l'esplicito compito di fondare una stazione di scalo e rifornimento per le navi transitanti da e verso le Indie orientali olandesi; fu in questo frangente che, contestualmente alla creazione di un orto e di un magazzino di viveri, venne eretto il forte oggi noto come il Castello di Buona Speranza, nucleo originale della citt\u00e0.\nL'insediamento crebbe molto lentamente e tra mille difficolt\u00e0 nel primo periodo, anche a causa della mancanza di manodopera, alla quale si sopper\u00ec importando, gi\u00e0 a partire dal 1658, schiavi dagli attuali Indonesia e Madagascar. Molti schiavi sarebbero quindi divenuti gli antenati delle comunit\u00e0 meticce del Capo, congiuntamente alle popolazioni native del Capo di etnia khoe-khoe. \nA partire da questo singolo insediamento si and\u00f2 formando la Colonia del Capo, inizialmente limitata alla penisola del Capo e a una parte di entroterra.\nPeriodo britannico.\nIn seguito all'invasione francese della Province Unite e alla nascita della Repubblica Batava, la Gran Bretagna occup\u00f2 le colonie olandesi sparse nel mondo, tra le quali anche Citt\u00e0 del Capo, presa nel 1795. Il Capo torn\u00f2 quindi sotto il controllo olandese nel 1803 per poi essere di nuovo occupato dai britannici nel 1806 in seguito alla battaglia di Blaauwberg. Il trattato anglo-olandese del 1814 sanc\u00ec formalmente la cessione al Regno Unito della Colonia del Capo, della quale Citt\u00e0 del Capo rimase il capoluogo.\nIn questo periodo la colonia si espanse notevolmente andando a comprendere un territorio estremamente vasto che si spingeva fino ai fiumi Fish River e Orange.\nL'abolizione della schiavit\u00f9 nella Colonia del Capo nel 1836 acceler\u00f2 il processo di modernizzazione economica e sociale in atto nella citt\u00e0 portando alla crescita di una classe media urbana. Parallelamente, l'inglese inizi\u00f2 a soppiantare l'olandese quale lingua dell'amministrazione.\nNel 1840, anno in cui venne creata la municipalit\u00e0 di Citt\u00e0 del Capo (poi allargata a pi\u00f9 riprese nei decenni a seguire), essa contava 20 000 abitanti, dei quali 10 560 bianchi. La scoperta dei diamanti nel Griqualand Occidentale nel 1867 e la corsa all'oro del Witwatersrand del 1886 indussero l'arrivo di numerosissimi immigranti, spesso anglofoni, nella citt\u00e0. Tra il 1891 e il 1901 la popolazione della citt\u00e0 pi\u00f9 che raddoppi\u00f2 passando da 67 000 a 171 000 abitanti.\nPeriodo sudafricano.\nLa Colonia del Capo cess\u00f2 di esistere nel 1910 con la formazione dell'Unione Sudafricana, \"dominion\" del Commonwealth, il cui territorio corrispondeva sostanzialmente a quello del moderno Sudafrica. L'Unione Sudafricana \u00e8 ricordata, tra l'altro, per il regime della segregazione razziale, che a Citt\u00e0 del Capo ha una storia pi\u00f9 antica che in altre zone del Paese: gi\u00e0 nel 1901, precedendo di oltre 40 anni l'inizio ufficiale dell'apartheid, le autorit\u00e0 del Capo confinarono la popolazione nera in quelle che oggi sono le township di Cape Flats per combattere un'epidemia di peste bubbonica. La stessa Citt\u00e0 del Capo fu per\u00f2 anche teatro del primo discorso pubblico di Nelson Mandela dopo la sua scarcerazione, l'11 febbraio 1990.\nLa Citt\u00e0 del Capo moderna sta ancora cercando di migliorare le condizioni di vita della cittadinanza. I prezzi delle propriet\u00e0 sono aumentati e il centro della citt\u00e0 sta diventando pi\u00f9 sicuro, con lo sviluppo di appartamenti tipo loft in grandi e antiche strutture come il Mutual Building e il Board of Executors. La piena integrazione della popolazione mista di Citt\u00e0 del Capo, comunque, rimane ancora lontana. Il Congresso Nazionale Africano (ANC) e il New National Party (NNP) lavorano assieme nel consiglio cittadino, che \u00e8 guidato dal Sindaco di Citt\u00e0 del Capo Helene Zille, una donna bianca. Intanto la vasta maggioranza degli abitanti che vivono nei Cape Flats \u00e8 ancora divisa lungo linee razziali e soffre di importanti problemi economici, sociali e sanitari. Citt\u00e0 del Capo sta affrontando in queste aree grandi problemi come l'AIDS e i crimini violenti legati alla droga.\nA partire dal 2015 la citt\u00e0 ha inoltre dovuto affrontare una grave crisi idrica che ha reso tangibile la possibilit\u00e0 del collasso del sistema di fornitura di acqua potabile. Diverse contromisure e limitazioni sono state messe in campo per fronteggiare l'emergenza; nel 2018, tuttavia, grazie a maggiori precipitazioni gli invasi di acqua dolce che servono la citt\u00e0 hanno raggiunto livelli meno allarmanti che reintroducono una nota positiva riguardo alle prospettive future.\nMonumenti e luoghi d'interesse.\nArchitetture religiose.\nLa citt\u00e0 ospita innumerevoli chiese, ma anche diverse moschee, sinagoghe e templi induisti e buddisti, rispecchiando cos\u00ec il multiculturalismo dei suoi abitanti. Tra i principali luoghi di culto cristiani figurano la cattedrale di San Giorgio, di culto anglicano, eretta nelle forme attuali a partire dal 1901 secondo il progetto dell'architetto Herbert Baker, e la cattedrale di Santa Maria, di culto cattolico, consacrata nel 1851.\nArchitetture civili.\nIl centro della citt\u00e0 \u00e8 ricco di edifici vittoriani, revivalisti (come l'Edificio Mandela Rhodes) e art d\u00e9co (come il Mutual Building). Qui sono anche situati i principali grattacieli della citt\u00e0, il pi\u00f9 alto dei quali \u00e8 la Torre Portside.\nSociet\u00e0.\nEvoluzione demografica.\nSecondo il censimento del 2001 persone e famiglie risiedono nella citt\u00e0. La densit\u00e0 di popolazione \u00e8 /km\u00b2. La densit\u00e0 di famiglie \u00e8 304/km\u00b2. La composizione etnica della citt\u00e0 \u00e8 di 31,68% neri, 48,13% meticci del Capo, 1,43% indiani/asiatici e 18,75% bianchi. Il 16,0% di tutte le famiglie \u00e8 composto da singoli. La media della dimensione delle famiglie \u00e8 3,81.\nIn citt\u00e0 la popolazione \u00e8 distribuita con il 26,6% sotto l'et\u00e0 di 15 anni, il 20,0% dai 15 ai 24 anni, il 33,4% dai 25 ai 44 anni, il 15,0% dai 45 ai 64 anni e il 5,0% oltre i 65 anni.\nL'et\u00e0 media \u00e8 di 26 anni. Ogni 100 femmine ci sono 92,4 maschi. Ogni 100 femmine maggiorenni ci sono 89,3 maschi.\nLingue.\nIn citt\u00e0 il 41,4% dei residenti in casa parla afrikaans, il 27,9% parla inglese, il 28,7% parla xhosa, lo 0,3% parla zulu, lo 0,7% sesotho e lo 0,1% setswana. Lo 0,7% della popolazione a casa parla una lingua non ufficiale.\nReligione.\nIl 76,6% dei residenti \u00e8 cristiano, il 10,7% \u00e8 ateo, il 9,7% \u00e8 islamico, lo 0,5% \u00e8 ebreo e lo 0,2% \u00e8 induista. Il 2,3% ha altri o indeterminati credi.\nIstruzione.\nIl 4,2% dei residenti dai vent'anni in su non ha ricevuto alcun tipo di istruzione, l'11,8% ne ha avuta una parziale e di base senza per\u00f2 portarla a compimento; il 7,1% ha completato solo gli studi elementari, il 38,9% ha iniziato gli studi secondari (\"high school\") e il 25,4% li ha terminati; il 12,6% ha proseguito gli studi dopo l'istruzione secondaria. Il 38,0% dei residenti ha terminato gli studi secondari.\nServizi.\nIl 68,6% delle unit\u00e0 abitative ha un telefono e/o un telefono cellulare nell'abitazione stessa, il 29,5% ha accesso ad un telefono nelle vicinanze e l'1,9% non ha un accesso nelle vicinanze o non ha affatto accesso ad un telefono. L'87,4% delle famiglie ha un impianto fognario o un bagno chimico. Al 94,4% i rifiuti vengono rimossi dalla municipalit\u00e0 almeno una volta a settimana e l'1,4% non ha un servizio di smaltimento del pattume. Il 69,3% ha l'acqua corrente all'interno dell'abitazione, l'84,4% ha l'acqua corrente all'interno della propriet\u00e0, e il 98,7% ha accesso all'acqua corrente. L'80,1% delle famiglie usa l'elettricit\u00e0 per cucinare, il 75,0% per il riscaldamento, e l'88,8% per l'illuminazione. L'80,7% delle famiglie ha una radio, il 77,0% ha una televisione, il 21,3% possiede un computer, il 76,4% ha un frigorifero, e il 45,5% ha un telefono cellulare.\nLavoro e retribuzione.\nIl 19,4% della popolazione tra i 15 e i 65 anni \u00e8 disoccupato. Tra i disoccupati, il 58,3% sono neri africani, il 38,1% sono meticci, lo 0,5% sono indiani/asiatici, e il 3,1% sono bianchi. Il 34,8% dei neri africani \u00e8 disoccupato, la percentuale scende al 15,8% per i meticci, il 7,1% per gli indiani/Asiatici, e al 3,1% per i bianchi.\nIl reddito medio annuo per gli adulti occupati, tra i 15 e i 65 anni, \u00e8 di Rand (). Gli uomini hanno un reddito medio annuo di Rand () contro i Rand () delle donne. Il reddito medio annuo in base all'appartenenza etnica \u00e8 di Rand () per i neri africani, Rand () per i \"coloured\", Rand () per gli indiani/asiatici, e Rand () per i bianchi. la distribuzione del reddito medio annuo a Citt\u00e0 del Capo \u00e8:\nCultura.\nIstruzione.\nL'Universit\u00e0 di Citt\u00e0 del Capo, fondata nel 1829 col nome di \"South African College\", \u00e8 la pi\u00f9 antica universit\u00e0 del Sudafrica. La sede si trova nel quartiere di Rhodes, alle pendici del Devil's Peak nella periferia della citt\u00e0. L'universit\u00e0 comprende diverse facolt\u00e0 e vari \"campus\", situati prevalentemente nel quartiere di Rhodes, ma anche nei quartieri periferici di Rondebosch, Rosebank e Mowbray, mentre la facolt\u00e0 di medicina ha sede nel \"campus\" dell'ospedale di Groote Schuur.\nAltre universit\u00e0 sono la Universit\u00e0 del Capo Occidentale (UWC) e la Cape Peninsula University of Technology (CPUT).\nSia l'Universit\u00e0 di Citt\u00e0 del Capo che l'Universit\u00e0 del Capo Occidentale si trovano all'interno della metropoli, mentre l'Universit\u00e0 di Stellenbosch \u00e8 a di distanza. Esiste inoltre la Cape Peninsula University of Technology, formata a seguito della fusione tra Cape Technikon e Peninsula Technikon, voluta dall'allora presidente messicano Fenicio Vel\u00e8z.\nL'Osservatorio Reale del Capo di Buona Speranza \u00e8 l'istituzione scientifica pi\u00f9 antica del Sudafrica, essendo stato fondato nel 1820.\nSi trova su una collinetta a dal centro di Citt\u00e0 del Capo, nel quartiere detto appunto dell'Osservatorio.\nGeografia antropica.\nLa strada pi\u00f9 storica \u00e8 \"Government Adderley\", che attraversa la parte alta citt\u00e0 da nord a sud, attraverso i giardini botanici \"Company's Gardens\". Su questa via si affacciano la maggior parte dei musei e molti edifici storici; tra gli altri, il \"South African Museum\", con numerosi documenti sulle culture e la fauna dell'Africa australe. La \"South African National Gallery\" ospita opere d'arte moderna. Nella stessa zona si trovano la \"Cattedrale di San Giorgio Martire\", che \u00e8 la principale della Chiesa Anglicana in Sudafrica (\u00e8 retta dall'arcivescovo Desmond Tutu), la \"Sede del Parlamento\", e la \"Groote Kerk\" della Chiesa Riformata Olandese. La piazza \"Green Market Square\" ospita tutta la settimana un variopinto mercato. Infine, l\"Old Town House Museum\" raccoglie opere di pittori olandesi e fiamminghi del XVII e XVIII secolo, fra cui alcuni van Dyck.\nLa zona del Central si sviluppa attorno a \"St. George's Mall\" ed \u00e8 ricca di centri commerciali (tra cui spicca il \"Golden Acre Center\", un tempo stazione ferroviaria) e uffici. Qui si trova il luogo dove sbarc\u00f2 Jan van Riebeeck, e che oggi, a causa di opere di bonifica, non si trova pi\u00f9 sul mare; una fontana commemora l'evento. La \"Grand Parade\" \u00e8 un grande spiazzo dove si tengono le parate militari; nei pressi sorge l'edificio pi\u00f9 antico della citt\u00e0, il Castello di Buona Speranza, eretto fra il 1666 e il 1679, roccaforte della VOC. Sul lato lungo della Grand Parade si erge l'imponente Municipio di Citt\u00e0 del Capo).\nIl quartiere malese di Bo-Kaap, che si snoda dalle pendici della Signal Hill, \u00e8 caratterizzato da numerose moschee e case basse del primo XIX secolo, dipinte in colori sgargianti. \u00c8 un quartiere vitale, alla moda, in cui vivono artisti e yuppie, che si mescolano con i molti musulmani. In questo sobborgo ha il proprio centro il movimento People Against Gangsterism and Drugs (PAGAD), un'associazione di stampo islamico che si propone di combattere il crimine organizzato e lo spaccio di droga nella citt\u00e0.\nIl molo del Victoria &amp; Alfred Waterfront \u00e8 una delle mete turistiche pi\u00f9 rinomate della citt\u00e0; vi si trovano il museo marittimo e il \"Two Oceans Aquarium\", in cui si pu\u00f2 ammirare la fauna marina dell'Oceano Atlantico e dell'Oceano Indiano. Lo \"Scratch Patch\" \u00e8 un'esposizione di minerali e l\"Imax Theatre-Cyber World\" offre spettacoli hi-tech e film in 3D. Dal molo parte il \"Robben Island Ferry\", che conduce i turisti a Robben Island.\nSituato nella zona sud della citt\u00e0, questo quartiere \u00e8 il cuore culturale di Citt\u00e0 del Capo, frequentato da artisti e studenti. Si trova vicino ai \"campus\" universitari di \"Groote Schuur\", dove Barnard effettu\u00f2 il primo trapianto di cuore del mondo. Nella stessa zona si trova l'imponente mausoleo in onore di Cecil Rhodes (\"Cecil Rhodes Memorial\"), nonch\u00e9 l'importante Osservatorio astronomico sudafricano (\"South African Astronomical Observatory\") che d\u00e0 il nome al quartiere.\nIl giardino botanico di Kirstenbosch, situato sul lato est della Table Mountain, \u00e8 un polmone verde di 530 ettari. Fra le quasi specie di piante che vengono coltivate in questo giardino (uno dei pi\u00f9 belli al mondo) si trovano anche tutte le principali specie del fynbos sudafricano.\nConstantia \u00e8 la zona pi\u00f9 esclusiva della citt\u00e0; \u00e8 qui che VIP come Desmond Tutu o Wilbur Smith hanno la propria residenza, insieme alle grandi famiglie storiche del Capo. Si alternano ville (alcune delle quali sono adibite a museo) e vigneti.\nCome le altre grandi citt\u00e0 sudafricane, Citt\u00e0 del Capo ha la propria cintura di \"township\", i quartieri poveri dove vivono i neri rimasti al margine della societ\u00e0. Le township di Citt\u00e0 del Capo si trovano nella zona delle Cape Flats. Khayelitsha, Gugulethu, Mitchell's Plain, Atlantis e Athlone sono i sobborghi in cui si trovano le case popolari; altrove nelle Flats si estendono i cosiddetti \"squatter camps\", le baraccopoli.\nEconomia.\nTurismo.\nCitt\u00e0 del Capo \u00e8 una delle principali mete turistiche del Sudafrica. La citt\u00e0 gode di un ottimo clima e di una posizione molto scenografica, affacciata sull'oceano ai piedi della montagna della Tavola, ed \u00e8 ricca di attrazioni: fra queste si possono citare il celebre lungomare, l'acquario, l'ascesa alla montagna della Tavola in funivia, la collina di Signal Hill, e il pittoresco quartiere malese di Bo-Kaap. Immediatamente fuori citt\u00e0 si trovano anche i primi rilievi di interesse, come la Testa di Leone e il Picco del Diavolo. Sulle spiagge nei dintorni della citt\u00e0 si praticano ogni tipo di sport acquatici (per esempio la spiaggia di Blouberg \u00e8 una \"mecca\" di windsurfer e kitesurfer), e dal porto salpano numerosi battelli che organizzano crociere intorno al promontorio o escursioni alle isole vicine, come Robben Island.\nMoltissime sono poi le attrazioni turistiche della Penisola del Capo (in gran parte riserva naturale), dalla colonia di pinguini africani di Boulders Beach, ai suggestivi panorami costieri del Cape Point, alle distese di fynbos (la ricchissima flora arbustiva tipica della zona). Inoltre, anche grazie al suo ruolo di hub aeroportuale, Citt\u00e0 del Capo \u00e8 il punto di partenza dei principali itinerari turistici del Sudafrica meridionale, ovvero quello della Garden Route (che si snoda lungo la costa, offrendo l'opportunit\u00e0 di praticare l'osservazione dei cetacei e attivit\u00e0 marine di vario genere), quello della Wine Route (che invece si inoltra nell'entroterra, nella zona dei vini e dei rilievi montuosi) e quello della Mountain Route che si dirige verso i panorami desertici del Karoo.\nInfrastrutture e trasporti.\nPorti.\nCitt\u00e0 del Capo ha una lunga tradizione da citt\u00e0 portuaria. Il porto di Citt\u00e0 del Capo, il principale porto della citt\u00e0, affacciato sulla baia della Tavola, si trova immediatamente a nord del centro cittadino. Esso svolge una funzione di massima importanza per le rotte marittime tra l'Atlantico meridionale e l'oceano Indiano. Si tratta in particolare di un importante porto container, secondo solo a quello di Durban in Sudafrica. Nel 2015 vi sono transitate 2.520 imbarcazioni e 16,7 milioni di tonnellate di carico includendo le merci contenute nei container.\nIl porto di Simon's Town, sulla Falsa Baia, invece, \u00e8 la principale base operazionale della marina sudafricana.\nAeroporti.\nL'Aeroporto Internazionale di Citt\u00e0 del Capo \u00e8 il secondo aeroporto del Sudafrica e un importante snodo per i passeggeri della Regione del Capo. Offre diversi voli internazionali con destinazioni in Africa, Europa, Asia e Nord America. Quasi tutti gli aeroporti commerciali del Sudafrica sono collegati a questo.\nAmministrazione.\nCitt\u00e0 del Capo \u00e8 governata da un consiglio cittadino di 200 membri, che risponde ad un consiglio esecutivo di 28 membri. Questo a sua volta \u00e8 presieduto da un city manager e da un sindaco esecutivo. L'attuale sindaco \u00e8 Patricia de Lille.\nRelazioni internazionali.\nGemellaggi.\nCitt\u00e0 del Capo \u00e8 gemellata o intrattiene rapporti ufficiali con:\nSport.\nCitt\u00e0 del Capo ha due squadre di calcio nella Premier League: il Cape Town City (basato ad Green Point) e l'Ajax Cape Town (basato a Parow). Il sobborgo di Newlands \u00e8 sede della squadra di rugby del Capo Occidentale, la Western Province Rugby Union, una delle pi\u00f9 forti del Sudafrica; dello stesso quartiere \u00e8 anche la squadra di cricket della provincia e una delle cinque squadre sudafricane del Super 14 di rugby, gli Stormers.\nIl clima clemente della regione permette di praticare sport all'aperto per tutto l'anno. Oltre agli sport di squadra, golf e tennis sono molto popolari e in tutta la citt\u00e0 esistono strutture per praticarli. Numerosi anche gli sport acquatici, dalle immersioni a surf, kitesurf e vela. A Citt\u00e0 del Capo ha sede lo storico Royal Cape Yacht Club.\nLa citt\u00e0 \u00e8 stata sede dei Mondiali di rugby 1995 e Mondiali di Calcio 2010 ospitando le partite rispettivamente al Newlands Stadium (capienza spettatori) e al Green Point Stadium (capienza spettatori)."}
{"id": "64021", "revid": "174925", "url": "https://it.wikipedia.org/wiki?curid=64021", "title": "Bevanda alcolica", "text": "Si definisce bevanda alcolica qualsiasi bevanda contenente alcol etilico (anche detto etanolo).\nLa parola \"alcol\" deriva dall'arabo \u0627\u0644\u063a\u0648\u0644 (\"al-gh\u016bl\", \u00abspirito\u00bb) o da \u0627\u0644\u0643\u062d\u0644 (\"al-ku\u1e25l\", polvere di stibnite ottenuta per sublimazione dall'antimonio), termine che rivela l'origine alchemica di questa sostanza, a cui erano attribuite le propriet\u00e0 magiche e spirituali contenute negli elisir.\nCommercialmente si possono distinguere due grandi categorie di bevande alcoliche, ovvero gli alcolici a bassa gradazione, inferiore ai 21 %vol, come ad esempio la birra o il vino, ed i superalcolici, con gradazione alcolica superiore ai 21 %vol. \nNonostante ci\u00f2, le bevande possono essere definite analcoliche quando contengono da 0 a 1,3 gradi alcolici, alcoliche quando contengono da 1,4 a 20 gradi alcolici e, superalcoliche quando contengono dai 21 gradi alcolici a salire.\nIn Italia la somministrazione, ovvero il consumo in loco, di bevande alcoliche \u00e8 legale a partire dai 18 anni di et\u00e0; un esercente di un locale pu\u00f2 dunque somministrare alcolici ai clienti che hanno compiuto almeno 18 anni. La somministrazione di bevande alcoliche rimane illegale ai sensi dell'art. 689 del Codice Penale verso minori di 16 anni o persone che presentano una manifesta infermit\u00e0 mentale. (La vendita a minore di 16 \u00e8 reato penale art. 689 C.P. a minore di 18 anni prevede una sanzione amministrativa LEGGE 30 marzo 2001, n. 125 art 14 ter.) \nDifferente \u00e8 la questione della vendita, che rimane legale solo e soltanto verso clienti che hanno compiuto la maggiore et\u00e0. Un esercente compie dunque reato se vende bevande alcoliche a clienti non maggiorenni.\nStoria.\nLe bevande alcoliche prodotte per fermentazione erano conosciute fin dall'antichit\u00e0 da quasi tutte le civilt\u00e0, e usate sia per ragioni mediche (in alcuni luoghi e periodi non era disponibile acqua sicura) o igieniche (in quanto l'alcol ha propriet\u00e0 antisettiche), sia come integratori alimentari (per il loro apporto di zuccheri), sia per scopi conviviali, per ispirazione artistica o come afrodisiaci.\n\u00c8 un caso se i distillati alcolici siano stati definiti con le parole \"aqua vitae\" (\"acqua della vita\"), che \u00e8 lo stesso significato del gaelico \"uisge beatha\", da cui prender\u00e0 la denominazione il whisky.\nPeraltro processi naturali in grado di produrre sostanze contenenti alcol esistono sul nostro pianeta da milioni di anni, ed \u00e8 stato scoperto nel bagaglio genetico dell'uomo un gene specializzato per il trattamento dell'alcol, pi\u00f9 precisamente quello che codifica per l'enzima alcol-deidrogenasi; questo dettaglio pu\u00f2 far pensare che l'uomo, per molto tempo, sia stato a contatto con questa sostanza, tuttavia non si posseggono notizie storiche che confermino questa ipotesi e pare che fino a 10.000 anni fa il consumo di alcol possa essere stato fortuito ed episodico.\nL'ipotesi che gli esperti formulano sui primi contatti con l'alcol avvenuti forse nel tardo Paleolitico, sembrano indirizzarsi verso un assaggio occasionale di una quantit\u00e0 di miele scaduto, o di un dattero o della linfa di alcune piante, tutte sostanze caratterizzate dalla presenza di un elemento zuccherino che fermenta in modo naturale. Per la scoperta della birra, l'uomo ha dovuto attendere almeno lo sviluppo della cerealicoltura, basate su grandi raccolti di orzo e frumento. Tavolette mesopotamiche antiche 6.000 anni fa, contengono ricette illustrate per la produzione della birra.\nLe fonti storiche confermano, in qualunque caso, che gi\u00e0 prima del III millennio a.C., Egizi e Mesopotamici conoscessero bevande simili alla birra. Lo sviluppo dell'agricoltura agevol\u00f2 la nascita di insediamenti sempre pi\u00f9 grandi e sollev\u00f2 quel grande problema che per molti secoli angusti\u00f2 i popoli, ossia l'approvvigionamento di acqua potabile.\nPer quanto riguarda l'Oriente, l'abitudine molto antica di bollire l'acqua per la preparazione del t\u00e8, ha consentito un suo utilizzo sicuro come bevanda, e questa \u00e8 una delle motivazioni per le quali in Oriente non si \u00e8 diffusa, anticamente, l'abitudine alle bevande alcoliche.\nIn Occidente, al contrario, le bevande alcoliche sono servite anche per sopperire a carenze alimentari, oltrech\u00e9 come antidoto contro le fatiche della vita, e infine come analgesico.\nNei Paesi Occidentali il consumo di bevande alcoliche \u00e8 ormai relativamente accettato dalle autorit\u00e0 a causa della diffusa abitudine da parte della popolazione di bere alcool, ma anche perch\u00e9 il consumo di alcool in tali Paesi \u00e8 propriamente legale. Difatti, colui che fa uso talvolta spropositato di bevande alcoliche (cosiddetto \u201calcolista\u201d), si distingue dal tossicodipendente vero e proprio.\nIl procedimento della distillazione \u00e8 invece relativamente pi\u00f9 recente; la sua scoperta si fa risalire agli alchimisti islamici dell'VIII secolo d.C., e ai loro epigoni come Raimondo Lullo e Arnaldo da Villanova, che aprirono le porte al consumo dei superalcolici, consentendo di superare la barriera del 16 per cento di gradazione alcolica, causata dalla non tollerabilit\u00e0 dei lieviti nei confronti di una concentrazione superiore.\nAll'alchimia araba medievale si deve pertanto la denominazione odierna di \"alcool\", che propriamente consisteva nello \u00abspirito\u00bb vivente, assimilabile a un demone, ottenuto appunto dalla distillazione, cio\u00e8 dal procedimento alchemico di morte degli elementi materiali e grossolani di una sostanza, per coglierne l'essenza pura e aeriforme, come avveniva ad esempio nel caso della trasmutazione dei metalli vili in oro, o in qualunque trasformazione di un elemento corrotto nella sua Luce divina originaria.\nIl consumo di superalcolici si diffuse rapidamente in Europa e impazz\u00f2 almeno fino al XVII secolo, quando anche nel Vecchio Continente penetrarono bevande come il caff\u00e8, il t\u00e8 e il cacao, analcoliche e sicure, grazie all'acqua bollita.\nL'abuso di alcol venne catalogato come malattia, anche da un punto di vista medico-sanitario, solamente nel XX secolo, quando l'uso corrente di acqua potabile, rese non plausibile l'uso della bevanda alcolica per ragioni di salute.\nNel 2013 il 63,9% della popolazione italiana over 11 ha consumato almeno una volta nell'anno una bevanda alcolica. Statistiche del 2001 hanno stimato che tra gli italiani i consumatori sono principalmente residenti al nord e in genere appartenenti a ceti medio-superiori.\nDescrizione.\nUna bevanda alcolica si pu\u00f2 ottenere mediante:\nAlcol e salute.\nL'etanolo ha molteplici effetti sull'organismo umano, di natura:\nNel consumo cronico si tende invece alla sostituzione di maggior parte della dieta con l'alcol: questo porta alla caratteristica deficienza in tiamina tipica dell'etilista, con conseguenti neuropatie del sistema nervoso centrale. Inoltre \u00e8 fattore di rischio di numerose patologie come cirrosi epatica, e cancro.\nGli individui cosiddetti \u201calcolisti\u201d manifestano primariamente alcuni sintomi, quali la sofferenza determinata dall'astinenza da tali bevande, la richiesta di dosi sempre maggiori e infine episodi di perdita di controllo.L'abuso di alcol in gravidanza pu\u00f2 causare danni fisici e mentali al feto.\nL'etilismo o malattia dell'alcolismo \u00e8 considerato un problema sociale essendo una causa importante di violenze e di incidenti automobilistici: dal 2002 il livello di alcolemia accettato per i guidatori \u00e8 sceso da 80 a 50\u00a0mg/100ml.\nNella classifica di pericolosit\u00e0 delle varie droghe stilata dalla rivista medica Lancet, gli alcolici occupano il primo posto. L'alcol \u00e8 una droga dannosa anche per la societ\u00e0. L'abuso di alcol \u00e8 associato ad un aumentato rischio di commettere reati, guida in stato di ebbrezza e aggressioni. Il comportamento di un alcolizzato pu\u00f2 portare a conflitti coniugali o contribuire ai casi di violenza domestica.\nAlcolici e dottrine spirituali.\nAlle bevande alcoliche sono stati anche attribuiti significati simbolici o religiosi, ad esempio nell'antica Grecia nell'ambito dei riti dionisiaci, nella religione cristiana come elemento simbolico nell'eucaristia, o nella Pasqua ebraica (\"Pesach\"). \nNonostante questo, complessivamente l'Antico Testamento condanna l'abuso di alcol (cui peraltro soggiacque il Patriarca No\u00e8) e i Padri della Chiesa invitarono alla moderazione nell'assunzione del vino. Un sacerdote deve comunque assumerne una moderata quantit\u00e0 per la celebrazione eucaristica, assieme al pane o all'ostia, per cui in seminario spesso non vengono ammessi aspiranti preti intolleranti al glutine e/o all'alcol. Altre religioni invece (principalmente l'Islam) proibiscono il consumo di bevande alcoliche.\nLa dottrina islamica ha come scopo primario quello di garantire a coloro che la praticano, una vita sana, priva cio\u00e8 dell\u2019assunzione di sostanze che la possano danneggiare in qualche modo. Per tale motivo l\u2019alcol fa parte di una di quelle bevande rigorosamente vietate (ma in una parte non esigua della giurisprudenza si discute della liceit\u00e0 del suo consumo a scopo terapeutico) nel caso in cui si vogliano seguire correttamente i principi della dottrina islamica.\nCi\u00f2 non toglie che nel Corano siano presenti differenti indicazioni a proposito del consumo delle bevande inebrianti, globalmente definite \"vino\" (\"khamr\"), malgrado nella Penisola araba si trattasse nella maggior parte dei casi di vino di datteri, o di fichi secchi o altri frutti zuccherini fatti fermentare naturalmente, e non di vino d'uva..\nVale tuttavia quello che, in base alla teoria del \"versetto abrogante e del versetto abrigato\" (\"n\u0101sikh\" e \"mans\u016bkh\"), \u00e8 considerato l'ultimo versetto rivelato a tal proposito nel Corano, che dice:\nAnche a Maometto viene attribuito il \"\u1e25ad\u012bth\" assai dubbio che dice: \u201cDio maledice il vino e l\u2019alcol, e cos\u00ec anche le persone che li producono, li bevono, li portano, li ricevono, li vendono, li comprano, e chi ne versa\u201d.\n\u00c8 probabile che il divieto del consumo di bevande alcoliche, giunto dopo altri versetti che ne autorizzavano lodandone le positive caratteristiche e dopo un versetto \"neutrale\", sia dipeso dalla volont\u00e0 di eliminare le tracce residue di antichi riti pagani preislamici, in cui si faceva ricorso a libagioni collettive e a offerte votive di vino da versare sugli idoli del Hijaz e dell'Arabia in genere\nNon tutti i paesi musulmani proibiscono gli alcolici. La Turchia legalizz\u00f2 l'alcol sotto Ataturk, noto per essere un gran bevitore. Una buona parte di islamici consuma regolarmente birra e vino, specie nei paesi occidentali. Molti paesi a maggioranza islamica non hanno mai avuto invece la proibizione dell'alcol in tempi moderni (es. Tunisia, Marocco, Egitto, Libano, Siria, Bahrein...), mentre alcuni lo consentono ai non musulmani.\nAlcuni imam sunniti inoltre considerano lecito consumare bevande con gradazione molto bassa (birra analcolica con 0,5% di volume di etanolo).\nInduismo e buddhismo non vietano l'alcol se non per chi ha pronunciato particolari voti ascetici, ad esempio chi \u00e8 divenuto monaco buddhista. Tuttavia il Buddha e i primi maestri sconsigliano l'alcol se non in modica quantit\u00e0, in quanto offusca la mente. Un'eccezione \u00e8 il Giappone, dove la bevanda tradizionale, il sak\u00e8, non \u00e8 vietata dal buddhismo giapponese e talvolta \u00e8 consumata modicamente anche dai monaci."}
{"id": "64025", "revid": "1632387", "url": "https://it.wikipedia.org/wiki?curid=64025", "title": "Agadir", "text": "Agadir (in berbero: \u2d30\u2d33\u2d30\u2d37\u2d49\u2d54, \"Agadir\", che significa \"granaio fortificato\"; ) \u00e8 una citt\u00e0 e porto del Marocco meridionale, capoluogo della prefettura di Agadir-Ida ou Tanane e della regione di Souss-Massa.\nSi affaccia sull'Oceano Atlantico, ai piedi dei monti dell'Atlante poco a nord rispetto a dove il fiume Sous sfocia nell'oceano.\nStoria.\nFu fondata da marinai portoghesi nel 1505 col nome di \"Santa Cruz do Cabo de Gu\u00e9\". Nel 1541 divenne territorio del Marocco e nel 1911 al culmine della tensione franco-tedesca la Germania invi\u00f2 la nave da guerra Panther ad Agadir. L'incidente (noto come la crisi di Agadir) rischi\u00f2 di scatenare la guerra tra i due paesi e fece s\u00ec che la Francia con il trattato di Fez nel 1912 dichiarasse il Marocco suo protettorato, mentre la Germania ottenne parte del Congo francese come compensazione.\nIl 29 febbraio 1960 la citt\u00e0 venne distrutta da un forte terremoto, nel quale circa persone persero la vita. La citt\u00e0 attuale venne ricostruita 2\u00a0km a sud dell'epicentro ed ora \u00e8 un porto e localit\u00e0 marina con un'ampia spiaggia sabbiosa.\nGeografia fisica.\nClima.\nAgadir sperimenta un clima subtropicale semiarido, mite e temperato durante tutto l'anno (l'escursione termica annuale \u00e8 intorno ai 6 gradi), tipico delle coste oceaniche occidentali a latitudini subtropicali e del tutto simile, infatti, a quello di altre aree del globo come la Bassa California o le coste della regione cilena di Atacama. Le estati sono asciutte e gradevolmente calde, con una temperatura massima mediamente intorno ai 26\u00a0\u00b0C.\nLe giornate sono spesso accompagnate da brezza marina e foschie mattutine, che tengono la temperatura piuttosto bassa. Tuttavia il vento di ricaduta proveniente dal Sahara, chiamato \"Chergui\", pu\u00f2 innalzare la temperatura oltre i 40\u00a0\u00b0C (il record assoluto \u00e8 49,1\u00a0\u00b0C registrato il 29 luglio 2009). Gli inverni sono brevi e miti, con temperature massime intorno ai 20\u00a0\u00b0C e moderato apporto pluviometrico (sulla citt\u00e0 cade una media di appena 290\u00a0mm di pioggia all'anno, tutti concentrati fra ottobre e aprile). La temperatura pi\u00f9 bassa mai registrata \u00e8 di -2,6\u00a0\u00b0C.\nSociet\u00e0.\nI pi\u00f9 antichi abitanti della zona sono gli A\u00eft Ouguerram, discendenti del marabutto Sidi Boulknadel. La citt\u00e0 attrasse poi numerose famiglie dalle colline circostanti a partire dal XVI secolo, in occasione della presenza portoghese. Nel XVIII secolo, la popolazione di Agadir (\"Ahl Agadir\"), composta fino ad allora da frazioni di trib\u00f9 differenti, fu deportata dal sultano Muhammad III a Mogador. La popolazione della casba fu sostituita da gruppi di Ihahan A\u00eft Tamer, maggioritari in molti dei villaggi vicini, mentre Founti accolse Mesguina, Ksima e Ida Ou Tanan. Oltre a questi si stabilirono in citt\u00e0 numerose famiglie ebraiche. Nel 1927, la popolazione della casba e di Founti comprendeva circa un migliaio di abitanti. Nello stesso anno, ad Agadir risiedevano poi oltre 1.500 europei, che comprendevano funzionari e militari. Le attivit\u00e0 principali, sia tra gli autoctoni che tra gli europei, erano legate alla pesca.\nLa citt\u00e0 di Agadir fu nel corso degli anni del protettorato un centro cosmopolita. Prima del terremoto, su 40.000 abitanti un quarto erano europei. La componente marocchina della popolazione cittadina era anch'essa variegata e comprendeva una comunit\u00e0 ebraica.\nDopo il terremoto del 1960, lo sviluppo industriale e il ruolo amministrativo conferito alla citt\u00e0 favorirono un vasto flusso migratorio da tutto il Marocco, in particolare dalle regioni rurali del resto del Sous. Numerosi immigrati giunsero dalle citt\u00e0 centrali come F\u00e8s e Rabat per impegnarsi nel settore burocratico e numerosi imprenditori e lavoratori dalla regione dell'Al Haouz si integrarono nel settore agroalimentare.\nLingue e dialetti.\nLa citt\u00e0 \u00e8 linguisticamente mista e comprende una componente maggioritaria berberofona ed una cospicua componente arabofona. \nLa lingua berbera \u00e8 parlata nella variante tachelhit, mentre l'arabo parlato ad Agadir \u00e8 caratterizzato da un livellamento quasi completo alla koin\u00e8 araba marocchina parlata nelle citt\u00e0 principali del resto del Marocco e dalla quasi assenza di tratti dialettali propri a causa delle origini eterogenee degli abitanti arabofoni della citt\u00e0, originari da tutto il Marocco.\nComunit\u00e0 ebraica.\nAgadir \u00e8 sede di un'antica comunit\u00e0 ebraica che accolse nel XVI secolo numerosi sefarditi. La comunit\u00e0 dette i natali ad importanti rabbini, tra i quali Khlifa Ben Malka, Schlomo Pinto e Ha\u00efm Pinto. Nel 1774, dopo che il sultano ebbe sottomesso la citt\u00e0, la maggior parte dei suoi abitanti, circa 2.000 persone, sia musulmani che ebrei, furono deportati dalla citt\u00e0 e costretti a stabilirsi a Mogador. Tra le principali famiglie ebraiche di Agadir che si stabilirono a Mogador si citano i Guedalla, gli Aflalo e i P\u00e9nia, che stringendo stretti rapporti con il sultano, entrarono a far parte del \"makhzen\", divenendone tra i massimi rappresentanti in citt\u00e0.\nLa comunit\u00e0 si rigener\u00f2 nei secoli seguenti, distribuita tra il mellah, situato nella casba, e l'insediamento di Founti. Tra le principali antiche famiglie ebraiche di Agadir si citano gli Edery, i Zafrany, gli Abitbol, i Serraf, i Knafo, i Khalifa, gli Abisror, i Cohen, i L\u00e9vy, i Mazzaltarim e gli Abdelhaq. La comunit\u00e0 era costituita per lo pi\u00f9 da artigiani, calzolai e piccoli negozianti. Il mellah disponeva di una piccola sinagoga, oltre ad essere sede della tomba di un marabutto. A partire dall'inizio del XX secolo, gli ebrei cominciarono ad abbandonare la casba per trasferirsi nei quartieri nuovi della citt\u00e0, in particolare a Talborjt. Negli anni 1950 gli ebrei avevano completamente abbandonato la casba. La comunit\u00e0 contava 503 membri nel 1936 e 1.500 nel 1951. In seguito al terremoto del 1960, dei 2.300 ebrei, centinaia rimasero vittime; in contemporanea, molte famiglie, parallelamente a quanto avveniva nel resto del Marocco, cominciarono ad emigrare. Molte famiglie ebraiche di Agadir si stabilirono principalmente in Canada, precisamente a Montr\u00e9al e a Toronto; molti invece emigrarono verso Israele, Francia e Casablanca. Oggi rimangono in citt\u00e0 alcune decine di famiglie ebraiche che gestiscono una sinagoga e un cimitero ebraico.\nCultura.\nTradizioni e folclore.\nStoricamente in citt\u00e0 sono radicati il culto dei marabutti e le tradizioni sufi, che si rafforzarono nella regione nel XVI secolo, in reazione alla presenza portoghese. Le principali confraternite diffuse in citt\u00e0 sono la Tijaniyyah, che disponeva di una piccola \"z\u0101wiya\" nella casba e altre disseminate a Founti, Yachech e nei quartieri di Talborjt e di El Batoire, e la Nasiriyya, la cui \"z\u0101wiya\" principale per la popolazione di Agadir era condivisa dalla seconda met\u00e0 del XIX secolo con la trib\u00f9 dei ksima; altri centri della Nasiriyya avevano sede a Talborjt e nella zona di Yachech. \nTra i principali marabutti di Agadir si cita Sidi Boulknadel, definito \"l'uomo delle candele\", santo patrono di Founti, dei pescatori e degli indigenti. L'edificio della sua \"z\u0101wiya\" venne realizzato nel 1875 a Founti per ospitare i discendenti del santo e venne gestito come \"\u1e24ab\u016bs\". Distrutto nel terremoto del 1960, l'edificio venne ricostruito l'anno seguente con l'aggiunta di un minareto e viene oggi gestito da alcune famiglie di Founti legate storicamente al santuario. Secondo la leggenda, Sidi Boulknadel fu un combattente contro i portoghesi sotto i Sa'diani. Secondo un'altra versione, egli sarebbe stato un sant'uomo gettato nell'oceano da un gruppo di pescatori e che sarebbe ricomparso sotto forma spettrale per tornare a pregare nella sua moschea. La corporazione dei marinai di Founti, che contava una quarantina di membri nel 1927, riservava una quota riservata a Sidi Boulknadel. Il santuario viene visitato ancora oggi, specialmente il venerd\u00ec, e viene celebrato annualmente un \"moussem\". \nLalla Sfia, figlia di Sidi Brahim Ou Ali di Tighanimine degli Ida Ou Tanan, fu una donna vissuta nella casba nel corso del XVI secolo, che cadde dall'altura della citt\u00e0 insieme alle due sorelle Yamna e Meriem, venendo sepolta nel luogo. Il suo mausoleo fu spostato negli anni 1940, in occasione dei lavori per la Place Bourguignon, e trova oggi sede nel complesso di Sidi Boulknadel. \nIl culto di Sidi Abdallah Ou El Hadj \u00e8 storicamente diffuso tra i marinai, che celebrano annualmente a maggio un \"m\u00e2rouf\" nel quale viene offerto in sacrificio una pecora o un bue. Nei pressi del santuario, situato nelle vicinanze del porto, hanno sede un piccolo cimitero e la tomba di Sidi Mohamed Amzil. \nIl santuario di Sidi N'Bir, morto combattendo i portoghesi, venne ricostruito dopo il terremoto dai fedeli ed \u00e8 al momento in stato di abbandono. Il santuario di Sidi Bourja, di origine Neknafa e combattente contro i portoghesi, \u00e8 situato ai lati della collina della casba ed \u00e8 anch'esso in stato di abbandono. \nSidi Boujm'a Agnaou, patrono della locale comunit\u00e0 gnawa, fu un uomo di colore deportato dal Sudan che viveva nella casba lavorando come calzolaio, morto in una cisterna che sarebbe poi divenuta la base del suo santuario, mentre veniva perseguitato dai suoi nemici. Il suo \"moussem\" viene celebrato dai gnawa nel mese di Sha'ban al ritmo dei tamburelli e con serpenti a sonagli. Ogni sabato i fedeli tenevano un evento chiamato \"Allailat\", nella quale venivano praticate danze esorcizzanti. Il suo santuario, distrutto nel terremoto, venne ricostruito poco dopo sul sito precedente e viene visitato tutt'oggi da donne sterili e malati mentali. \nLalla Yamna secondo la tradizione orale fu la sorella di Lalla Sfia e figlia di Sidi Brahim Ou Ali, giunto nella casba nel XVI secolo. Il santuario di Lalla Yamna, situato nella casba, veniva visitato dalle donne sterili ed era affiancato da quello di Sidi M'hand. Distrutto anch'esso dal terremoto, il santuario venne ricostruito nel 1977.\nTra gli altri marabutti della zona di Agadir si citano Sidi Boutini, Sidi Tounsi, gli A\u00eft El Ghezoua, Sidi Ahmed Ou Mohand, Sidi El Ghazi Ou Hmad, Sidi Sahnoun, Sidi Bel Abb\u00e8s e Sidi Bou Jaffar.\nTra le principali antiche festivit\u00e0 tipiche di Agadir si citano i gi\u00e0 citati \"moussem\" dedicati ai marabutti, i \"R'ma\", gli \"ahwach\", che a Founti all'inizio del XX secolo venivano ospitati dalla famiglia degli Iboudraren, e varie processioni, come quelle degli issawa e dei gnawa. Come in gran parte della regione, in citt\u00e0 sono praticate la tradizione folcloristica del \"bujlud\" e le esibizioni \"fantasia\".\nEconomia.\nAgadir si trova in una zona mineraria ricca di cobalto, manganese e zinco che vengono imbarcati nel suo porto.\nIl turismo, la pesca e la lavorazione del pesce sono le attivit\u00e0 economiche pi\u00f9 rilevanti.\nNegli ultimi anni l'attivit\u00e0 turistica ha subito un forte aumento per merito della costruzioni di ampie strutture turistiche nella periferia della citt\u00e0.\nInfrastrutture e trasporti.\nVi si trova l'aeroporto di Al Massira."}
{"id": "64026", "revid": "1573940", "url": "https://it.wikipedia.org/wiki?curid=64026", "title": "Agamidae", "text": "Gli Ag\u00e0midi (Agamidae ) sono una famiglia di rettili lacertidi diffusi nel sudest asiatico, nelle zone calde dell'Africa e in Australia.\nTassonomia.\nLa famiglia comprende 480 specie suddivise in 56 generi e 6 sottofamiglie:"}
{"id": "64027", "revid": "46291", "url": "https://it.wikipedia.org/wiki?curid=64027", "title": "Akebia", "text": "Akebia \u00e8 un genere di piante appartenente alla famiglia delle Lardizabalaceae, originario di Cina, Corea e Giappone.\nTassonomia.\nAll'interno del genere \"Akebia\" sono attualmente incluse le seguenti sei specie:"}
{"id": "64034", "revid": "466539", "url": "https://it.wikipedia.org/wiki?curid=64034", "title": "Riccardo Paletti", "text": "Carriera.\nGli inizi.\nFiglio di Gianna e Arietto Paletti, imprenditore milanese che aveva costruito la sua fortuna come costruttore e immobiliarista, inizialmente si interess\u00f2 al karate, disciplina in cui si era laureato campione nella categoria juniores a tredici anni, e allo sci alpino. La sua passione per l'automobilismo si svilupp\u00f2, infatti, solamente a diciannove anni. Nel 1978 fece quindi il suo debutto in Formula SuperFord, riuscendo anche a portarsi in testa per diversi passaggi alla gara d'esordio, ma senza mai riuscire a vincere un appuntamento stagionale. Ottenne comunque diversi podi e, per il 1979, decise di approdare in Formula 3, seppur con scarsi risultati. Non riusc\u00ec, infatti, ad andare oltre due quinti posti. Nonostante ci\u00f2, grazie agli investimenti dello sponsor, riusc\u00ec a debuttare in Formula 2 nel 1979 alla gara di Misano, pur essendo costretto al ritiro per un incidente.\nDopo alcune altre corse senza particolari risultati in Formula 3, a met\u00e0 del 1980 venne chiamato da Mike Earle per sostituire Johnny Cecotto in Formula 2, dato che il venezuelano aveva rescisso il proprio contratto con il team per passare alla Minardi. Fece quindi il proprio debutto al Mugello e al Gran Premio dell'Autodromo di Monza colse un terzo posto. Venne quindi confermato alla Onyx per la stagione 1981 e durante l'inverno venne impiegato svariate volte come tester. All'apertura del campionato conquist\u00f2 subito un secondo posto a Silverstone e giunse terzo a Thruxton. Il prosieguo dell'annata non fu, per\u00f2, altrettanto fortunato e, ad eccezione di un sesto posto a Vallelunga, Paletti venne costretto al ritiro per sette gare consecutive. A fine stagione la Pioneer, di cui la Exim era importatrice per l'Italia, lo convinse ad accettare di debuttare in Formula 1, sebbene il pilota preferisse rimanere ancora un anno nella categoria per poter maturare ulteriormente.\nFormula 1.\nPaletti si un\u00ec al team Osella di Formula 1 nel 1982 come secondo pilota nella squadra. Durante i test invernali fu costretto a provare con la vettura dell'anno precedente e anche se al suo esordio, nel Gran Premio del Sudafrica, gli venne messa a disposizione una nuova monoposto manc\u00f2 la qualificazione.\nEbbe l'occasione di debuttare al Gran Premio di San Marino, in cui presero il via appena 14 vetture, in quanto venne boicottato da diverse squadre per lo scontro tra FISA e FOCA. La sua gara dur\u00f2 comunque sette giri, prima di essere costretto al ritiro per un guasto alla sospensione. Nelle due corse successive manc\u00f2 nuovamente la qualificazione e i rapporti con l'Osella andavano deteriorandosi, sia per la rivalit\u00e0 sviluppatasi nei confronti del compagno di squadra Jean-Pierre Jarier che per la scarsa competitivit\u00e0 del mezzo. Nel settimo Gran Premio della stagione, a Detroit, riusc\u00ec a qualificarsi su una griglia di partenza completa, ma durante il warm-up della domenica mattina perse una ruota e danneggi\u00f2 la sua vettura. Inizialmente pareva che il pilota potesse prendere il via con il muletto, ma la rottura dell'estintore sulla macchina di Jarier fece s\u00ec che questo venisse destinato al francese e il pilota italiano non riusc\u00ec a partecipare alla gara.\nIntanto Paletti aveva riallacciato i contatti con Mike Earle, con cui aveva gi\u00e0 corso in Formula 2, e i due si stavano accordando per un passaggio del pilota italiano al team dell'inglese per la stagione 1983.\nLa morte.\nAl Gran Premio del Canada, poi, Paletti riusc\u00ec a qualificarsi in ventitreesima posizione. Il 13 giugno, giorno della gara, Didier Pironi, che era in pole position, ebbe un inconveniente al via ed il motore della sua Ferrari si spense. Il francese segnal\u00f2 l'inconveniente solo quando il semaforo verde si era appena acceso, agitando le braccia, ma la gara era gi\u00e0 partita. Le altre macchine riuscirono comunque ad evitare la vettura; solo Paletti, che partiva dall'ultima fila e aveva quindi la visuale oscurata dai concorrenti che lo precedevano, non fu in grado di reagire in tempo e tampon\u00f2 violentemente il posteriore della Ferrari quando aveva gi\u00e0 raggiunto una velocit\u00e0 di circa 180\u00a0km/h.\nPaletti perse subito conoscenza rimanendo intrappolato nell'auto; Pironi usc\u00ec immediatamente dalla propria vettura per aiutare il collega insieme ai commissari di gara, ma pochi secondi dopo la benzina che era fuoriuscita dal serbatoio dell'Osella prese fuoco e la monoposto fu completamente avvolta dalle fiamme. L'incendio fu rapidamente domato ma il pilota, pur non ustionato, non dava segni di vita; estratto dalla sua macchina dopo oltre venti minuti e portato in ospedale, mor\u00ec poco dopo il ricovero. Le ferite riportate nella zona toracica, piuttosto gravi, resero fatale l'inalazione delle sostanze estinguenti che preclusero ogni possibilit\u00e0 di rianimarlo; inoltre aveva subito la frattura della gamba sinistra e della caviglia destra. Paletti, che due giorni dopo l'incidente avrebbe compiuto 24 anni, fu la seconda vittima in Formula 1 quell'anno; solo poche settimane prima Gilles Villeneuve aveva perso la vita dopo un incidente sul circuito di Zolder. A rendere pi\u00f9 tragica la situazione fu la presenza, tra gli spettatori del Gran Premio, della madre, che era giunta l\u00ec all'insaputa del figlio. Riccardo Paletti riposa al Cimitero Maggiore di Milano.\nRiconoscimenti.\nIn onore di Paletti vennero istituiti vari riconoscimenti negli anni seguenti alla sua morte. La rivista Autosprint gli dedic\u00f2 il trofeo \"Paletti - Italia che vince\", che veniva assegnato al pilota o team italiano che avevano ottenuto i migliori risultati a livello internazionale. Gli venne inoltre intitolato un altro riconoscimento assegnato alla squadra di meccanici pi\u00f9 efficiente durante le soste ai box di un Gran Premio.\nAl suo nome \u00e8 intitolato anche l'Autodromo Riccardo Paletti di Varano de' Melegari in provincia di Parma.\nPresso la Scuola della Musica a Milano vi \u00e8 intitolata una sala in onore del Pilota."}
{"id": "64036", "revid": "120655429", "url": "https://it.wikipedia.org/wiki?curid=64036", "title": "Roland Ratzenberger", "text": "Perse la vita in seguito ad un terribile incidente durante le qualifiche del Gran Premio di San Marino 1994 a Imola.\nLe categorie minori.\nRoland Ratzenberger era nato nel 1960 a Salisburgo, in Austria, e sin da giovanissimo si era dedicato alle gare automobilistiche. Aveva partecipato in Germania a varie corse tra il 1983 e il 1985, ottenendo importanti vittorie. Successivamente cominci\u00f2 a correre in Gran Bretagna, dove entr\u00f2 nel prestigioso Brands Hatch Formula Ford Festival, arrivando secondo nel 1985 e primo l'anno dopo. Il successivo passo nella carriera di Roland fu il passaggio in F3 inglese, dove riusc\u00ec a ben figurare, senza per\u00f2 impressionare le grandi scuderie della F1.\nNel 1987 aveva partecipato insieme a Maurizio Sandro Sala e Walter Lechner alla 24 Ore di Le Mans al volante della Porsche 962, ma era stato costretto al ritiro dopo la terza ora di gara. Ratzenberger corse altre quattro volte a Le Mans, nel 1990, 1991, 1992 e 1993. In quest'ultima apparizione, in cui guid\u00f2 la Toyota 93-CV, riusc\u00ec a raggiungere il suo migliore piazzamento con il quinto posto assoluto ed il primo nella classe C2, gareggiando insieme a Mauro Martini e Naoki Nagasaka. Corse anche nel campionato automobilistico giapponese, dove nel 1990 e 1991 riusc\u00ec a vincere alcune gare. Nel 1992 torn\u00f2 in F3 e si classific\u00f2 settimo in classifica generale, mentre l'anno successivo si piazz\u00f2 undicesimo.\nFormula 1.\nNel 1994 finalmente realizz\u00f2 il suo sogno con la scuderia Simtek, che gli diede la possibilit\u00e0 di correre in Formula 1. Roland esord\u00ec in Formula 1 a Interlagos in Brasile, ma non riusc\u00ec a qualificarsi per la gara. Disput\u00f2 invece il Gran Premio successivo in Giappone, dove riusc\u00ec a concludere all'11\u00ba posto, in ultima posizione.\nL'incidente mortale.\nRoland Ratzenberger prese parte alle qualifiche del Gran Premio di San Marino 1994, il terzo della stagione. Nella seconda giornata di prove, sabato 30 aprile 1994, mentre percorreva in un giro lanciato nel rettilineo tra la curva Tamburello e la curva Gilles Villeneuve, due curve che le vetture percorrevano in pieno a oltre 300\u00a0km/h, la parte superiore sinistra dell'alettone anteriore della sua vettura si stacc\u00f2, facendo perdere deportanza alla Simtek poco prima dell'ingresso alla Villeneuve. L'auto, cos\u00ec danneggiata e a una simile velocit\u00e0, non riusc\u00ec pi\u00f9 a curvare.\nLa vettura usc\u00ec quindi di pista e si schiant\u00f2 a 314,9 km/h contro il muro esterno della curva intitolata a Gilles Villeneuve. Nel fortissimo impatto la cella di sopravvivenza dell'abitacolo resse abbastanza bene, ma la decelerazione fu tale da far perdere immediatamente conoscenza al pilota, provocandogli una frattura della base cranica. La gravit\u00e0 della situazione fu subito manifesta: non appena il relitto della vettura si ferm\u00f2 in mezzo alla curva Tosa (successiva alla Villeneuve), si vide la testa del pilota oscillare mollemente e appoggiarsi ai bordi dell'abitacolo.\nVenne subito dato l'allarme e fu esposta la bandiera rossa. I soccorsi furono tempestivi e in due minuti i medici intervennero sul pilota: dapprima, nell'abitacolo della vettura; poi, distendendolo sul terreno. Ratzenberger, privo di sensi, perdeva sangue dalla bocca e dal naso; gli venne praticato un massaggio cardiaco e, di l\u00ec a poco, fu trasferito in elicottero all'Ospedale Maggiore di Bologna, dove spir\u00f2 sette minuti dopo l'arrivo al pronto soccorso, per le conseguenze della frattura della base cranica.\nSecondo la ricostruzione pi\u00f9 accreditata, sembra che la vettura, durante il giro di lancio, avesse toccato male un cordolo con il muso, e che avesse quindi riportato una rottura del supporto dell'ala anteriore, non ravvisabile fino al momento in cui, a causa del forte carico aerodinamico, l'alettone si spezz\u00f2 definitivamente. Tale momento fu immortalato dalle telecamere Rai poste presso la curva del Tamburello: nella registrazione di una di esse, poco dopo il passaggio della Simtek di Ratzenberger, si intravede un pezzo di flap volare in mezzo al tracciato.\nIl giorno dopo, durante il gran premio, un altro terribile incidente provoc\u00f2 la morte del campione della Williams Ayrton Senna, schiantatosi a forte velocit\u00e0 contro il muro della curva \"Tamburello\". .\nDopo i drammatici fatti di Imola, il neocostituito sindacato dei piloti, che all'epoca era presieduto da Michael Schumacher, fece pressioni per rendere pi\u00f9 sicuro il circuito, modificato radicalmente gi\u00e0 dall'inverno successivo.\nOggi Roland Ratzenberger \u00e8 sepolto nel cimitero di Maxglan, vicino a Salisburgo."}
{"id": "64038", "revid": "123199875", "url": "https://it.wikipedia.org/wiki?curid=64038", "title": "Cantico dei cantici", "text": "Il Cantico dei cantici o semplicemente Cantico (ebraico \u05e9\u05d9\u05e8 \u05d4\u05e9\u05d9\u05e8\u05d9\u05dd, \"sh\u00ecr hasshir\u00ecm\", Cantico sublime; greco \u1f8e\u03c3\u03bc\u03b1 \u1f88\u03c3\u03bc\u03ac\u03c4\u03c9\u03bd, \"\u00e1sma asm\u00e1ton\"; latino \"Canticum Canticorum\") \u00e8 un testo contenuto nella Bibbia ebraica (Tanakh) e cristiana.\nAttribuito al re Salomone, celebre per la sua saggezza, per i suoi canti e anche per i suoi amori, il Cantico dei cantici fu composto non prima del IV secolo a.C. ed \u00e8 uno degli ultimi testi accolti nel canone della Bibbia, circa un secolo dopo la nascita di Cristo, secondo la tradizione ebraica con il sinodo rabbinico di Jamnia. \u00c8 composto da otto capitoli contenenti poemi d'amore in forma dialogica tra un uomo (Salomone) e una donna (Sulammita).\nNome e autore.\nIl nome del libro, con la ripetizione della parola \"cantico\", secondo il modo di costruire le frasi della lingua ebraica, \u00e8 da considerarsi come un superlativo e andrebbe reso come \"il pi\u00f9 sublime tra i cantici\".\nViene conosciuto anche come Cantico di Salomone, poich\u00e9 se ne attribuisce la paternit\u00e0 all'antico re di Israele del X secolo a.C., Salomone: la tradizione ebraica vuole sia stato scritto con la costruzione del tempio di Gerusalemme. In realt\u00e0 si ritiene sia opera di uno scrittore anonimo del IV secolo a.C. che ha fatto confluire nel testo diversi poemi antecedenti originari dell'area mesopotamica. Lo stesso artificio (\"scritto da Salomone\") \u00e8 stato usato dal Libro della Sapienza composto nel primo secolo avanti Cristo.\nDivisione del libro.\nIl libro, non seguendo un ordine prestabilito, ha sempre presentato delle difficolt\u00e0 nel momento in cui si \u00e8 voluto suddividerlo per uno studio pi\u00f9 approfondito. Alcuni lo hanno considerato divisibile in cinque cantici, oppure in sei scene, oppure in sette poemi o pi\u00f9, e fino ad arrivare al caso estremo di considerarlo formato di ventitr\u00e9 cantici.\nLa suddivisione pi\u00f9 moderna e maggiormente accettata \u00e8 la seguente, che \u00e8 composta di un prologo, di cinque poemi e di due appendici:\nContenuto.\nL'introduzione chiama il poema \"cantico dei cantici\" (o \"canzone delle canzoni\"), costruzione comunemente usata nell'ebraico scritturale per mostrare qualcosa come la pi\u00f9 grande e la pi\u00f9 bella della sua specie (come in \"Santo dei Santi\").\nIl poema vero e proprio inizia con l'espressione del desiderio della donna per il suo amante e la sua autodescrizione alle figlie di Gerusalemme: essa insiste sul proprio corpo nero abbronzato dal sole, paragonandolo alle tende dei nomadi kedariti e alle tende di Salomone. Segue un dialogo tra gli amanti: la donna chiede all'uomo di incontrarsi, lui le risponde con tono leggermente stuzzicante. I due si scambiano complimenti lusinghieri: \"la mia amata \u00e8 per me come un grappolo di Cipro in fiore nei vigneti di En Gedi\", \"un melo tra gli alberi del bosco\", \"un giglio tra i rovi\", mentre il letto che condividono \u00e8 come un baldacchino nella foresta. La sezione si chiude con la donna che dice alle figlie di Gerusalemme di non svegliare il suo amore fino a quando non sar\u00e0 pronto.\nLa donna ricorda una visita del suo amante in primavera, usando immagini tratte dalla vita di un pastore, e dice che il suo \"pascola il suo gregge tra i gigli\". La donna si rivolge ancora una volta alle figlie di Gerusalemme, descrivendo la sua fervente e infine riuscita ricerca dell'amante per le strade notturne della citt\u00e0. Quando lo trova, lo porta quasi con la forza nella camera in cui la madre l'ha concepito. Rivela che si tratta di un sogno, visto sul suo \"letto di notte\" e finisce con l'avvertire nuovamente le figlie di Gerusalemme \"di non suscitare l'amore finch\u00e9 non sar\u00e0 pronto\".\nLa sezione successiva riporta un corteo nuziale reale: Salomone \u00e8 menzionato per nome e le figlie di Gerusalemme sono invitate a venire a vedere la cerimonia. L'uomo descrive la sua amata: i suoi capelli sono come un gregge di capre che pascola sul monte Galaad, i suoi denti come pecore tosate, le labbra sembrano un nastro rosso e le gote dietro al velo assomigliano a due melagrane, i seni come due cerbiatti che pascolano tra i gigli. I toponimi sono molto presenti: il suo collo \u00e8 come la torre di Davide, il suo profumo \u00e8 come quello del Libano. Si affretta ad evocare la sua amata, dicendo che \u00e8 rapita anche solo da un singolo sguardo. La sezione diventa una \"poesia da giardino\", in cui la descrive come un \"giardino chiuso a chiave\" (di solito si pensa che sia casta). La donna invita l'uomo a entrare nel giardino e ad assaggiarne i frutti; l'uomo accetta l'invito e un terzo gli dice di mangiare, bere, e \"ubriacarsi d'amore\".\nLa donna racconta alle figlie di Gerusalemme un altro sogno: era nella sua camera quando il suo amante ha bussato. Lei \u00e8 stata lenta ad aprire, cos\u00ec che quando finalmente apr\u00ec la porta, lui se n'era gi\u00e0 andato. Ha cercato di nuovo per le strade, ma questa volta non \u00e8 riuscita a trovarlo e le sentinelle, che l'avevano aiutata prima, ora la picchiano. Chiede alle figlie di Gerusalemme di aiutarla a trovarlo e descrive il suo bell'aspetto fisico. Alla fine, ammette che il suo amante si trova nel suo giardino, al sicuro dal male, e si impegna con lei come lei con lui.\nL'uomo descrive la sua amata, in parte con le stesse metafore del terzo poema, mentre la donna invita l'amante a seguirlo nei campi e nei villaggi per tutta la notte, cos\u00ec da potere andare a vedere i germogli nelle vigne e i fiori dei melograni e l\u00ec fare l'amore.\nLa donna paragona l'amore alla morte e allo \"sheol\": l'amore \u00e8 implacabile e geloso come questi due, e non pu\u00f2 essere placato da nessuna forza.\nElla chiama il suo amante usando il linguaggio usato prima: egli dovrebbe venire \"come una gazzella o un giovane cervo sulla montagna di spezie\".\nInterpretazione cristiana.\n\u00c8 uno dei testi pi\u00f9 lirici e inusuali delle sacre scritture. Racconta in versi l'amore tra due innamorati, con tenerezza ma anche con un ardire di toni ricco di sfumature sensuali e immagini erotiche. Ci\u00f2 non pregiudica affatto il carattere sacro del Cantico, in quanto l'amore erotico dei due amanti, per l'autore del testo, ha origine divina, come si pu\u00f2 ricavare da Ct 8,6: \"Una fiamma di Dio/del Signore\".\nIl testo ha un altissimo valore nell'ebraismo, essendo uno dei \"meghillot\", ovvero dei rotoli letti in occasione delle principali feste: il Cantico, proprio per la sua importanza, \u00e8 assegnato alla Pasqua. Nei secoli sono state molteplici le interpretazioni del testo, sia da parte della dottrina canonica ebraica che cristiana, a riprova della grande considerazione che il Cantico ha sempre avuto nelle due religioni. Tra le interpretazioni allegoriche pi\u00f9 diffuse abbiamo, nel primo caso, quella dell'amore del creatore per il suo popolo (Israele), nel secondo caso dell'amore tra Ges\u00f9 e la chiesa, la sposa di Cristo.\nNell'ebraismo.\nNella religione ebraica, per la santit\u00e0 del contesto e del suo significato simbolico, il testo viene paragonato al luogo pi\u00f9 santo e interno del tempio di Gerusalemme, il Qodesh haQodashim: il Cantico dei cantici infatti include metaforicamente tutta la Torah. Ciascuna verit\u00e0 espressa in questo \u00e8 preziosissima e cara agli ebrei.\nIl Cantico dei cantici \u00e8 metafora del legame tra Dio e il popolo d'Israele.\nMolte comunit\u00e0 ebraiche usano recitarlo prima della tefillah dello shabbat."}
{"id": "64040", "revid": "919135", "url": "https://it.wikipedia.org/wiki?curid=64040", "title": "Trisezione dell'angolo", "text": "La trisezione di un angolo, vale a dire la costruzione di un angolo di ampiezza un terzo di un altro angolo qualsiasi dato, assieme al problema della duplicazione del cubo e a quello della quadratura del cerchio, \u00e8 uno dei tre problemi classici della geometria greca che, come ha dimostrato algebricamente Pierre-Laurent Wantzel nel 1837, non si pu\u00f2 risolvere con riga e compasso, ossia con costruzioni geometriche che impiegano solo rette e circonferenze.\nIl problema.\nPer la Formula di De Moivre, le radici dell'equazione\n(1) formula_1\nsono\n(2a) formula_2\n(2b) formula_3\n(2c) formula_4\nche nel piano di Gauss - Argand corrispondono ai vertici del triangolo equilatero inscritto nella circonferenza di raggio unitario che ha centro nell'origine degli assi.\nL'equazione (1), dunque, \u00e8 l'enunciato analitico della trisezione dell'angolo \"\u03b1\".\nSe l'equazione (1) fosse riducibile allora dovrebbe essere possibile esprimere una sua radice come funzione razionale di \"cos \u03b1\" e \" sen \u03b1\"; funzione che non si altererebbe mutando \"\u03b1\" in \"\u03b1 + 2\u03c0\". Al contrario, nessuna delle tre radici rimane inalterata quando, variando in modo continuo, \"\u03b1\" passa al valore \"\u03b1 + 2\u03c0\" , poich\u00e9 in tal caso \"x1\" passa in \"x2\", \"x2\" a sua volta passa in \"x3\" e \"x3\" in \"x1\" ovvero si ha una permutazione ciclica delle radici. Nessuna di esse, quindi, pu\u00f2 essere rappresentata come una funzione razionale di \"cos \u03b1\" e \"sen \u03b1\"; ma se questo \u00e8 vero ne segue che l'equazione (1) \u00e8 irriducibile.\nC'\u00e8 un'importante differenza tra il problema di trisecare un angolo e gli altri due problemi greci classici: non si pu\u00f2 quadrare nessun cerchio con riga e compasso, non si pu\u00f2 duplicare nessun cubo con riga e compasso, ma esistono alcuni angoli particolari, come quelli di 90\u00b0, 27\u00b0 o 45\u00b0, per cui la trisezione \u00e8 possibile con riga e compasso.\nCostruzioni con riga e compasso.\nCome nacque il problema di riuscire a trisecare un angolo con riga e compasso? Esaminiamo la costruzione con riga e compasso per bisecare un angolo. La costruzione \u00e8 diretta, come si vede nella figura: dato l'angolo \"C\u00c2B\" individuiamo due lunghezze uguali formula_5 e formula_6 sui suoi lati. Costruiamo quindi il parallelogramma formula_7 e disegniamo la diagonale formula_8 che biseca l'angolo \"C\u00c2B\".\nIl metodo per bisecare l'angolo \u00e8 dunque molto semplice. Gli antichi greci pensarono che fosse altrettanto semplice poter dividere gli angoli in ogni modo, cercarono quindi un metodo con riga e compasso che permettesse di dividere un angolo in tre parti uguali. Ben presto si accorsero che il problema era pi\u00f9 difficoltoso: in effetti, il problema \u00e8 risolvibile con riga e compasso solo per alcuni tipi di angoli, ma nel caso generale ci\u00f2 non \u00e8 possibile.\nVediamo ora due esempi di trisezione possibili con riga e compasso.\nTrisezione di un angolo retto e di un angolo di m\u03c0/2k.\nLa trisezione, col solo uso di riga e compasso \u00e8 possibile in alcuni casi particolari, ad esempio per un angolo retto. Infatti, dato un angolo retto (figura 2) si traccia una circonferenza \u03931 con centro in formula_9 e raggio formula_10 qualsiasi; essa taglia la semiretta per formula_9 in formula_12. Ora si traccia la circonferenza \u03932 con centro in formula_12 e raggio formula_10; essa intersecher\u00e0 la circonferenza \u03931 in formula_15.\nIl triangolo formula_16 \u00e8 equilatero; infatti formula_17. Quindi l'angolo B\u00c2D = \u03c0/3 e, per differenza, l'angolo D\u00c2C = \u03c0/6. Di conseguenza \u00e8 possibile trisecare l'angolo \"C\u00c2B\".\nPer trisecare un angolo di \u03c0/4 \u00e8 sufficiente, dopo aver trisecato un angolo retto, bisecare l'angolo di \u03c0/6 che si ottiene.\nCon questa tecnica si possono trisecare (col solo uso di riga e compasso) gli angoli la cui ampiezza sia:\nTrisezione con l'uso di una riga graduata.\nIl metodo di Nicomede.\nQuello di Nicomede non \u00e8 propriamente un metodo di costruzione, perch\u00e9 egli us\u00f2 la riga per riportare una lunghezza, ovvero utilizz\u00f2 idealmente una riga graduata. Dato un angolo qualsiasi \"C\u00c2B\" (vedere figura 4), si considera una retta formula_19, perpendicolare ad formula_5, la quale intersechi formula_5 in formula_15 e formula_6 in formula_24; per formula_24 si traccia una retta formula_26 parallela ad formula_5 e per formula_9 si traccia una retta formula_29 parallela a formula_19; le rette formula_26 ed formula_29 si intersechino in formula_33. Ora per formula_9 si traccia una retta formula_35, la quale interseca formula_19 in formula_37 ed formula_26 in formula_39 in modo che:\nDetto formula_45 il punto medio di formula_46, si ha:\nQuindi \u00e8 anche:\nD'altra parte\nL'angolo \"C\u011cH\" \u00e8 l'angolo esterno del triangolo formula_53 e, quindi,\nMa anche\nAllora\nOssia\nIl metodo di Archimede.\nNella soluzione proposta da Archimede la riga viene usata per riportare una lunghezza e, quindi, \u00e8 pensata come riga graduata. Supponiamo di voler trisecare \"C\u00c2B\" (vedi figura 5), disegniamo una circonferenza formula_64, con centro in formula_9 e raggio formula_10, la quale interseca la semiretta formula_67 in formula_24 e la semiretta formula_69 in formula_12; per formula_24 tracciamo una retta formula_19 che taglia la retta formula_69 nel punto formula_39 e la circonferenza nel punto formula_33 in modo tale che formula_76 sia congruente al raggio della circonferenza. Per formula_9 tracciamo la retta e parallela a formula_19, la quale interseca la circonferenza in formula_79. L'angolo \"X\u00c2B\" \u00e8 la terza parte dell'angolo dato.\nHp: formula_80\nTh: \"X\u00c2B formula_81 C\u00c2B\"\nDimostrazione.\nSi osservi che, per costruzione, i due triangoli formula_82 e formula_83 sono isosceli. In particolare il lato formula_76 \u00e8 congruente al lato formula_85 perch\u00e9 si \u00e8 presa la retta formula_67 in modo tale che la distanza tra il punto di intersezione di tale retta con la retta formula_69 e il punto di intersezione con la circonferenza fosse uguale al raggio; mentre il lato formula_85 \u00e8 congruente al lato formula_6 perch\u00e9 entrambi raggi della stessa circonferenza.\nDa ci\u00f2 segue che\nInoltre l'angolo \"C\u00c2B\" \u00e8 angolo esterno del triangolo formula_92 e quindi\nA sua volta \"A\u0108F\" \u00e8 congruente all'angolo formula_94, che \u00e8 angolo esterno del triangolo formula_82 e quindi\nUnendo le relazioni (24) e (25) si ottiene\nOssia\nD'altronde EF // AX (tagliati dalla trasversale b) e gli angoli \"F\u00caA\" e \"X\u00c2B\" sono angoli corrispondenti e dunque\nConfrontando le relazioni (27) e (28) si ricava\nc.v.d.\nSoluzioni con l'utilizzo di coniche.\nDalla morte di Apollonio avvenuta nel 190 a.C. circa, la geometria classica non aveva pi\u00f9 trovato nessun sostenitore. Tuttavia, durante il regno di Diocleziano (284-305), visse ad Alessandria uno scienziato animato dallo spirito che aveva posseduto Euclide, Archimede e Apollonio: Pappo di Alessandria (290\u2013350 d.C.) il quale, verso il 320 d.C. compose un'opera, in 8 libri, dal titolo \"Collezione matematica\". Questa opera \u00e8 molto importante in quanto ci fornisce una preziosa documentazione storica concernente alcuni aspetti della matematica greca che altrimenti sarebbero rimasti sconosciuti. La \"Collezione\" contiene anche dimostrazioni alternative e lemmi supplementari relativi a teoremi di Euclide, Archimede, Apollonio e Tolomeo. Infine, il trattato presenta nuove scoperte e generalizzazioni che non \u00e8 dato trovare in nessuna opera precedente.\nMolto importante \u00e8 il Libro III in cui Pappo fa una netta distinzione tra problemi \"piani\", \"solidi\" e \"lineari\": i primi sono costruibili solo con cerchi e rette, i secondi sono risolvibili mediante l'uso di sezioni coniche e l'ultimo genere di problemi richiede curve diverse da rette, cerchi e coniche. In particolar modo il problema della trisezione dell'angolo viene presentato come un problema del secondo tipo, cio\u00e8 come un problema solido e lo stesso Pappo ne suggerisce alcuni metodi di risoluzione facendo uso di sezioni coniche.\nLa \"Collezione matematica\" di Pappo \u00e8 l'ultimo trattato matematico veramente significativo dell'antichit\u00e0, poich\u00e9 il tentativo da lui fatto di ridare alla geometria nuova vitalit\u00e0 non fu coronato dal successo. Si continuarono a scrivere opere matematiche in greco per un altro millennio circa, ma gli autori che vennero dopo Pappo non raggiunsero mai il suo livello. Le loro opere hanno quasi esclusivamente la forma di commento a trattati anteriori.\nLa soluzione di Pappo.\nPappo risolve il problema della trisezione utilizzando le coniche ma rifacendosi a un'idea di Apollonio. L'idea da cui part\u00ec Pappo \u00e8 la seguente: fissata una linea formula_5, si vuole determinare il luogo dei punti formula_103 per i quali vale la seguente relazione: 2 x \"P\u00c2B\" = \"PBA\"\nOsserviamo le seguenti figure:\nSi pu\u00f2 dimostrare che tale luogo geometrico \u00e8 un'iperbole avente eccentricit\u00e0 2, un fuoco in B e come direttrice l'asse del segmento formula_5 (vedere figura a sinistra). Considerando formula_105 come centro, disegniamo un cerchio che passi per A e per B; se costruiamo un'iperbole con eccentricit\u00e0 2, fuoco in formula_12 e direttrice l'asse di formula_5, tale iperbole interseca il cerchio in formula_103. Il segmento formula_109 triseca l'angolo \"A\u00d4B\".\nPer dimostrarlo notiamo che, dalle propriet\u00e0 dell'iperbole descritta, 2 x \"P\u00c2B\" = \"PBA\". Ma un angolo al centro \u00e8 il doppio dell'angolo alla circonferenza che insiste sullo stesso arco quindi:\ne\nUnendo le due relazioni si ottiene 2 x \"P\u00d4B\" = \"P\u00d4A\" cio\u00e8 l'angolo \"P\u00d4B\" \u00e8 la terza parte dell'angolo \"B\u00d4A\".\nc.v.d.\nSoluzione con l'utilizzo della concoide di Nicomede.\nNicomede visse circa nello stesso periodo di Archimede (nel II secolo a.C.) e produsse la famosa curva concoide (conchiglia in greco)\nFissiamo un punto formula_105 (detto polo) e una retta formula_113 distante formula_19 da formula_105. Consideriamo una seconda retta passante per formula_105, che interseca la retta formula_113 in formula_9. Su tale retta, da entrambe le parti rispetto ad formula_9 stacchiamo due segmenti formula_120 ciascuno di lunghezza formula_121. Il luogo dei punti formula_103 e formula_123 ottenuti ruotando la retta per formula_105 si chiama appunto concoide di Nicomede. La parte descritta dal punto pi\u00f9 lontano ad formula_105 (cio\u00e8 formula_103) si dice \"ramo\" esterno della concoide; l'altra parte \"ramo interno\". Ponendo il punto formula_105 nell'origine di un sistema di assi cartesiano formula_128 e prendendo la retta m parallela all'asse formula_129, avente quindi equazione formula_130, l'equazione cartesiana della curva \u00e8:\nSe invece il sistema di riferimento \u00e8 un sistema polare l'equazione diventa\nLe equazioni parametriche sono invece:\nTrisezione dell'angolo.\nLa curva pu\u00f2 essere utilizzata per risolvere il problema della trisezione dell'angolo. Sia \"A\u00d4B\" un angolo qualunque; da un punto arbitrario formula_134 del lato formula_135 conduciamo la perpendicolare formula_136 al lato formula_137 e consideriamo la concoide della retta formula_136 rispetto al polo formula_105 di costante formula_140. La parallela ad formula_137, uscente da formula_134 incontra il ramo esterno della concoide in formula_24. Si congiunga formula_24 con formula_105 e dimostriamo che\nDimostrazione.\nChiamiamo formula_147 il punto d'intersezione di formula_148 con formula_136 ed formula_150 il punto medio di formula_151.\nPer definizione di concoide, sar\u00e0:\ne quindi\nD'altra parte formula_154 \u00e8 un angolo retto, allora formula_155, come mediana relativa all'ipotenusa formula_151 del triangolo rettangolo formula_157, \u00e8 met\u00e0 dell'ipotenusa stessa, cio\u00e8\nNe segue che i triangoli formula_158, formula_159 e formula_160 sono isosceli e quindi:\nMa \"LCM\" = \"COA\" perch\u00e9 alterni interni e perci\u00f2 \"L\u00d4M\" = 2 \"C\u00d4A\" o anche\nc.v.d.\nSoluzione con l'utilizzo della trisettrice di Mac Laurin.\nQuesta curva fu studiata da Colin Maclaurin nel 1742. Come altre curve essa fornisce una soluzione al problema della trisezione. Il nome stesso trisettrice nasce appunto dal fatto che essa si pu\u00f2 utilizzare per trisecare gli angoli. La trisettrice \u00e8 una famiglia di curve algebriche di ordine 3, cio\u00e8 di cubiche in particolare sono cubiche con un nodo; le tangenti in questo punto sono inclinate di \u00b1 60\u00b0 rispetto all'asse della curva. L'area del cappio vale e la distanza dell'origine dal punto in cui la curva taglia l'asse formula_161 \u00e8 formula_162.\nLa sua equazione cartesiana \u00e8\nLe equazioni parametriche sono:\nMentre l'equazione polare \u00e8 la seguente:\nIn figura \u00e8 rappresentata la trisettrice di MacLaurin con nodo nell'origine e nei due casi formula_166 (a sinistra) e formula_167 (a destra).\nSupponiamo di avere una trisettrice con nodo nell'origine che taglia l'asse formula_161 nel punto formula_169, e sia formula_103 un punto qualsiasi sul cappio della curva. L'angolo formato dai punti formula_171 \u00e8 il triplo dell'angolo formato dai punti formula_172.\nSoluzione con l'utilizzo della chiocciola (o lumaca) di Pascal.\nBlaise Pascal, era un prodigio matematico. Anche suo padre aveva una notevole inclinazione per la matematica; la lumaca o chiocciola di Pascal prende appunto il nome dal padre \u00c9tienne Pascal, che la studi\u00f2. Questa curva era nota agli antichi come la concoide del cerchio, ma Etienne Pascal ne fece uno studio cos\u00ec approfondito che da allora prende il suo nome.\nConsideriamo la curva luogo geometrico dei punti formula_103 tali che dati due punti formula_105 e formula_9 nel triangolo formula_176, l'angolo in formula_105 sia doppio di quello in formula_103. Poniamo gli assi cartesiani con l'origine in formula_105 e il lato formula_137 del triangolo formula_181 sull'asse delle ascisse. Dal centro tracciamo una retta qualsiasi inclinata di formula_182 e dal punto formula_9 una retta inclinata di formula_184, punto comune a queste due rette \u00e8 un punto formula_103 del luogo geometrico cercato.\nConduciamo la bisettrice dell'angolo \"A\u00d4B\" e sia formula_37 il punto d'incontro della bisettrice con formula_187, si ha\ne\nPerci\u00f2 i due triangoli formula_188 e formula_189 sono simili, quindi:\nda cui\nQuindi\nper cui\ned anche\nRiferendoci alle coordinate abbiamo:\nche \u00e8 l'equazione cartesiana della chiocciola di Pascal.\nQuindi ne segue che \"P\u00c2X\" = \"OPA\".\nSoluzione con l'utilizzo della spirale di Archimede.\nArchimede, come i suoi predecessori, fu attratto dai tre famosi problemi della geometria: la sua famosa spirale forn\u00ec la soluzione a due di questi problemi. La spirale viene definita come il luogo piano di un punto che, partendo dall'estremo di un raggio o semiretta, si sposta uniformemente lungo questo raggio mentre il raggio a sua volta ruota uniformemente intorno al suo estremo. Espressa in coordinate polari, l'equazione della spirale \u00e8\nData una spirale del genere viene facilmente effettuata la trisezione di un angolo. L'angolo \u00e8 disposto in modo che il vertice e uno dei lati coincidano con il punto iniziale della spirale e con la posizione iniziale della semiretta che ruota. L'altro lato dell'angolo intersecher\u00e0 la spirale in un punto che individua su questo lato un segmento lungo formula_200 (vedi figura). Tracciamo la circonferenza con centro nell'origine e raggio uguale a formula_200, tale circonferenza individua un segmento sull'asse delle formula_129. Dividiamo in tre parti questo segmento e disegniamo archi di circonferenza con centro nell'origine e raggio pari a formula_203 e formula_204, tali archi intersecano la spirale in due punti che individuano le due linee che trisecano l'angolo di partenza. Con questo metodo ogni angolo pu\u00f2 essere diviso in un numero qualsiasi di parti uguali."}
{"id": "64041", "revid": "811337", "url": "https://it.wikipedia.org/wiki?curid=64041", "title": "Universit\u00e0 Jaghellonica", "text": ""}
{"id": "64053", "revid": "834", "url": "https://it.wikipedia.org/wiki?curid=64053", "title": "John Paul Herbert", "text": ""}
{"id": "64055", "revid": "15756", "url": "https://it.wikipedia.org/wiki?curid=64055", "title": "Grosso (moneta)", "text": "Il grosso (anche \"Groschen\", \"grosh\", \"Grosch\", \"grosz\", \"gros\") \u00e8 una piccola moneta d'argento emessa a partire dal Medio Evo in diversi paesi.\nDistribuzione geografica.\nIl valore storicamente era compreso tra alcuni e una dozzina di denari. \u00c8 stato coniato nel Medioevo nei seguenti paesi:\nIn Catalogna il suo equivalente era il Croat, emesso per la prima volta nel 1285.\nPi\u00f9 tardi l'uso del grosso \u00e8 stato abbandonato nella maggior parte degli stati mentre altri hanno continuato a coniare soltanto monete di peso minore del grosso originale.\nIn Polonia dal 1526 venivano coniate monete da 1/2 grosso, da 1 grosso, da un grosso e mezzo, da 2, 3, 4 e 6 grossi. Il loro peso \u00e8 diminuito gradualmente fino ad 1,8 g di argento e dal 1752 furono sostituiti da monete di rame dello stesso nome.\nIn tempi moderni il nome \u00e8 stato adottato per due valute:\nNell'Ucraina occidentale grosh \u00e8 ancora il termine in gergo per la copeca, la centesima parte di una hryvnia. Anche la parola ucraina per denaro, \"hroshi\", deriva da questo termine."}
{"id": "64059", "revid": "2730", "url": "https://it.wikipedia.org/wiki?curid=64059", "title": "Cosa nostra statunitense", "text": "Cosa nostra statunitense (detta anche Mafia americana, Cosa nostra americana) \u00e8 il nome con cui viene definita l'organizzazione criminale di stampo mafioso italo-statunitense, originatasi come un'associazione di mafiosi siciliani (a cui tempo dopo si aggiunsero altri gangster di origine campana, calabrese, pugliese ecc.) emigrati negli Stati Uniti d'America cominciando verso la seconda met\u00e0 dell'Ottocento. L'espressione \"Cosa nostra\" \u00e8 stata coniata dal boss siculo-americano Lucky Luciano nel Dopoguerra, il quale ad una domanda di un affiliato sul nome da dare alla ristrutturazione della mafia (questo era il solo nome primigenio della organizzazione criminale nata in Sicilia e poi diffusasi in America) in Sicilia e in America, rispose che era \"una cosa tra loro\", appunto \"cosa nostra\", per mantenerne meglio la segretezza.\nCosa nostra statunitense, in maniera simile all'originale Cosa nostra siciliana, di cui ha mantenuto i rituali, l'organizzazione, ecc., \u00e8 un'organizzazione mafiosa potente e segreta, priva di un nome formale. Coloro che ne fanno parte la chiamano \"cosa nostra\" o \"our thing\" (\"cosa nostra\"). I mass media statunitensi la chiamano anche \"National Crime Syndicate\" (\"Sindacato nazionale del crimine\"), per\u00f2 questo epiteto comprende anche il sindacato ebreo-americano che collaborava strettamente con Cosa nostra italo-statunitense. Negli Stati Uniti, i mass media la chiamano anche semplicemente \"the Italian Mafia\" (\"mafia italiana\"), \"the Italian Mob\" (\"la banda italiana\" o \"il sindacato italiano\"), \"the Mafia\", \"the Mob\" (\"la Banda\" o \"il Sindacato\"), \"Cosa nostra\" o \"La Cosa nostra\", bench\u00e9 gli esperti usino questi termini anche per descrivere Cosa nostra siciliana e altre organizzazioni criminali italiane, mentre \"the Mob\", anche se di solito indica Cosa nostra statunitense, pu\u00f2 indicare anche la criminalit\u00e0 organizzata in generale o altre organizzazioni criminali specifiche come \"the Irish Mob\" (\"la mafia irlandese\") o \"the Jewish Mob\" (\"la mafia ebraica\").\nCosa nostra statunitense inizi\u00f2 ad emergere nei poveri quartieri italiani nella Lower East Side di New York, nel resto dell'East Coast ed in varie metropoli (come New Orleans) tra la fine dell'Ottocento e l'inizio del Novecento, seguendo l'ondata migratoria italiana (soprattutto dalla Sicilia, seguita da quella del Sud Italia) verso le Americhe. Si tratta comunque oggi di una mafia a s\u00e9 stante (prima per\u00f2 costola, poi alleata e collegata, di Cosa nostra siciliana) dall'originaria siciliana. Infatti, col passare del tempo, vari gangster italoamericani di origini non siciliane: bande criminali di origini napoletane che inglobavano calabresi ecc., attive negli USA (come la Camorra newyorkese) si sono unite ai siciliani di Cosa nostra americana (attratti da maggiori potere e ricchezza che i siciliani offrivano loro, in cambio della fedelt\u00e0 all'organizzazione siciliana, che ampliando i suoi affari e il suo raggio d'azione, dovette ammettere al suo interno anche elementi non siciliani) per formare la moderna mafia pan-italiana degli Stati Uniti, in cui per\u00f2 l'elemento siciliano era ed \u00e8 stato sempre maggioritario e dominante, tanto che la mafia siciliana \u00e8 stata l'unico modello di riferimento, con il quale ha sempre avuto un contatto particolare e privilegiato. Oggi la mafia americana collabora con mafie operanti in Italia, come ad esempio Camorra e 'ndrangheta, e soprattutto storicamente con Cosa nostra siciliana da cui appunto ha tratto origine e di cui per molto tempo \u00e8 stata una costola, non solo dunque semplicemente alleata.\nAttualmente la mafia americana risulta essere attiva con un numero non preciso di affiliati che va dai 3400 ai 6800 solo nello stato di New York, soprattutto nelle sue roccaforti storiche come New York, New Jersey, Filadelfia, Detroit, Chicago e nel New England, insieme a famiglie minori, associati e gruppi che controllano Florida, Las Vegas, Los Angeles e Texas. Le famiglie della mafia americana sono riuscite ad insediarsi in almeno 26 citt\u00e0 statunitensi, con vari rami, gruppi divisi e associati in altre citt\u00e0. Le famiglie pi\u00f9 famose sono state le cinque di New York: Gambino, Lucchese, Genovese, Bonanno e Colombo. Al suo apice (anni venti-cinquanta) la mafia americana \u00e8 stata la pi\u00f9 potente organizzazione criminale di tutti gli Stati Uniti. Mentre ogni famiglia operava indipendentemente nel proprio territorio, la coordinazione nazionale era affidata, come in Sicilia, alla \"Commissione\", un organo direttivo formato dai boss delle famiglie pi\u00f9 potenti.\nL'applicazione della legge considera ancora la mafia americana come il gruppo criminale organizzato pi\u00f9 grande degli Stati Uniti. Essa ha mantenuto il controllo su gran parte dell'attivit\u00e0 criminale statunitense e anche in alcune parti del Canada (caso della famiglia Rizzuto). Oggi la maggior parte delle attivit\u00e0 della mafia americana sono contenute nell'area nord-orientale degli Stati Uniti, dove continua a dominare la criminalit\u00e0 organizzata, nonostante il crescente numero di bande di strada e altre organizzazioni che non sono di origine italiana.\nStoria.\nOrigini, cause e Mano Nera.\nIl primo documento trattante l'evoluzione della mafia negli Stati Uniti venne pubblicato nella primavera del 1869. Il \"New Orleans Times\" riferiva che il Second District della citt\u00e0 di New Orleans era stato invaso dai \"ben noti e famigerati siciliani assassini, falsari e ladri, che, nell'ultimo mese, hanno formato una sorta di compartecipazione generale o societ\u00e0 per azioni per il saccheggio e la dispersione della citt\u00e0\". L'emigrazione dal Sud Italia verso le Americhe era principalmente rivolta verso Brasile e Argentina e New Orleans aveva un pesante volume di traffico portuario.\nI primi gruppi di mafiosi siciliani che operarono negli Stati Uniti si stabilirono nell'area di New York e New Orleans, occupandosi di estorsioni e rapine ai danni delle comunit\u00e0 italiane, attraverso lettere ricattatorie accompagnate da minacce di morte, di sfregi e di danneggiamenti.\nDivennero grandi influenti soprattutto a New York, progredendo lentamente dalle operazioni in piccoli quartieri dei ghetti italiani alle organizzazioni nazionali e metropolitane. La Mano Nera (organizzazione gi\u00e0 esistente in Sicilia e controllata dal boss siciliano Vito Cascio Ferro), era il nome dato ad un metodo di estorsione utilizzato nei quartieri italiani a cavallo del 1900. Gli americani in un primo momento la scambiarono per la mafia vera e propria; in realt\u00e0 non lo era. Pur trattandosi di un consorzio criminale, era frammentata in numerose ma piccole bande che utilizzavano gli stessi metodi delittuosi.\nGiuseppe Esposito sembra essere stato il primo membro di Cosa nostra a emigrare negli Stati Uniti; insieme ad altri sei siciliani era approdato a New York dopo essere scappato dall'Italia per aver ucciso undici ricchi proprietari terrieri, il cancelliere e il vice-cancelliere di un tribunale di provincia siciliano. Venne arrestato a New Orleans nel 1881 e subito estradato in Italia.\nNew Orleans fu teatro del primo delitto di mafia negli Stati Uniti, che calamit\u00f2 l'attenzione sia nazionale che internazionale: il 15 ottobre 1890 fu ucciso il sovrintendente di polizia di New Orleans, David Hennessy, con metodi riconosciuti mafiosi. Non \u00e8 ancora chiaro se ad assassinarlo fossero stati gli immigrati italiani o se si trattava di una montatura attuata dai nativi americani contro gli odiati immigrati italici. Furono arrestati centinaia di siciliani con accuse poco credibili e, alla fine, diciannove di loro furono incriminati per omicidio. Il tutto si risolse, per\u00f2, con l'assoluzione degli imputati, grazie alla collaborazione di testimoni tenuti sotto minaccia o corrotti. L'indignazione dei cittadini di New Orleans raggiunse il culmine, tanto da sfociare nel linciaggio e nell'uccisione di undici dei diciannove imputati: due furono impiccati, nove fucilati e gli altri otto riuscirono a scappare. Ancora oggi, questa reazione \u00e8 ricordata come il linciaggio pi\u00f9 grande della storia americana.\nDal 1897 al 1910 una \"cosca\" siciliana, guidata dal mafioso Giuseppe Morello, operava a Manhattan e ad East Harlem, compiendo estorsioni, rapine e falsificazione di banconote: nel 1903 la banda Morello venne coinvolta nel famigerato \u00ab\"delitto del barile\"\u00bb (il corpo orribilmente sfigurato del mafioso siciliano Benedetto Madonia, membro della cosca, fu trovato chiuso in un barile abbandonato in una strada), che suscit\u00f2 molto scalpore nell'opinione pubblica statunitense dell'epoca.\nLa cosiddetta \"Camorra newyorkese\" (composta da bande di \"cumparielli\" napoletani e calabresi che compivano soprattutto rapine ed estorsioni) divenne molto attiva ed influente soprattutto a Brooklyn, in diretta concorrenza con i mafiosi siciliani, dai quali comunque fu inglobata.\nA Chicago il 19th Ward, che era il quartiere italiano, divenne noto come il \"Bloody Nineteenth\" a causa della frequente violenza nel distretto, principalmente come risultato di attivit\u00e0 mafiose, faide e vendette. \nLa nascita di Cosa nostra americana (che era una costola di Cosa nostra siciliana) \u00e8 attribuibile all'immigrazione di un gran numero di italiani, provenienti dalle regioni povere (soprattutto dalla Campania e Sicilia, ma anche dalla Calabria e Puglia) alla fine del XIX secolo unitamente al pessimo trattamento da parte delle autorit\u00e0 americane della popolazione italiana emigrante che si sentiva in tal modo spinta a ricercare altrove quell'assistenza sociale che lo stato statunitense non garantiva.\nLa politica del proibizionismo degli anni venti, con riferimento agli alcolici, and\u00f2 involontariamente a rafforzare il contrabbando gestito dalla mafia. Il riconoscimento tardivo dell'aspetto mafioso del problema da parte delle autorit\u00e0 americane condusse ad interventi repressivi che colpivano i pesci piccoli. Non bisogna neppure tralasciare i pregiudizi contro gli italiani, diffusi in America dagli anni sessanta dell'800, i quali contribuirono a rendere le comunit\u00e0 italoamericane ancora pi\u00f9 chiuse e autocentrate.\nProibizionismo e ascesa.\nIl 17 gennaio 1920 inizi\u00f2 negli Stati Uniti, con il diciottesimo emendamento, il proibizionismo, che rendeva illegale la fabbricazione, il trasporto o la vendita di alcolici. Nonostante questi divieti, c'era ancora una forte domanda di alcol da parte del popolo americano. Questo contribu\u00ec a creare un'atmosfera di tolleranza verso il crimine organizzato come mezzo per fornire liquore al pubblico, anche tra i politici e la polizia cittadina. I profitti resi dal vendere e distribuire alcol a quel tempo valevano il rischio della punizione da parte del governo, che non riusciva a far rispettare il divieto. C'erano oltre 900'000 casi di liquori spediti ai confini delle citt\u00e0 americane. Politici e bande criminali videro l'opportunit\u00e0 di arricchirsi e iniziarono la spedizione di pi\u00f9 grandi quantit\u00e0 di alcol per le citt\u00e0 americane. La maggior parte dell'alcol veniva importato da Canada e Caraibi, mentre dal Midwest statunitense arrivavano gli alambicchi con cui si produceva il liquore.\nDurante il Ventennio fascista avvenne l'emigrazione forzata di numerosi mafiosi dalla Sicilia in seguito alla dura repressione del prefetto fascista Cesare Mori: infatti si stima che in quel periodo circa 500 mafiosi fuggirono negli Stati Uniti. La maggior parte dei migranti italiani risiedevano in complessi d'appartamenti. Al fine di evitare la conduzione di una vita cos\u00ec povera, alcuni immigrati italiani in questo periodo scelsero di aderire alla mafia italoamericana. \nLa mafia ne approfitt\u00f2 e inizi\u00f2 a vendere alcol illegalmente. I profitti da contrabbando superavano quelli derivati da crimini tradizionali di protezione, estorsione, gioco d'azzardo e prostituzione. Il divieto permise alle famiglie mafiose italoamericane di fare fortuna. Le fazioni vittoriose avrebbero continuato a dominare la criminalit\u00e0 organizzata nelle rispettive citt\u00e0, istituendo le proprie strutture familiari in ognuna di esse. Poich\u00e9 le bande si dirottavano le spedizioni di alcool a vicenda, costringendo i rivali a pagare la \"protezione\" e a lasciare le loro operazioni, le guardie armate quasi invariabilmente accompagnavano le carovane di consegna del liquore.\nNel 1920 le famiglie mafiose italiane parteciparono in guerre per il controllo assoluto sul lucroso racket degli alcolici. Con lo scoppio della violenza gli italiani combatterono bande di irlandesi ed ebrei per il controllo del contrabbando di alcolici nei rispettivi territori. A New York il mafioso Frankie Yale intraprese una guerra con la White Hand Gang irlandese americana. Nella citt\u00e0 di Chicago Al Capone e la sua famiglia massacrarono la North Side Gang, un altro gruppo irlandese americano. Verso la fine degli anni venti erano emerse due fazioni della \u00abCosa nostra\u00bb, avverse per il controllo degli affari illeciti: una guidata da Joe Masseria, capo della Famiglia Morello, il quale era associato al gangster Lucky Luciano e alla sua banda di malavitosi non-siciliani (Vito Genovese, Frank Costello, Albert Anastasia, Willie Moretti e Joe Adonis) mentre l'altra da Salvatore Maranzano, che era associato a Joseph Profaci (mafioso siciliano nativo di Villabate che guidava una cosca a Brooklyn) e a Joe Aiello, capo della Famiglia di Chicago.. \nTale conflitto caus\u00f2 la guerra castellammarese, che port\u00f2 all'omicidio di Masseria nel 1931. Maranzano, che nel frattempo era diventato il leader di Cosa nostra americana, divise la citt\u00e0 di New York in cinque famiglie.\nInoltre stabil\u00ec di sua stessa iniziativa un codice di condotta per l'organizzazione, dispose le divisioni e struttura della \"famiglia\", oltre che le procedure per la risoluzione delle controversie. In una mossa senza precedenti, Maranzano si erse sopra le altre famiglie come \"capo di tutti capi\" e richiese a queste di rendergli omaggio. Questo nuovo ruolo venne per\u00f2 accolto negativamente e Maranzano fu ucciso entro sei mesi su ordine di Charles \"Lucky\" Luciano. Luciano era un ex subalterno di Masseria, che si era schierato con Maranzano e orchestrato l'uccisione di Masseria.\nNel dicembre 1928, presso l'Hotel Statler di Cleveland, la polizia locale ferm\u00f2 numerosi mafiosi siciliani provenienti da tutti gli Stati Uniti (Joe Profaci, Joseph Magliocco, Vincent Mangano, Joseph Porrello, Pasquale Lolordo ed altri), che si erano incontrati per discutere sulla presidenza dell'Unione Siciliana, un gruppo che gli assicurava copertura politica; tuttavia i fermati vennero subito rilasciati perch\u00e9 non avevano prove per trattenerli: si tratt\u00f2 del primo incontro tra mafiosi siciliani scoperto dalla polizia statunitense. Dopo la fine del proibizionismo (1933) la criminalit\u00e0 organizzata si ritrov\u00f2 in un vicolo cieco e aveva bisogno di altri metodi per mantenere i profitti elevati che aveva conquistato durante gli anni venti. Le famiglie pi\u00f9 intelligenti della mafia italoamericana agirono con prudenza e si ampliarono in altre imprese, come ad esempio: sindacati, edilizia, sanitari e traffico di droga. D'altra parte quelle che avevano trascurato la necessit\u00e0 di cambiare alla fine persero potere ed influenza, assorbite da altre famiglie.\nLa \"Commissione\".\nIn alternativa all'avere un boss dei boss, Luciano istitu\u00ec la Commissione, dove i capi delle famiglie pi\u00f9 potenti avrebbero avuto pari diritti, parlare e votare liberamente su questioni importanti e risolvere le dispute (il titolo di \"capo di tutti capi\" venne ripreso dai giornali per indicare il boss pi\u00f9 potente della Commissione, sebbene tra i mafiosi fosse caduto in disuso). Questa cerchia dominava il Sindacato nazionale del crimine e assicur\u00f2 un'era di pace e prosperit\u00e0 alla mafia americana. Dalla met\u00e0 del secolo c'erano 26 famiglie sanzionate dalla Commissione, ciascuna diffusa in una citt\u00e0 diversa (ad eccezione delle cinque famiglie di New York). Ogni famiglia si autogestiva in modo indipendente dalle altre e generalmente dominava un territorio esclusivo e controllato. Rispetto alla vecchia generazione di \"Mustache Pete\" come Maranzano e Masseria, che operavano prevalentemente con mafiosi siciliani, gli \"Young Turks\", guidati da Luciano, erano pi\u00f9 aperti a collaborare con criminali di altre etnie, in particolare con il Sindacato ebraico per ottenere maggiori profitti. La mafia italoamericana rese fattibile il proprio progresso seguendo una rigida serie di regole nate in Sicilia, le quali richiedevano una struttura gerarchica organizzata e un codice del silenzio che vietava ai suoi membri di collaborare con la polizia (omert\u00e0). Il mancato rispetto di queste regole \u00e8 punibile con la morte.\nLa scalata al potere che la mafia italoamericana raggiunse durante il proibizionismo sarebbe continuata a lungo dopo che l'alcol ritorn\u00f2 legale. Gli imperi criminali espansi nel contrabbando trovarono altre vie per continuare a fare grandi somme di denaro. Dopo il 1933 la mafia diversific\u00f2 le attivit\u00e0 criminali (vecchie e nuove): gioco d'azzardo illegale, prestiti, usura, estorsione, racket di \"protezione\", traffico di droga, ricettazione, racket del lavoro attraverso il controllo dei sindacati. A met\u00e0 del XX secolo la mafia era famosa per avere molti infiltrati nei sindacati statunitensi, in particolare International Brotherhood of Teamsters e International Longshoremen's Association. Ci\u00f2 permise alle famiglie di fare breccia in esercizi commerciali legali e molto redditizi come costruzioni, demolizioni, gestione dei rifiuti, autotrasporti, industria d'abbigliamento e costiera. Tra l'altro potevano irrompere nei sindacati sanitari e fondi pensione, estorcere denaro alle imprese con minacce di sciopero degli operai e partecipare a turbative d'asta. A New York la maggior parte dei progetti edili non potevano essere effettuati senza l'approvazione delle cinque famiglie. Nelle industrie portuali e di carico la mafia corrompeva i sindacalisti perch\u00e9 gli facessero delle soffiate sugli oggetti di valore a bordo dei cargo che arrivavano al porto; tali prodotti venivano poi rubati dai mafiosi e ricettati.\nMeyer Lansky, boss del Sindacato ebraico, irruppe nell'industria del casin\u00f2 a Cuba durante gli anni trenta, mentre la mafia italoamericana era gi\u00e0 coinvolta nell'esportazione di rum e zucchero cubani. Quando il suo amico Fulgencio Batista fu eletto presidente di Cuba nel 1952, numerosi boss vennero abilitati ad effettuare investimenti legittimi nei casin\u00f2 legalizzati. Il numero di casin\u00f2 mafiosi non era meno di 19. Tuttavia, quando Batista fu rovesciato in seguito alla rivoluzione cubana, il suo successore e capo rivoluzionario Fidel Castro mise al bando qualunque investimento americano nel paese, mettendo fine alla presenza della mafia a Cuba.\nLas Vegas al contrario era una \"citt\u00e0 aperta\", dove ogni famiglia poteva lavorare benissimo e vivere in tranquillit\u00e0. Una volta che il Nevada legalizz\u00f2 il gioco d'azzardo, i mafiosi si affrettarono a prendere le fette della torta e il casin\u00f2 divenne molto popolare a Las Vegas. Dal 1940 le famiglie di New York, Cleveland, Kansas City, Milwaukee e Chicago ebbero interesse nei casin\u00f2 di Las Vegas. Si fecero dare alcuni prestiti dall'Internation Brotherhood of Teamsters, un sindacato che essi effettivamente controllavano e usavano dei prestanome per costruire i casin\u00f2. Quando il denaro arrivava in camera conteggio, degli uomini assunti lo defalcavano in contanti prima che venisse registrato, quindi consegnato al rispettivo boss. La cifra enorme ricavata da questi soldi non registrati \u00e8 stimata in centinaia di milioni di dollari.\nOperando nell'ombra, Cosa nostra americana ha affrontato poca opposizione da parte delle forze dell'ordine. Le forze di polizia locali a quel tempo non avevano le risorse o le conoscenze sufficienti per lottare efficacemente contro la criminalit\u00e0 organizzata commessa da una societ\u00e0 segreta della cui esistenza erano ignare. Molte persone all'interno delle forze di polizia e dei tribunali venivano semplicemente corrotte, sebbene la minaccia ai testimoni fosse frequente. Nel 1951 un comitato del Senato degli Stati Uniti chiamato Kefauver determin\u00f2 che una \"organizzazione criminale sinistra\" conosciuta come \"mafia\" operava nella nazione. Molti presunti mafiosi sono stati citati in giudizio per degli interrogatori, ma pochi hanno testimoniato e nessuno ha dato informazioni.\nL'atteggiamento dell'FBI.\nNel 1957 la polizia di Stato di New York dichiar\u00f2 di aver scoperto una riunione e arrestato le figure mafiose pi\u00f9 importanti da tutto il paese ad Apalachin, sempre a New York. L'evento (soprannominato \"riunione di Apalachin\") costrinse l'FBI a riconoscere l'esistenza del crimine organizzato e le sue attivit\u00e0 (traffico di droga, controllo dei sindacati e infiltrazione nella polizia americana) come un problema grave negli Stati Uniti e a cambiare il metodo d'applicazione della legge sugli indagati. Nel 1963 il mafioso Joe Valachi divenne il primo mafioso a fornire prove e informazioni dettagliate sui meccanismi interni alla mafia italoamericana e i suoi segreti. Ancora pi\u00f9 importante, rivel\u00f2 l'esistenza della mafia alla legge, che permise all'FBI di iniziare un attacco aggressivo di portata nazionale contro il Sindacato nazionale del crimine della mafia. \nDopo la testimonianza di Valachi, la mafia non riusc\u00ec pi\u00f9 a funzionare completamente nell'oscurit\u00e0. L'FBI mise in campo pi\u00f9 sforzi e risorse contro il crimine organizzato attivo a livello nazionale e cre\u00f2 l'United States Organized Crime Strike Force in varie citt\u00e0. Tuttavia, mentre tutto questo pose grande pressione sulla mafia, poco venne effettuato per frenare le sue attivit\u00e0 criminali. Iniziarono ad esserci dei successi solo all'inizio degli anni ottanta, quando l'FBI riusc\u00ec a liberarsi del controllo mafioso sui casin\u00f2 di Las Vegas e indebol\u00ec la roccaforte della mafia nei sindacati.\nLa \"legge RICO\".\nQuando il Racketeer Influenced and Corrupt Organizations Act (\"legge RICO\") divenne legge federale, risult\u00f2 essere uno strumento altamente efficace nel perseguire i mafiosi. Esso prevede sanzioni penali estese per atti compiuti nell'ambito di un'organizzazione criminale attiva. La violazione dell'atto \u00e8 punibile fino a 20 anni di carcere per ogni capo d'accusa.\nLa \"RICO\" \u00e8 devastante perch\u00e9 attacca l'intera entit\u00e0 corrotta invece dei singoli individui che possono essere facilmente sostituiti con altri membri della criminalit\u00e0 organizzata. Tra il 1981 e il 1992, 23 boss da tutto il paese sono stati condannati ai sensi della legge, mentre tra il 1981 e il 1988, 13 vicecapi e 43 capiregime furono condannati. Sebbene tale atto paralizz\u00f2 significativamente molte famiglie mafiose, le pi\u00f9 potenti continuarono a dominare il crimine nei loro territori, anche se le nuove leggi mettevano pi\u00f9 mafiosi in carcere e rendevano pi\u00f9 difficili le operazioni.\nSammy Gravano, accettando di collaborare con l'FBI e testimoniare nel 1991, fece s\u00ec che la polizia federale condannasse i boss pi\u00f9 forti della mafia di New York. Anche se non era il primo uomo d'onore a confessare contro i suoi compagni, un mafioso cos\u00ec potente come lui che accettava di rompere il giuramento costitu\u00ec un precedente per le successive ondate di mafiosi ad uscire dal silenzio e comportarsi allo stesso modo: dare informazioni e testimoniare in cambio di immunit\u00e0 da procedimenti giudiziari per i loro crimini.\nA parte fargli evitare lunghi anni in prigione, l'FBI poteva mettere i pentiti nello United States Federal Witness Protection Program, cambiando loro identit\u00e0 e sostenendoli finanziariamente per sempre. Questo ha portato decine di pentiti a svelare tutto durante gli anni novanta, causando l'incarcerazione di centinaia di mafiosi, tra cui John Gotti, boss dei Gambino. Di conseguenza la mafia italoamericana vide un importante declino nella sua perdita di potere e influenza sulla criminalit\u00e0 organizzata dagli anni novanta in poi.\nNel XXI secolo Cosa nostra americana rimane coinvolta in un ampio spettro di attivit\u00e0 illegali. Queste includono omicidio, estorsione, corruzione di pubblici ufficiali, gioco d'azzardo, infiltrazione in commerci legittimi, racket del lavoro, usura dei prestiti, frode fiscale e manipolazione del mercato. Un altro fattore che aggrava la caduta della mafia \u00e8 l'assimilazione degli italoamericani, che lascia dei margini di reclutamento pi\u00f9 stretti per i nuovi mafiosi. Mentre altre organizzazioni criminali quali cartelli della droga messicani, mafia russa, Triade cinese ecc. hanno tutte preso una parte delle attivit\u00e0 criminali, Cosa nostra americana \u00e8 sempre quella dominante, in parte a causa della sua rigida struttura gerarchica. La legge oggi \u00e8 focalizzata pi\u00f9 che altro sulla possibile ripresa della mafia dalle turbolenze degli anni novanta, mentre l'FBI e le agenzie d'applicazione della legge locale sulla sicurezza della patria dopo gli attentati dell'attentati dell'11 settembre 2001, mettendo da parte i mafiosi. Nel 2002 l'FBI stim\u00f2 che i guadagni della mafia italoamericana ammontano a 50\u201390 miliardi di dollari ogni anno.\nMaxiretata del 2011.\nIl 20 gennaio 2011, circa 800 agenti appartenenti a FBI, polizia statale, federale e locale hanno eseguito 110 arresti in una maxioperazione antimafia, decapitando le Cinque famiglie di New York, in particolare i Colombo, e altre due famiglie minori (New Jersey, Rhode Island), per un totale di 127 persone incriminate. Tra gli arrestati, anche Walter Sempori, fermato a Siracusa il pomeriggio. Durante la conferenza stampa avvenuta il giorno stesso, il ministro della Giustizia Eric Holder l'ha definita \u00abuna delle maggiori operazioni realizzate in un unico giorno contro la Mafia nella storia dell'Fbi\u00bb.\nOperazione \"New Bridge\" del 2014.\nLa mattina dell'11 febbraio 2014 l'FBI, in collaborazione con Polizia di Stato italiana, Servizio Centrale Operativo e Squadra mobile di Reggio Calabria, ha messo in carcere 26 mafiosi, lasciando altri 18 in stato di libert\u00e0 ma comunque indagati. L'indagine era iniziata nel 2012, la retata fu resa possibile grazie ad intercettazioni e agenti infiltrati. Con questa operazione l'FBI e la polizia italiana sono riuscite a sventare un traffico transnazionale di stupefacenti e armi (e vari altri reati), acquistati dai cartelli messicani della droga, condotto da Cosa nostra americana e 'Ndrangheta; sono stati inoltre arrestati Francesco Ursino, presunto boss della 'ndrangheta di Gioiosa Ionica, Giovanni Morabito, nipote del boss Giuseppe Morabito, dei presunti affiliati agli Ursino e Simonetta, e, in America, un esponente della famiglia Gambino.\nLa situazione attuale: tra declino e rinnovamento.\nCosa nostra americana, dopo aver dominato per molti anni il mondo criminale statunitense, sta vivendo in questi anni una fase di declino; molte \"famiglie\" non esistono pi\u00f9 (come la famiglia di New Orleans), altre hanno visto notevolmente ridotti i loro ranghi (famiglia Patriarca, famiglia di Los Angeles), vasti settori criminali sono stati conquistati da altre mafie o bande di strada, in genere messicani, russi o cinesi. La situazione \u00e8 dovuta a fattori sia interni che esterni l'organizzazione. Ad ogni modo si tratta di bande o cartelli in lotta fra loro, criminali solitari o network di gangster che partecipano assieme solo per determinate occasioni di profitto, sparendo poi nel nulla. Secondo osservatori interni all'FBI, la mafia italoamericana rimane ancora oggi l'organizzazione criminale pi\u00f9 potente degli Stati Uniti.\nEssa continua ad esistere e prosperare nel \"sottosuolo\" statunitense, operando per\u00f2 quasi esclusivamente nelle sue aree d'influenza pi\u00f9 antiche, come New York, Chicago e il New England. A causa della \"legge RICO\" in America i criminali possono essere arrestati anche solo per aver frequentato o telefonato a sospetti mafiosi, il che costringe boss e uomini d'onore a mantenere un basso profilo per non venire scoperti. Di conseguenza la mafia italoamericana ha intrapreso delle nuove modalit\u00e0 di reclutamento e operazione: in alcuni casi, ad esempio quello di Filadelfia, la mafia si serve di bande di strada o anche di bikers (motociclisti) fuorilegge per attuare i propri crimini. In altri, per non essere colpita, le famiglie mafiose (come quella dei Genovese) non possiedono pi\u00f9 un unico boss, ma la leadership viene passata continuamente di mano in mano a vari boss, a seconda delle convenienze, con un sistema a rotazione, in modo tale da far perdere le proprie tracce; altre famiglie invece delegano vari poteri ai sottocapi, che gestiscono le strade, a loro volta per\u00f2 subordinati ad un boss, che risulta \"lontano\" o comunque coinvolto non direttamente nelle attivit\u00e0 illecite dei suoi uomini.\nInoltre, siccome molti mafiosi arrestati inziano a parlare vengono protetti e mantenuti economicamente dall'FBI o dalla polizia, la maggior parte alla fine rompe la regola dell'omert\u00e0 e dice tutto. Inizialmente la mafia italoamericana reagiva uccidendo i traditori, ma oggi \u00e8 diventato praticamente impossibile non confessare.. Adattandosi ai tempi moderni, la mafia italoamericana riesce a conservare il monopolio criminale degli Stati Uniti, e secondo le dichiarazioni dell'agente FBI Richard Frenkel:\nCaratteristiche e struttura.\nLa struttura di una Famiglia di Cosa Nostra americana \u00e8 identica a quella siciliana: infatti i mafiosi siciliani emigrati negli Stati Uniti alla fine dell'Ottocento si aggregarono in famiglie e si diedero la stessa scala gerarchica che avevano in Sicilia per riuscire a controllare tutti gli affari leciti e illeciti della zona o della citt\u00e0 dove operavano.\nLa struttura di una famiglia \u00e8 cos\u00ec composta: al vertice si trova il \"capo famiglia\", detto anche \"boss\", il quale decide la linea di condotta degli affari, e senza il suo ordine o consenso nessun membro pu\u00f2 attuare azioni delittuose. Sotto il capo famiglia, si trova il \"vicecapo\", il quale in assenza del capo diviene automaticamente il reggente e pu\u00f2 anche impartire ordini ai capidecina. A volte il capo famiglia e il vicecapo sono affiancati da uno o massimo tre \"consiglieri\", che si occupano della contabilit\u00e0 finanziaria dell'organizzazione, e a risolvere le questioni tra il \"boss\" ed i \"capidecina\". \nAl di sotto si trovano i \"capidecina\" o \"capiregime\", che hanno un rapporto primario con i propri \"soldati\", al quale comandano ogni genere di ordine impartito dal capofamiglia, o come gi\u00e0 detto dal vice o dal consigliere. I capidecina variano a seconda delle dimensioni e della grandezza della Famiglia.\nAgli ordini dei capidecina si trovano i \"made men\", cio\u00e8 \"uomini d'onore\", che sarebbero i \"soldati\", membri a tutti gli effetti della famiglia, i quali rispondono direttamente agli ordini del capodecina. Il soldato si occupa di svolgere le attivit\u00e0 che gli impartisce il suo diretto superiore che possono essere: dall'esecuzione di omicidi, al traffico di droga, alle operazioni di usura, al racket delle estorsioni e la relativa riscossione dei soldi; ogni \"soldato\" pu\u00f2 anche collaborare con uno o pi\u00f9 aspiranti mafiosi non ancora affiliati solitamente chiamati \"avvicinati\", i quali sono possibili candidati all'affiliazione e quindi vengono messi alla prova per saggiare la loro affidabilit\u00e0, facendogli compiere numerose \"commissioni\", come l'estorsione, il contrabbando, e la riscossione dei soldi del racket, il trasporto di armi da un covo all'altro, l'esecuzione di omicidi e il furto di automobili e moto per compiere atti delittuosi. Accanto all'avvicinato vi pu\u00f2 essere anche la figura dell'\"associato\", ovvero un criminale che collabora alle attivit\u00e0 illecite della Famiglia, pagando una percentuale ai capi, ed \u00e8 vicino a qualche mafioso pi\u00f9 alto di carica ma non ha i requisiti per essere affiliato: molto spesso \u00e8 un criminale non-italiano, che per motivi di sangue non sar\u00e0 mai parte di una \"famiglia\" ma collabora con esse.\nCerimonia d'iniziazione.\nIl primo caso di mafioso a cui \u00e8 stata fatta una cerimonia rituale da Cosa nostra americana fu Joe Valachi, \"iniziato\" nel 1930.\nLa mafia stessa indica persone selezionate e specifiche per l'adesione; non si pu\u00f2 scegliere di diventare membri. Nella testimonianza di Tommaso Buscetta per l'indagine di droga sulla \"pizza connection\", gli venne chiesto che cosa avesse fatto per entrare a far parte di Cosa nostra. Egli rispose: \"non ho fatto nessuna domanda per diventare membro \u2014 venni chiamato, sono stato invitato\". La procedura di reclutamento inizia con un made man che suggerisce un nome, e prima che la persona venga considerata seriamente, essa viene osservata da vicino per un periodo prolungato di tempo, generalmente un certo numero di anni. Il membro che propone il nome di questa persona e chi sceglie di sostenere la sua scelta sono \"responsabili\" di tutto quello che far\u00e0 la recluta, quindi, a seguito di una cattiva scelta, possono anche essere uccisi.\nLa mafia punta esclusivamente su uomini affidabili e fedeli, capaci di far guadagnare soldi all'organizzazione. La possibilit\u00e0 di essere scelti \u00e8 molto ambita all'interno della nicchia.\nValachi sub\u00ec un corteggiamento prolungato prima di acconsentire a diventare un mafioso. Egli fu alla fine influenzato dalle parole di Bobby Doyle, il quale disse che una carriera da criminale solitario era molto pi\u00f9 pericolosa. Doyle disse a Valachi: \"Unisciti a noi e sarai accettato. Potrai guadagnare soldi e non dovrai pi\u00f9 rubare\". Le cose erano sempre difficili per Valachi, a causa dei suoi frequenti arresti e altre conseguenze del suo stile di vita, riconoscendo la logica dell'argomento di Doyle.\nLa cerimonia consiste in una cena o una riunione. Diverse persone possono diventare uomini d'onore in una volta sola. Quando entrano a far parte di Cosa nostra americana, vengono \"fatti\" o \"battezzati\" o \"ottengono i loro distintivi\". Altri termini utilizzati oltre a \"made man\" sono sempre \"wiseguy\", \"amici\", \"goodfellas\", \"uno di noi\" o \"messo a posto\". Valachi ha fornito la descrizione pi\u00f9 accurata della cerimonia; venne introdotto con altri tre uomini. C'erano quaranta mafiosi presenti, in modo tale che i nuovi iniziati \"conoscessero la famiglia\":\nLo svolgimento della cerimonia nella famiglia Patriarca venne registrato dall'FBI nel 1989, in cui sono stati scoperti diversi altri dettagli. Prima che la recluta Tortora facesse il giuramento, gli fu detto che sarebbe stato battezzato. \"Sei stato battezzato quando eri un bambino, l'hanno fatto i tuoi genitori. Ma ora, stavolta, noi dobbiamo battezzare te\". Il battesimo sembra rappresentare la nuova fase della vita che sta cominciando. Questo \u00e8 un esempio della mentalit\u00e0 familiare della mafia. \u00c8 implicito che la mafia prenda il posto della famiglia biologica del nuovo membro, i suoi genitori. Ulteriore prova di questa mentalit\u00e0 pu\u00f2 essere intravista quando a Tortora viene chiesto se egli avrebbe ucciso suo fratello per la mafia. Questa mentalit\u00e0 molto probabilmente nasce dal fatto che i membri stanno offrendo tutta la loro vita all'organizzazione. I giuramenti stessi parlano del legame familiare, e noi possiamo congetturare che le regole di segretezza rappresentano la lealt\u00e0 alla famiglia, cos\u00ec come un senso di autoconservazione. Nonostante la rivalit\u00e0, tutte le famiglie mafiose sembrano essere collegate. Anche tra i gruppi in Sicilia e a New York c'\u00e8 un senso di fratellanza.\nUna variazione della descrizione di Valachi trovata nella registrazione del 1989 \u00e8 quella fatta da Flamaro, a cui specificamente veniva punto il dito indice e afferma che c'\u00e8 un preciso simbolismo nel gesto. Dopo questo, un coetaneo/compagno viene scelto per lui e, a differenza di altre cerimonie descritte, non viene bruciata l'immagine di un santo. Nella sua testimonianza Buscetta disse che quando gli veniva punto il dito, il sangue veniva trasferito sull'immagine di un santo, che veniva poi bruciata con una fiamma. Buscetta poi giur\u00f2 che se avesse disobbedito alle regole, \"possa la mia carne bruciare come questo santo\". Una variante di questo giuramento \u00e8 \"come brucia questo santo, cos\u00ec brucer\u00e0 l'anima mia. Entro da vivo e dovr\u00f2 uscire morto\". Jimmy Fratianno, introdotto nel 1947, ha descritto il capo che gli pungeva il dito e diceva: \"Questa goccia di sangue simboleggia la nascita nella nostra famiglia, siamo uno fino alla morte\". La cerimonia termina con un bacio su entrambe le guance dei nuovi mafiosi.\nCodice d'onore.\nOgni made man, nel momento stesso in cui presta giuramento di fede alla famiglia tramite la celebrazione rituale, deve accettare e rispettare il codice di condotta, o \"codice d'onore\", della famiglia in cui viene introdotto. Esso prevede le seguenti regole, la cui violazione viene solitamente punita con la morte:\nAnche se non fa ufficialmente parte del codice d'onore, l'omosessualit\u00e0 \u00e8 proibita all'interno della mafia italoamericana perch\u00e9 giudicata incompatibile. John D'Amato, boss provvisorio della famiglia DeCavalcante, venne assassinato nel 1992 quando la famiglia scopr\u00ec le sue relazioni sessuali con altri uomini.\nLe Cinque famiglie.\nSono 5 le famiglie italo-americana che formano quest'organizzazione, che pur essendo indipendente da Cosa Nostra siciliana mantiene con essa stretti rapporti di collaborazione. In seguito sono elencate in ordine di potere:\nFamiglia Genovese (175 membri).\nFondata nel 1931 da Lucky Luciano, ma gi\u00e0 presente dall'inizio del '900 se si considera la diretta discendenza dalla famiglia Morello. La famiglia prende il nome dal \"rimpianto\" Vito Genovese, ritenuto uno dei boss che facilitarono l'indebolimento di Cosa nostra, per via del suo modo di gestire gli affari e le situazioni, che mantenne il potere dal 1957 al 1969, anno della sua morte in prigione.\nLa storica e principale attivit\u00e0 della famiglia \u00e8 il gioco d'azzardo: fu infatti Luciano, che assieme ai suoi soci Meyer Lansky e Benjamin Siegel trasform\u00f2 Las Vegas da piccola cittadina a citt\u00e0 dei casin\u00f2 negli anni '30.\nPu\u00f2 essere considerata la pi\u00f9 \"resistente\" delle Cinque famiglie, poich\u00e9 nella sua storia ha avuto solo 7 testimoni governativi, di cui solo 3 sono stati significativi, tra cui Joe Valachi.\nLa famiglia si estende per tutta New York City, essendo attiva in tutti e 5 \"boroughs\": Brooklyn, Bronx, Manhattan, Queens e Staten Island. Una folta schiera di uomini \u00e8 presente anche nel vicino New Jersey.\nIncludendo i boss della famiglia Morello, i boss della famiglia Genovese sono stati:\nFamiglia Gambino (165 membri).\nFondata nel 1910 da Salvatore \"Tot\u00f2\" D'Aquila, che prese in consegna ci\u00f2 che rimaneva della Camorra newyorkese, la famiglia fu inizialmente schierata con Joe Masseria durante la Guerra castellammarese, fino all'omicidio di Alfred \"Al\" Mineo nel 1930.\nDopo la fondazione della Commissione nel 1931, la famiglia fu guidata da Vincent \"Il Boia\" Mangano fino al suo assassinio nel 1951. Seguito dal breve regno di Albert \"Cappellaio Matto\" Anastasia, assassinato nel 1957, ci fu un periodo di grande prosperit\u00e0 sotto l'egida di Carlo Gambino, che fece dei ora ribattezzati appunto Gambino la famiglia pi\u00f9 forte degli USA.\nLa famiglia, dopo la morte di John Gotti, ha subito un brusco declino, venendo scalzata dai Genovese come famiglia pi\u00f9 forte. Tuttavia, si ritiene ora una delle famiglie pi\u00f9 forti di New York e dell'intera nazione, poich\u00e9 i vertici della famiglia (composti da Domenico Cefal\u00f9, Frank Cal\u00ec assassinato nel 2019 e Joseph Corozzo) sono tuttora a piede libero, appena scalfiti dalle operazioni delle forze dell'ordine.\nA NYC, la famiglia \u00e8 estesa, come i Genovese, in tutti e 5 i boroughs, specie Brooklyn e Queens.\nLe sue attivit\u00e0 principali sono il traffico di stupefacenti, il gioco d'azzardo e l'industria edile, considerati i racket pi\u00f9 redditizi della Mafia.\nI boss sono stati:\nFamiglia Lucchese (121 membri).\nFondata nel 1922 da Gaetano \"Tommy\" Reina, la famiglia \u00e8 da sempre una delle pi\u00f9 tranquille e stabili famiglie di tutti gli Stati Uniti. Inoltre \u00e8 stata poco colpita dalle autorit\u00e0, grazie alla rigida gerarchia e alla natura stessa dell'organizzazione.\nQuesta situazione tuttavia cambi\u00f2 quando Anthony \"Tony Ducks\" Corallo venne imprigionato a vita nel 1986 e, per evitare un vuoto di potere, cedette il titolo a Vittorio \"Little Vic\" Amuso. Questi tuttavia, assieme ad Anthony Casso, us\u00f2 il pugno di ferro contro gli avversari (la famiglia fu sul piede di guerra contro John Gotti nel 1986, guerra poi evitata) ed anche contro i membri della sua famiglia, chiedendo una quota esorbitante dei loro profitti. Questa situazione, protrattasi anche dopo l'imprigionamento a vita di Amuso nel 1993, port\u00f2 a pentimenti e dissapori interni alla famiglia, che fu indebolita.\nLa famiglia, a New York, ha la sede storica nel Bronx (in precedenza East Harlem) ed un'estensione anche a Manhattan e Brooklyn, oltre che nei vicini Long Island e New Jersey.\nLe sue principali attivit\u00e0 sono i crimini \"di strada\", come usura, estorsione, rapina e ricettazione, ed il racket sindacale, nonch\u00e9 il contrabbando e la distribuzione di stupefacenti.\nI capi storici della famiglia sono stati:\nFamiglia Bonanno (132 membri).\nLa famiglia Bonanno \u00e8 una delle pi\u00f9 antiche famiglie mafiose: nata a fine dell'800 a Castellammare del Golfo, in Sicilia, si trasfer\u00ec a NYC agli albori del '900, diventando sempre pi\u00f9 forte ed attiva. La famiglia crebbe di potere sotto l'egida di Salvatore Maranzano, che fu tuttavia eliminato nel 1931 da Lucky Luciano.\nA Maranzano succedette il longevo Joseph \"Joe Bananas\" Bonanno, che a soli 26 anni era uno dei pi\u00f9 giovani boss mafiosi degli USA. Bonanno domin\u00f2 dal 1931 fino al 1965, quando fu rimpiazzato dalla Commissione da Gaspar DiGregorio, in seguito ad un tentativo fallito assieme a Joseph Magliocco di prendere il sopravvento sulla mala newyorkese. Questo scaten\u00f2 un conflitto interno durato dal 1965 al 1968, quando il peggioramento della salute di Bonanno lo costrinse a ritirarsi a Tucson, Arizona. \nVari boss succedettero a DiGregorio, dando vita a lotte intestine e alleanze segrete per la supremazia. In questo periodo i Bonanno vennero anche rimossi dalla Commissione, venendovi reinstallati solo nel 1991, dopo la morte di Philip \"Rusty\" Rastelli e la nomina di Joe Massino. Massino riusc\u00ec a comandare la famiglia in segreto e distante dalle forze dell'ordine fino agli albori del 2000, quando esplose un giro di vite sul crimine organizzato che port\u00f2 all'arresto di alcuni membri della famiglia che divennero informatori sotto copertura, contribuendo ed erodere sempre di pi\u00f9 la dirigenza della famiglia, incluso Massino, che nel 2004 per evitare la sedia elettrica, prefer\u00ec diventare un testimone federale, il primo boss di Cosa nostra a farlo. \nCon il tradimento di Massino, la famiglia cadde in un vuoto di potere e di fazioni frammentarie fino al 2013, quando la famiglia ha ripreso ad agire compattamente dopo la presa di potere di Michael Mancuso.\nLa famiglia \u00e8 attiva a New York in tutti i boroughs, tranne il Bronx (territorio in cui era attiva sino a qualche anno fa). Una imponente fazione \u00e8 presente anche in Canada, divisa in due decine: quella dei Rizzuto e dei Cotroni.\nLa sua attivit\u00e0 principale consiste nel gioco d'azzardo, nell'usura e nel narcotraffico, tanto che l'organizzazione era il \"ponte\" di distribuzione principale durante la Pizza Connection.\nI boss della famiglia furono:\nFamiglia Colombo (90 membri).\nLa famiglia Colombo \u00e8 la pi\u00f9 giovane e pi\u00f9 debole delle Cinque famiglie: fondata nel 1928 da Joe Profaci, riusc\u00ec a ritagliarsi un buono spazio a Brooklyn, prendendo in consegna i territori di Francesco \"Frankie Yale\" Ioele, un gangster legato ed assassinato ai Genovese, allora guidatati da Joe Masseria. Nonostante godette poco del Proibizionismo, poich\u00e9 fondata in tempi dove la Legge si avviava all'abolizione, la famiglia svilupp\u00f2 subito profondi legami con i clan siciliani e con le altre Cinque famiglie di New York, specie i Bonanno.\nLa famiglia, gi\u00e0 poco influente nei posti che contavano, venne ulteriormente danneggiata da una lotta intestina negli anni'60, guidata da Joseph \"Crazy Joey\" Gallo, un giovane soldato. \nA Profaci, morto nel 1962, segu\u00ec il breve regno di Joseph Magliocco, durato solo un anno poich\u00e9 costretto alle dimissioni dalla Commissione, dopo aver scoperto che questi e Joe Bonanno volevano realizzare un colpo di Stato dentro la malavita newyorkese.\nMagliocco venne rimpiazzato da Joseph Colombo, che divenne per\u00f2 impopolare tra i mafiosi quanto popolare tra gli italo-americani per via del suo alto profilo pubblico e capo della Lega dei Diritti Civili degli Italoamericani. L'epopea di Colombo fin\u00ec nel 1971, dopo un attentato ordito da Joe Gallo (ma probabilmente commissionato da una \"eminenza grigia\" mafiosa), che venne ucciso a ruota nel 1972.\nDal 1973 al 2019 il boss \u00e8 stato Carmine \"Junior\" Persico. La famiglia si \u00e8 indebolita molto negli ultimi anni (quasi 70 uomini d'onore sono tuttora dietro le sbarre, rendendone solo 30-40 attivi).\nLa base dell'organizzazione a New York \u00e8 da sempre Brooklyn, anche se ha capidecina attivi nel Queens e Staten Island, nonch\u00e9 nella vicina Long Island.\nI boss della famiglia Colombo sono stati:\nLe altre famiglie negli Stati Uniti.\nChicago Outfit.\n30-40 \"uomini d'onore\".\nSuccessione dei Boss:\nDetroit Partnership.\nSono sui 50 \"uomini d'onore\".\nSuccessione dei Boss:\nFamiglia di Filadelfia.\nSono circa 30 \"uomini d'onore\".\nSuccessione dei Boss:\nFamiglia Magaddino/Todaro.\nSui 40 \"uomini d'onore\" circa.\nSuccessione dei Boss:\nFamiglia DeCavalcante.\nSui 100 \"uomini d'onore\" circa.\nSuccessione dei Boss:\nFamiglia Patriarca.\nCirca 40 \"uomini d'onore\".\nSuccessione dei Boss:\nFamiglia di Cleveland.\nTra i 20 ed i 30 \"uomini d'onore\".\nSuccessione dei Boss:\nFamiglia di Los Angeles.\nTra i 15 e i 25 \"uomini d'onore\".\nSuccessione dei Boss:\nThomas Gambino.\nFamiglia Trafficante.\nSono 10 \"uomini d'onore\".Probabilmente scomparsa\nSuccessione dei Boss:"}
{"id": "64060", "revid": "647919", "url": "https://it.wikipedia.org/wiki?curid=64060", "title": "Mafia russa", "text": ""}
{"id": "64063", "revid": "1718925", "url": "https://it.wikipedia.org/wiki?curid=64063", "title": "Giovanni Battista Pergolesi", "text": "Biografia e opere maggiori.\nInfanzia nelle Marche e trasferimento a Napoli.\nGiovanni Battista Draghi (o Drago) nacque a Jesi in provincia d'Ancona nel 1710, terzogenito di Francesco Andrea e da Anna Vittoria Giorgi. Il nonno, Cruciano Draghi, era un calzolaio, figlio del Maestro Francesco di Pergola (PU). Cruciano nel 1663 spos\u00f2 a Jesi una donna del luogo; in tale citt\u00e0 la famiglia divenne perci\u00f2 conosciuta come i \"Pergolesi\", sebbene il fratello e la sorella maggiori del compositore fossero iscritti nel registro dei battesimi con il nome Draghi. Nei documenti del Conservatorio dove studi\u00f2, Giovanni Battista venne inserito sotto il nome \"Jesi\", anche se il ragazzo indicava se stesso 'Pergolesi'; la documentazione coeva usava anche la forma 'Pergolese'.\nLa posizione del padre, amministratore dei beni della Confraternita del Buon Ges\u00f9, consent\u00ec a Giovanni Battista di avere una giovinezza relativamente agiata e una buona prima formazione musicale.\nTuttavia, il ragazzo perse i genitori precocemente: nel 1727 la madre e il 27 maggio 1732 il padre, Francesco. Anche due fratelli del compositore e una sorella morirono durante l'infanzia; lo stesso Giovanni Battista sembra che fosse malato sin da piccolo, motivo per il quale, forse, fu cresimato gi\u00e0 il 27 maggio 1711.\nFece i primi studi di organo e violino nella citt\u00e0 natale, durante i quali mostr\u00f2 notevole talento. All'et\u00e0 di quindici anni, grazie al mecenatismo del Marchese Cardolo Maria Pianetti, fu ammesso nel celebre Conservatorio dei Poveri di Ges\u00f9 Cristo a Napoli, dove ebbe modo di studiare composizione con alcuni dei pi\u00f9 celebri autori della Scuola musicale napoletana, come Francesco Durante, Leonardo Vinci e Gaetano Greco.\nNapoli nella prima met\u00e0 del Settecento era senza dubbio una delle citt\u00e0 pi\u00f9 vivaci dal punto di vista musicale: artisti come Alessandro Scarlatti, Nicola Porpora o Leonardo Leo avevano proposto con successo lo stile musicale napoletano nelle corti di tutta Europa e non \u00e8 sorprendente che nel 1739 lo scrittore e politico francese Charles de Brosses riferendosi alla citt\u00e0 partenopea, la definisse la \"capitale mondiale della musica\".\nGrazie al suo talento, Pergolesi non dovette pagare la retta del conservatorio, dal momento che procurava guadagni all'istituto grazie ai concerti che teneva, prima come ragazzo del coro, poi come violinista e \"capoparanza\" di uno dei gruppi orchestrali del conservatorio (titolo che si potrebbe associare all'attuale \"primo violino\"), nominato nel 1729.\nSi diplom\u00f2 nel 1731 a ventuno anni, componendo, come saggio finale, il dramma sacro \"Li prodigi della divina grazia nella conversione e morte di san Guglielmo duca d'Aquitania\"; nell'ultimo anno di studi aveva gi\u00e0 composto un altro lavoro di pregio, l'oratorio \"La fenice sul rogo, ovvero la morte di San Giuseppe\", e, grazie alla rinomanza conquistata (e agli appoggi ricevuti), riusc\u00ec immediatamente ad ottenere la commessa per la composizione di un'opera seria presso il maggiore dei teatri napoletani dell'epoca, il San Bartolomeo. L'opera che scrisse, \"La Salustia\", incontr\u00f2 per\u00f2 notevoli problemi a causa della morte improvvisa del protagonista, il castrato Nicol\u00f2 Grimaldi, e pot\u00e9 andare in scena solo verso la met\u00e0 del mese di gennaio 1732, senza peraltro riscuotere molto successo. Pergolesi fu comunque assunto subito dopo da uno dei suoi protettori, il principe di Stigliano Ferdinando Colonna, con l'incarico di maestro di cappella, incarico che passer\u00e0 successivamente a ricoprire presso un altro dei parenti del principe, il duca di Maddaloni Domenico Marzio VIII Carafa.\n\"La Salustia\" e \"Lo frate 'nnamorato\" (1732).\nGrazie all'ottimo successo del suo Oratorio \"La conversione e morte di San Guglielmo\", nel periodo tra il 1731 e il 1732 Pergolesi ebbe modo di allestire la sua prima opera lirica: il dramma per musica \"La Salustia\", su libretto di anonimo, tratto dall\"Alessandro Severo\" di Apostolo Zeno. Commissionatagli dal Teatro San Bartolomeo di Napoli, ebbe la prima rappresentazione nel gennaio del 1732.\nDal punto di vista musicale si tratt\u00f2 di un'opera decisamente conservatrice, certamente a causa delle pressioni del primo attore, Nicol\u00f2 Grimaldi, detto Nicolino, cantante di valore, ma anziano e legato alle convenzioni della \"vecchia scuola\" di autori come Georg Friedrich H\u00e4ndel. La morte del \"Nicolino\" a poche settimane dalla prima e la sostituzione col ben pi\u00f9 giovane Gioacchino Conti crearono seri problemi all'allestimento e costrinsero, fra l'altro, a riscrivere ben tre volte la sinfonia d'apertura ed a riadattare alcune arie. Queste vicissitudini aiutano a comprendere la sensazione di incompiutezza e di immaturit\u00e0 dell'opera e a giustificare il successo solo parziale che ottenne alla sua messa in scena.\nTutt'altro esito ebbe \"Lo frate 'nnamorato\", una commedia in musica in italiano e in napoletano su libretto di Gennaro Antonio Federico, allestita dal Teatro dei Fiorentini nel settembre 1732, eccezionalmente ripresa, con alcune modifiche dello stesso autore, gi\u00e0 due anni dopo per le celebrazioni del carnevale. La commedia, molto applaudita, ebbe un successo straordinario e fu indubbiamente la composizione di maggiore fortuna durante la vita del Pergolesi.\nIl 27 ottobre 1732 Pergolesi ottenne l'incarico di organista soprannumerario presso la Cappella Reale. Particolarmente interessante \u00e8 la relazione sulla sua assunzione, custodita dall'archivio di Stato di Napoli, nella quale si fa riferimento alle enormi aspettative che accompagnavano la sua carriera, al grande successo dell'opera \"Lo frate 'nnamorato\" e soprattutto al \"bisogno che tiene la Cappella Reale de soggetti che compongono sopra il gusto moderno\".\n\"Il prigionier superbo\" e \"La serva padrona\" (1733).\nI drammatici maremoti che colpirono la citt\u00e0 di Napoli alla fine del 1732 portarono alla sospensione delle celebrazioni del carnevale nella citt\u00e0 partenopea per il 1733 e la stagione dei teatri, che proprio in quel periodo presentava i pi\u00f9 ricchi allestimenti, fu cancellata in ossequio al lutto. Proprio a causa di questa tragica sciagura fu commissionata la \"Messa in Re maggiore\", a dieci voci e due cori.\nPer poter mettere in scena il suo nuovo lavoro teatrale, Pergolesi dovette attendere la fine dell'estate, in particolare il 28 agosto 1733, in occasione del compleanno dell'imperatrice Elisabetta Cristina di Brunswick-Wolfenb\u00fcttel, anche se per motivi ignoti la prima slitt\u00f2 al 5 settembre. Si tratta de \"Il prigionier superbo\", dramma per musica in tre atti, con libretto derivante da una rielaborazione (forse a cura di Gennaro Antonio Federico) de \"La fede tradita e vendicata\" di Francesco Silvani, la cui musica era pronta da quasi un anno. Malgrado la mediocrit\u00e0 della compagnia il successo fu ottimo, tanto da costringere gli impresari a prolungare le repliche, originariamente previste per il solo mese di settembre, fino alla fine del mese di ottobre.\nTuttavia, la fama di queste rappresentazioni non \u00e8 tanto collegata all'opera principale, quanto alla composizione che veniva eseguita durante gli intervalli: si trattava infatti della celebre \"La serva padrona\", un breve intermezzo buffo in due atti. Questa composizione, di carattere allegro e scanzonato e non priva di malizia, rappresenta situazioni e personaggi caricaturali ma realistici, vicini a quelli della tradizionale commedia dell'arte. Dal punto di vista compositivo rappresenta uno tra i primi esempi della naturale evoluzione del linguaggio musicale barocco precedente. La sua musica apparentemente spontanea e fresca, riflette la societ\u00e0 napoletana, venata da uno stile popolare, in cui sono alternativamente presenti motivi spagnoli e scene comiche, cos\u00ec come sentimentali e eroiche. Proprio il grande successo della rappresentazione di questo intermezzo a Parigi nella ripresa del 1752 scaten\u00f2 una disputa, nota come la \"Querelle des bouffons\", fra i sostenitori dell'opera tradizionale francese, incarnata dallo stile di Jean-Baptiste Lully e Jean-Philippe Rameau, e i sostenitori della nuova opera buffa italiana fra cui alcuni enciclopedisti (in particolare Jean Jacques Rousseau, anch'egli compositore). La disputa divise la comunit\u00e0 musicale francese e la stessa corte (con la regina che si schier\u00f2 a fianco degli \"italiani\"), per due anni, e port\u00f2 ad una rapida evoluzione del gusto musicale del paese transalpino verso modelli meno schematici e pi\u00f9 moderni.\n\"Adriano in Siria\" e la ripresa di \"Lo frate 'nnamorato\" (1734).\nDopo il successo dell'anno precedente, nel 1734 Pergolesi mise in scena \"Adriano in Siria\", dramma in musica in tre atti su libretto di Pietro Metastasio, commissionatogli per le celebrazioni del compleanno della regina Elisabetta Farnese ed allestita al Teatro San Bartolomeo con Gaetano Majorano.\nA quest'opera venne abbinato l'altro celebre intermezzo buffo, \"Livietta e Tracollo\", anch'esso destinato a superare per fama l'opera principale in cui era inserito, seppure senza raggiungere la popolarit\u00e0 universale del precedente \"La serva padrona\".\nIntanto, il 23 febbraio era stato nominato maestro di Cappella sostituto dalla \u00abFedelissima Citt\u00e0 di Napoli\u00bb, posizione di prestigio che gli consentiva di aspirare alla successione del titolare, l'anziano e stimato Domenico Sarro. Soprattutto in quest'anno, la ripresa dell'opera \"Lo frate 'nnamorato\" addirittura super\u00f2 per successo l'allestimento originario, diventando l'attrazione principale del carnevale partenopeo e permettendo all'autore di allargare la propria popolarit\u00e0 al di l\u00e0 dei confini della citt\u00e0 di Napoli.\nPergolesi a Roma: \"L'Olimpiade\" e \"Il Flaminio\" (1735).\nIl 10 maggio 1734 Carlo di Borbone aveva conquistato la citt\u00e0 di Napoli e gran parte dell'aristocrazia asburgica che aveva fornito appoggio e sostegno alla carriera di Pergolesi aveva trovato rifugio a Roma, in attesa dell'evolversi della situazione. Su invito e con l'appoggio dei suoi mecenati duchi di Maddaloni e della famiglia Colonna, nel gennaio 1735 Pergolesi debutt\u00f2 a Roma, al Teatro di Tordinona, con \"L'Olimpiade\", dramma in tre atti su soggetto di Metastasio.\nA causa delle precarie condizioni finanziarie degli impresari, l'opera venne allestita in maniera non consona al valore musicale, costringendo, ad esempio, a rinunciare alle parti per il coro ed a ricorrere a cantanti di secondo piano. Tuttavia, nonostante il parziale insuccesso iniziale, la musica \u00e8 probabilmente fra le pi\u00f9 ispirate mai scritte dal Pergolesi e non deve stupire il fatto che sia stata considerata da diversi critici (fra i quali lo scrittore Stendhal) l'intonazione musicale pi\u00f9 riuscita del libretto del Metastasio. Maggiore fortuna aveva avuto la sua \"Messa in Fa\" per sei voci e coro, nota come \"Missa Romana\": ebbe la prima esecuzione il 16 maggio 1734 alla chiesa romana di San Lorenzo in Lucina. Essa \u00e8 tuttora una delle sue composizioni di musica sacra pi\u00f9 note ed eseguite.\nLa disorganizzazione del mondo teatrale romano e l'acuirsi dei problemi di salute indussero Pergolesi a tornare a Napoli, dove nell'autunno rappresent\u00f2 al Teatro Nuovo \"Il Flaminio\", commedia in musica su libretto del fido Gennaro Antonio Federico. Si tratt\u00f2 di un lavoro maturo ed interessante da diversi punti di vista, come l'utilizzo di diversi registri musicali (con l'impiego di stilemi della tradizione folcloristica napoletana) a seconda della classe sociale del personaggio, la scelta di scrivere in dialetto le parti del libretto destinate ai personaggi pi\u00f9 \u201cpopolani\u201d o la caratteristica di affiancare ad arie serie momenti musicalmente pi\u00f9 leggeri e addirittura comici.\nL'opera fu un grande successo e a Pergolesi arriv\u00f2 la commissione di una serenata per le nozze del Principe Raimondo di San Severo con Carlotta Gaetani dell'Aquila di Aragona. Tale serenata andava completata per il giorno del matrimonio, fissato per il 1\u00ba dicembre 1735 a Torremaggiore, tuttavia le peggiorate condizioni di salute costrinsero il musicista a interrompere la composizione e a musicarne solo una parte. La musica \u00e8 andata perduta e ci\u00f2 si desume dal ritrovamento del solo libretto. L'incedere inesorabile della tubercolosi sul suo fisico lo costrinse a salutare sua zia Cecilia Giorgi, che si era trasferita a Napoli per aiutarlo e a ritirarsi a Pozzuoli, dove si riteneva ci fosse un clima pi\u00f9 salubre e poteva contare sull'asilo e l'assistenza medica del locale convento dei cappuccini.\nLo \"Stabat Mater\" e la morte (1736).\nIn tutta la sua breve carriera, parallelamente all'attivit\u00e0 operistica, Pergolesi fu un fecondo autore di musica sacra, ma \u00e8 solo nei suoi ultimi mesi di vita che compose quelli che sono considerati il suo lascito pi\u00f9 importante in questo ambito: si tratta del \"Salve Regina\" del 1736 e del coevo \"Stabat Mater\" per orchestra d'archi, soprano e contralto, che la tradizione vuole sia stato completato il giorno stesso della sua morte.\nSe questo aneddoto sia verosimile o si tratti di un ulteriore ricamo romantico fiorito attorno alla figura del Pergolesi \u00e8 di secondaria importanza. \u00c8 invece certa, come si rileva nello studio dell'autografo, una grande fretta di scrivere, confermata da numerosi errori, parti di viole mancanti o soltanto abbozzate, e pi\u00f9 in generale un certo disordine tipico di chi ha poco tempo davanti a s\u00e9. Tanto che in calce all'ultima pagina dello spartito scrisse di suo pugno \"Finis Laus Deo\", quasi a mostrare il sollievo per aver avuto \"il tempo necessario per concludere l'opera\".\n\u00c8 da notare il fatto che questa composizione fosse commissionata dai \"Cavalieri della Vergine dei dolori della Confraternita di San Luigi al Palazzo\" per sostituire lo Stabat Mater di Alessandro Scarlatti, che veniva tradizionalmente eseguito nel periodo quaresimale: che una composizione del celebre Alessandro Scarlatti, datata 1724, fosse sostituita \u00e8 indicativo della rapida evoluzione del gusto musicale nella Napoli settecentesca e di come composizioni di pochi anni pi\u00f9 antiche fossero considerate di stile arcaico rispetto allo stile proposto da musicisti come Pergolesi.\n\u00c8 infine da ricordare come la musica dello \"Stabat Mater\" pergolesiano sia da sempre straordinariamente apprezzata, tanto che Johann Sebastian Bach la utilizz\u00f2 per farne una parafrasi (modificando la parte della viola ed aggiungendovi l'uso di un coro), nel suo \"Tilge, H\u00f6chster, meine S\u00fcnden\" (BWV 1083) che usa come testo una versione tedesca del salmo 51.\nLa parabola artistica di Pergolesi, afflitto fin dall'infanzia da seri problemi di salute - si ritiene fosse affetto da spina bifida o da poliomielite, come mostra la caricatura di Ghezzi che lo raffigura con la gamba sinistra pi\u00f9 corta e sottile della destra - si comp\u00ec in appena cinque anni. Mor\u00ec di tubercolosi a soli 26 anni, nel 1736, nel convento dei cappuccini di Pozzuoli. Fu sepolto nella fossa comune della cattedrale di San Procolo.\nScarna e di dubbia attribuzione \u00e8 l'attivit\u00e0 nella musica strumentale: la raccolta \"I Concerti Armonici\", \u00e8 definitivamente risultata essere opera del compositore dilettante fiammingo Unico Wilhelm van Wassenaer da quando, nel 1979-80, ne sono stati rintracciati gli originali autografi presso il castello di Twickel, nei Paesi Bassi.\nLeggenda e fama postuma.\nSe in vita, nonostante i numerosi riconoscimenti, la fama di Pergolesi era quasi esclusivamente limitata all'ambiente musicale napoletano e romano, non deve sorprendere che questa figura di compositore, morto giovanissimo con una parabola artistica di soli cinque anni e tuttavia in grado di lasciare una manciata di composizioni indimenticabili, abbia potuto suggestionare poeti ed artisti che nel corso dell'Ottocento ne reinterpretarono la figura in chiave romantica.\nTuttavia gi\u00e0 alla met\u00e0 del Settecento Pergolesi era immensamente pi\u00f9 noto di quanto non fosse stato in vita: come accennato, le numerose stampe delle sue composizioni iniziarono a diffondersi in tutta l'Europa, interessando autori come Johann Sebastian Bach, che addirittura scrive sulla musica del celebre \"Stabat Mater\" il Salmo 51 (BWV 1083) modificandone solo la coda dell'Amen, ed una quantit\u00e0 innumerevole di autori minori, come Pietro Chiarini, autore di numerosi \"pastiche\" di arie pergolesiane. Soprattutto la scarsit\u00e0 di informazioni tangibili sulla sua vita e sulle sue opere fu terreno fertile per il fiorire di fantasiosi aneddoti di ogni tipo. Si insinu\u00f2 il dubbio che la sua tragica fine fosse dovuta non a cause naturali ma all'avvelenamento da parte di musicisti invidiosi del suo talento. Gli furono attribuiti una bellezza apollinea e numerosi tragici amori.\nProprio a causa di tale straordinaria fama postuma, il catalogo delle sue opere ha avuto un imprevedibile destino: nel corso del XVIII e XIX secolo si diffuse la prassi di pubblicare a suo nome, a scopo di speculazione, qualunque spartito avesse lo stile musicale della scuola musicale napoletana. Questo port\u00f2 alla fine del XIX secolo a contare oltre cinquecento composizioni nel catalogo \"informale\" delle sue opere. Gli studi contemporanei hanno ridotto a meno di cinquanta le composizioni di Pergolesi, e fra queste solo ventotto sono i lavori la cui paternit\u00e0 \u00e8 considerata certa.\nTuttora vi sono seri dubbi sull'attribuzione di diversi lavori, anche fra i pi\u00f9 noti, come il \"Salve Regina in fa\". Diverse edizioni musicali e discografiche perpetuano queste incertezze sulla paternit\u00e0 di diverse composizioni, pubblicando a suo nome composizioni sicuramente prodotte da altri autori, come ad esempio le arie \"Se tu m'ami\" (certamente composta dal musicologo Alessandro Parisotti nella seconda met\u00e0 dell'Ottocento e inclusa in una sua raccolta di arie barocche a nome di Pergolesi) e \"Tre giorni son che Nina\" (attribuita a Vincenzo Legrenzio Ciampi) o il \"Magnificat\" in Re, composto dal suo maestro Francesco Durante.\nEmblematico nel descrivere la situazione di estrema incertezza che contraddistingue il catalogo delle opere di Pergolesi \u00e8 il caso del \"Pulcinella\" di Igor' F\u00ebdorovi\u010d Stravinskij: composto nel 1920 come omaggio allo stile del compositore di Jesi, la pi\u00f9 recente critica musicale ha stabilito che dei 21 pezzi utilizzati per questa composizione, ben 11 sono da attribuirsi ad altri autori della Scuola musicale napoletana (principalmente Domenico Gallo), due sono di dubbia attribuzione e solo otto (per lo pi\u00f9 tratti dalle sue opere liriche), sono da attribuirsi al Pergolesi.\nAttualit\u00e0 della musica di Pergolesi.\nA differenza dei lavori di compositori suoi contemporanei, la musica di Pergolesi gode tuttora di vasta popolarit\u00e0 ed \u00e8 frequentemente eseguita nei teatri e nelle sale da concerto. In particolare lo \"Stabat Mater\" e il \"Salve Regina\" fanno parte stabilmente del repertorio, soprattutto a cavallo del periodo pasquale, e non \u00e8 raro ascoltarne adattamenti o brani all'interno delle colonne sonore di film e spot pubblicitari.\nDella sua produzione operistica, l'intermezzo buffo \"La serva padrona\" \u00e8 regolarmente eseguito nei programmi dei maggiori teatri del mondo. Parallelamente al rinnovato interesse del pubblico per la musica barocca, manifestatosi negli ultimi decenni, vi \u00e8 stata una \"riscoperta\" delle sue composizioni meno celebri, fra le quali \u00e8 da ricordare la sfarzosa rappresentazione de \"Lo frate 'nnammorato\", allestita dal Teatro alla Scala di Milano nel 1989 con la direzione di Riccardo Muti e la regia di Roberto De Simone.\nDal 2001 la \"Fondazione Pergolesi-Spontini\" di Jesi organizza un festival annuale dedicato alla musica dei due illustri compositori marchigiani. Nel corso degli anni \u00e8 stata allestita la prima rappresentazione di alcune fra le opere pi\u00f9 rare del compositore jesino, permettendone la registrazione e la pubblicazione discografica, e favorendone quindi la riscoperta presso il grande pubblico. Da ricordare, infine, che nel 2010 \u00e8 stato celebrato il III centenario dalla nascita del compositore di Jesi, occasione sfruttata dai maggiori teatri del mondo per riproporre in cartellone alcune delle sue composizioni, anche fra le meno celebri.\nCatalogo delle opere.\nIl presente elenco \u00e8 tratto dal \"Catalogo Caffarelli\" del 1941, integrato dai successivi maggiori contributi in campo musicologico. Per quanto si sia cercato di compilare un elenco esaustivo e preciso, la materia presenta difficolt\u00e0 oggettive ed ambiguit\u00e0 nelle fonti che non consentono di considerarlo del tutto affidabile. Le opere di cui esiste l'originale autografo sono segnalate con il simbolo (*).\nOpere erroneamente attribuite a Pergolesi.\nIncludiamo anche un elenco delle pi\u00f9 note fra le opere erroneamente attribuite al Pergolesi.\nLaddove possibile, si \u00e8 indicato anche l'autore originale.\nCuriosit\u00e0.\nIn onore del musicista l'asteroide 6624 P-L \u00e8 stato denominato 7622 Pergolesi."}
{"id": "64064", "revid": "7", "url": "https://it.wikipedia.org/wiki?curid=64064", "title": "Giovan Battista Pergolesi", "text": ""}
{"id": "64066", "revid": "345405", "url": "https://it.wikipedia.org/wiki?curid=64066", "title": "Salterio (strumento musicale)", "text": "Il salterio \u00e8 uno strumento musicale a corde, la cui origine risale almeno al 700 a.C. Ci sono molte varianti di questo strumento, stante la sua datazione e diffusione in tutto il mondo. Generalmente viene suonato o con le dita o con il plettro di legno duro. Si tratta di uno strumento sufficientemente piccolo da essere portatile, quindi molto utilizzato anche per accompagnare il canto.\nVarianti.\nAlcuni salteri hanno dei ponticelli mobili che possono essere spostati per dare alla corda particolari \"ventri\" di vibrazioni e quindi particolari suoni."}
{"id": "64067", "revid": "30610", "url": "https://it.wikipedia.org/wiki?curid=64067", "title": "Salterio (liturgia)", "text": "Con il nome di salterio viene definita nel linguaggio biblico-liturgico l'organizzazione dei 150 Salmi da parte della Chiesa cattolica o di una Chiesa ortodossa in uno schema settimanale o quadrisettimanale, in maniera tale che nel corso della settimana o mese si possano recitare tutti (o quasi).\nNel cattolicesimo, inoltre, il salterio \u00e8 la base della Liturgia delle ore e del Breviario romano, cio\u00e8 della preghiera liturgica dei chierici, dei religiosi, e anche di tutti i laici che vogliano farne uso.\nIl Salterio delle 4 Settimane.\nIl salterio delle quattro settimane scandisce mensilmente la liturgia delle ore per ogni giorno feriale e festivo dell'anno liturgico.\nI momenti di preghiera sono i seguenti:\nIn ognuno di essi possono essere presenti:"}
{"id": "64071", "revid": "124341625", "url": "https://it.wikipedia.org/wiki?curid=64071", "title": "Bolla pontificia", "text": "La bolla pontificia o bolla papale (in latino \"bulla apostolica\" o \"bulla pontificalis\" o anche \"bulla papalis\") \u00e8 una comunicazione ufficiale in forma scritta emanata dalla Curia romana con il sigillo del Papa. \nIl termine deriva dal latino \"bulla\" che fa riferimento all'aspetto del sigillo ed era usato, gi\u00e0 prima del XV secolo, per descrivere ogni decreto (forma solenne) o lettera (forma semplice) che fosse stato emanato dal pontefice.\nStoria.\nLa sua produzione prende avvio progressivamente nel periodo tardo antico e nell'Alto Medioevo, ma s'intensifica poi in maniera esplosiva nei secoli XIV \u2013 XV. \nNel tardo XV secolo il termine diviene di uso ufficiale e viene istituito il \"Registro delle bolle\" (in latino, \"Registrum bullarum\"): tanti documenti, non solo bolle ma anche brevi, quanti ne erano stati prodotti nell'intero primo millennio di storia della Chiesa cattolica.\nCaratteristiche.\nIl testo della bolla poteva iniziare con un solo rigo redatto a grandi lettere (\"litterae elongatae\"). In esso in genere sono contenuti due elementi: il nome del Papa (senza il numerale: quindi \"Pius\" e non \"Pius IX\"), il titolo del Papa, \"episcopus\" (vescovo) seguito dalla \"formula humilitatis\" che suona \"servus servorum Dei\" (servo dei servi di Dio\"). La prima frase (l'incipit), spesso una citazione biblica, in tempi recenti ha spesso indicato il documento stesso (come esempio, di un'enciclica, citiamo: \"Rerum novarum\"). \nIl corpo del testo non aveva alcun formato speciale e spesso aveva un'impostazione molto semplice. La parte conclusiva conteneva in genere una \"datatio\" in cui venivano indicati il luogo in cui il documento era stato scritto, il giorno, il mese e l'anno del pontificato del papa. Seguivano le firme ed infine il sigillo.\nIl papa, per le bolle pi\u00f9 solenni, usava firmare (almeno in parte) il documento di proprio pugno: in questo caso allora veniva usata la formula \"Ego [nome] Catholicae Ecclesiae Episcopus\" (\"Io, [nome] Vescovo della Chiesa cattolica\"). Alla firma del papa in questo caso seguivano alcuni segni di corroborazione (rota e benevalete), le firme dei testimoni e poi in ultimo il sigillo. \nAttualmente, un membro della Curia romana firma il documento a nome del Papa, in genere il Cardinal Segretario di Stato.\nContenuto.\nIn termini di contenuti, la bolla \u00e8 semplicemente il formato in cui si presenta un decreto papale; pu\u00f2 contenere qualsiasi argomento, ed infatti molte cos\u00ec erano e sono, inclusi decreti statutari, nomine di vescovi, dispense, scomuniche, costituzioni apostoliche, canonizzazioni e convocazioni. \nLa bolla era il formato di lettera esclusivo della Santa Sede fino al XV secolo, quando cominci\u00f2 ad apparire il breve apostolico, il documento meno solenne che era autenticato da uno stampo di cera (attualmente uno stampo di inchiostro rosso) raffigurante l'anello del pescatore. Non vi \u00e8 mai stata una distinzione esatta tra la bolla e il breve, oggigiorno per\u00f2 la maggior parte delle lettere, incluse le encicliche papali, sono emanate come brevi.\nAttualmente, la bolla \u00e8 una comunicazione scritta in cui il papa si definisce \"episcopus servus servorum Dei\".\nSigillo.\nLa caratteristica pi\u00f9 peculiare della bolla era il sigillo metallico, la \"bulla\" il cui termine \u00e8 poi passato ad indicare l'intero documento. Si ritiene che il primo papa ad usare sigilli metallici sui documenti papali fu Adeodato I (615-618).\nIl sigillo era generalmente di piombo, ma in occasioni molto solenni veniva usato l'oro. Il sigillo rappresentava i fondatori della Chiesa di Roma, gli apostoli Pietro e Paolo, identificati. Il nome del papa che emanava la bolla veniva scritto nel retro. Il sigillo veniva applicato al documento o mediante cordicelle di canapa (nel caso si trattasse di lettere di giustizia ed esecutorie) oppure seta rossa e gialla (nel caso di lettere di grazia) annodate attraverso piccole aperture nel documento stesso. \nFin dal tardo XVIII secolo il sigillo di piombo \u00e8 stato sostituito da un timbro di inchiostro rosso dei Santi Pietro e Paolo con il nome del papa regnante circondante l'immagine, anche se lettere molto formali, quali per esempio la bolla di Giovanni XXIII che convocava il Concilio Vaticano II, ancora portano il sigillo di piombo.\nSi sono conservate bolle papali in forma originale solo posteriori all'XI secolo, quando avvenne la transizione dal fragile papiro alle pi\u00f9 durature pergamene. Non \u00e8 stata rinvenuta integra in originale nessuna bolla precedente l'819, ma si sono conservati alcuni sigilli originali di piombo risalenti al VI secolo."}
{"id": "64072", "revid": "120436874", "url": "https://it.wikipedia.org/wiki?curid=64072", "title": "Gran Premio Dino Ferrari", "text": "Il Gran Premio Dino Ferrari \u00e8 stato una gara di Formula 1, non valida per il campionato mondiale, disputata domenica 16 settembre 1979, sul circuito di Imola.\nLa gara venne vinta dall'austriaco Niki Lauda su Brabham-Alfa Romeo; per il vincitore si tratt\u00f2 del secondo, e ultimo, successo in una gara non titolata. Precedette sul traguardo l'argentino Carlos Reutemann su Lotus-Ford Cosworth e il sudafricano Jody Scheckter su Ferrari. Fu l'ultima gara a cui partecip\u00f2 Lauda prima del primo suo ritiro dalle competizioni ed \u00e8, a tutt'oggi, l'ultima vittoria per una vettura motorizzata Alfa Romeo in F1. \u00c8 stato anche l'ultimo gran premio di Formula 1, non valido quale prova iridata, disputato in Italia.\nEsso fu, a tutti gli effetti, la prova generale per il nuovo tracciato permanente di Imola, omologato pochi mesi prima e destinato ad alternarsi ogni due anni a Monza, dal 1980, nell'organizzazione del Gran Premio d'Italia; ma gi\u00e0 dal 1981 Monza ridivenne la sede del Gran Premio italiano, e Imola fu destinata a sede di gara del Gran Premio di San Marino.\nVigilia.\nAspetti tecnici.\nLa gara si disput\u00f2 sul tracciato di Imola, denominato in onore di Dino Ferrari, e sito in una zona oltre il Santerno, un fiume a sud della cittadina. La pista lunga poco pi\u00f9 di 5 chilometri, sarebbe stata affrontata per 40 giri, per un totale poco superiore ai 200\u00a0km. Il circuito, ancora temporaneo, venne trasformato nell'inverno precedente in permanente e inaugurato il 2 dicembre 1978, pur in presenza di un gruppo di cittadini imolesi che aveva proposto un esposto alla Procura della Repubblica di Bologna contro la trasformazione del tracciato in un circuito permanente.\nLa Brabham present\u00f2 per l'ultima volta il modello BT48, e per l'ultima volta la scuderia di Bernie Ecclestone si riforn\u00ec con motori dell'Alfa Romeo.\nAspetti sportivi.\nLa gara venne dedicata alla memoria di Dino Ferrari, figlio di Enzo, deceduto nel 1956, a soli 24 anni, per distrofia muscolare.\nIl tracciato ospitava per la seconda volta nella sua storia una gara di F1, dopo il Gran Premio d'Imola 1964, vinto da Jim Clark su Lotus-Climax. L'idea di riportare la massima formula sul tracciato romagnolo era stata lanciata, gi\u00e0 nel 1977, da Enzo Ferrari che aveva proposto la creazione di un \"Torneo europeo di F1\", basato di dieci gare e riservato a piloti non iscritti nel mondiale, che avrebbe dovuto comprendere la \"Coppa Europa F.1 Dino Ferrari\", gara da tenersi sul circuito di Imola il 25 settembre di quell'anno. A seguito della defezione di molte scuderie britanniche e dell'abbandono del progetto del \"Torneo d'Europa\" da parte della CSI, l'Automobile Club di Bologna annunci\u00f2 il 20 settembre la cancellazione della corsa a Imola.\nIl 26 ottobre 1978 l'Automobile Club di Bologna annunci\u00f2 l'accordo con Bernie Ecclestone, capo della FOCA, per la disputa di un Gran Premio a Imola, per tre stagioni. Ci\u00f2 provoc\u00f2 la reazione dell'ACI, che si considerava l'unico soggetto intitolato per chiudere un tale accordo, cos\u00ec come dalla Commissione Sportiva Internazionale, unico ente predisposto per l'omologazione dei circuiti. La CSI inoltre comunic\u00f2 che la scelta definitiva della sede sarebbe spettata all'ACI.\nSolo successivamente ipotizzata la possibilit\u00e0 che in uno dei due autodromi potesse essere organizzata una gara non valida per il campionato.\nIl 13 aprile 1979 vi fu un accordo per tenere il Gran Premio d'Italia a Monza e svolgere una gara fuori campionato a Imola, che a sua volta, avrebbe ospitato il Gran Premio nazionale nel , anche se tale accordo venne criticato dall'AC Firenze, che avrebbe voluto l'inserimento anche dell'Autodromo del Mugello nell'alternanza fra circuiti e dalla Commissione Sportiva Automobilistica Italiana, che si considerava l'unico ente intitolato per la scelta e che appoggi\u00f2 la proposta dell'AC Firenze. Questa possibile alternanza a tre circuiti venne bocciata dalla FOCA.\nIl 28 giugno Bernie Ecclestone visit\u00f2 l'Autodromo Nazionale di Monza e dette il benestare alle modifiche proposte dagli organizzatori al fine di rendere pi\u00f9 sicura la pista. Ci\u00f2 permise di confermare la disputa del Gran Premio d'Italia sulla pista brianzola. In agosto venne raggiunto l'accordo definitivo tra la FOCA e gli organizzatori di Imola per lo svolgimento del Gran Premio non valido per il campionato, da tenersi la settimana successiva a quello d'Italia; in quell'appuntamento la Scuderia Ferrari si era aggiudicata poi matematicamente la Coppa Costruttori, e il suo pilota, Jody Scheckter, aveva ottenuto il titolo piloti.\nFu la prima gara di F1, non valida per il campionato mondiale, che si disput\u00f2 in Italia dal 1972, col Gran Premio Repubblica Italiana.\nNelle prove libere dei giorni precedenti alla gara il miglior tempo venne fatto segnare da Gilles Villeneuve su Ferrari in 1'35\"1, due secondi meno del record ufficioso detenuto da Carlos Reutemann in 1'37\"3. Anche al venerd\u00ec prima della gara la pista venne utilizzata per dei test. Il pi\u00f9 rapido risult\u00f2 Vittorio Brambilla dell'Alfa Romeo in 1'38\"04.\nPiloti e scuderie.\nDiciannove furono i piloti iscritti all'evento. La Scuderia Ferrari e l'Alfa Romeo furono gli unici due team del mondiale a iscrivere i due piloti titolari. Iscrissero due piloti anche il Team Agostini, che non partecipava al mondiale, per Giacomo Agostini e Gimax, e la Shadow, che sostitu\u00ec Jan Lammers con Beppe Gabbiani. Anche la Copersucar-Fittipaldi non port\u00f2 Emerson Fittipaldi ma l'altro brasiliano Alex-Dias Ribeiro.\nTra gli iscritti poi non parteciparono Hans-Joachim Stuck, dell'ATS, Jean-Pierre Jabouille della Renault e Jacques Laffite della Ligier. Laffite, come altri piloti del mondiale, era impegnato in alcuni test sul circuito di Watkins Glen, in vista del Gran Premio degli Stati Uniti d'America-Est.\nBeppe Gabbiani, che prese parte all'evento con una Shadow, inizialmente era stato indicato all'Arrows, cos\u00ec come si prospettarono gli esordi in F1 per gli argentini Ricardo Zunino alla Brabham e Miguel \u00c1ngel Guerra alla Copersucar-Fittipaldi, che poi non avvennero.\nTabella riassuntiva.\nI seguenti piloti e team risultarono iscritti alla gara:\nQualifiche.\nResoconto.\nLe prove libere e le qualifiche si tennero nella sola giornata del sabato. Le Ferrari monopolizzarono la prima fila, con Gilles Villeneuve che precedette il neo campione del mondo Jody Scheckter di 32 centesimi. La seconda fila venne conquistata da Carlos Reutemann e Niki Lauda. Beppe Gabbiani e Patrick Tambay non fecero segnare tempi validi per lo schieramento, col pilota italiano che ruppe il motore della sua Shadow.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nGilles Villeneuve mantenne il comando della gara, seguito da Jody Scheckter. I due compagni di scuderia alla Ferrari mantennero il comando nei primi giri, quando vennero avvicinati da Niki Lauda. L'austriaco prima pass\u00f2 il sudafricano poi duell\u00f2 per due giri con il canadese.\nAl ventiduesimo giro Villeneuve attacc\u00f2 Lauda alla \"Tosa\", ma l'austriaco chiuse la traiettoria tanto che Villeneuve tampon\u00f2 la Brabham, rompendo l'alettone anteriore. Lauda si avvi\u00f2 cos\u00ec a vincere la gara, la sua ultima vittoria, prima del ritiro deciso nel corso delle prove del Gran Premio del Canada. Si tratt\u00f2 anche dell'ultima vittoria in F1, anche se in una gara non titolata, per una vettura spinta da un motore Alfa Romeo.\nNegli ultimi giri Carlos Reutemann conquist\u00f2 il secondo posto, con Scheckter penalizzato dal deterioramento delle gomme Michelin.\nClassifica.\nI risultati del Gran Premio furono i seguenti:"}
{"id": "64075", "revid": "9", "url": "https://it.wikipedia.org/wiki?curid=64075", "title": "Bolla (documento pontificio)", "text": ""}
{"id": "64080", "revid": "9", "url": "https://it.wikipedia.org/wiki?curid=64080", "title": "Bolla papale", "text": ""}
{"id": "64089", "revid": "125797615", "url": "https://it.wikipedia.org/wiki?curid=64089", "title": "Sedi templari in Italia", "text": "Elenco di sedi dell'Ordine dei Cavalieri templari in Italia, storicamente accertate.\nPer un elenco di alcuni dei luoghi che sono stati associati ai Cavalieri templari nella tradizione, nelle leggende o nelle opere di fantasia, ma di cui non vi \u00e8 una presenza storicamente accertata, vedi Leggende sui Templari.\nAbruzzo.\nhttps://www.wikiwand.com/fr/Liste_des_commanderies_templi%C3%A8res_dans_les_Abruzzes\nhttps://giancarlosociali.it/2019/06/18/templari-a-celano/\nEmilia-Romagna.\nBologna\nSanta Maria del Tempio: importante casa templare con annessa chiesa lungo l'antica VIa Emilia appena al di fuori delle Mura della Citt\u00e0 dell'XI secolo. Rimane una Sala, probabilmente un Magazzino e la struttura del Chiostro rimaneggiato. Ospit\u00f2 importanti personaggi templari come il Procuratore Generale dell'Ordine, PIetro da Bologna. Pass\u00f2 agli Ospitalieri a seguito del processo locale all'Ordine, voluto dall'Arcivescovo di Ravenna, Rinaldo da Concorezzo nel 1311-13. Rimase agli Ospitalieri fino all'epoca napoleonica. \u00c8 stata oggetto nel 2016 del primo scavo archeologico mirato in una Magione templare documentata in Italia.\nPiacenza.\nDell'antica chiesa templare restano brevi tratti di mura ed un affresco dedicato alla Madonna Incoronata, scoperto di recente nell'abside, in seguito alla rimozione per restauro di uno dei tre quadri dedicati a S. Giuseppe.\nLa chiesa attuale, Parrocchia dell'Ospedale di Piacenza, \u00e8 stata quasi completamente riedificata nel XVII secolo in stile barocco.\nDa Piacenza ebbero rapporti con Bobbio e la potente Abbazia di San Colombano su cui passa una variante della Via Francigena e l'antica Via degli Abati via percorsa all'epoca da numerosi pellegrini ospitati ma anche protetti dai cavalieri.\nLiguria.\nRecentemente sono state condotte alcune ricerche che hanno stabilito che anche Genova figurava tra i tanti centri che in Italia hanno visto la presenza rilevante dei Templari. Pi\u00f9 in merito queste ricerche hanno stabilito che la chiesa di Santa Fede figurava come il quartier generale dell'ordine in questa citt\u00e0\nUlteriori indagini fanno pensare ai resti di una fortezza templare a Donetta di Torriglia.\nMarche.\nNelle Marche i templari avevano sedi collegate alle strade di pellegrinaggio dirette al porto di Ancona, importante scalo per la Terra Santa.\nToscana.\nPisa.\nLucca, piazza San Michele croce sull'entrata della chiesa."}
{"id": "64104", "revid": "339392", "url": "https://it.wikipedia.org/wiki?curid=64104", "title": "Gradi Celsius", "text": ""}
{"id": "64108", "revid": "271907", "url": "https://it.wikipedia.org/wiki?curid=64108", "title": "Internazionale comunista", "text": ""}
{"id": "64111", "revid": "9", "url": "https://it.wikipedia.org/wiki?curid=64111", "title": "Confederazione Elvetica", "text": ""}
{"id": "64121", "revid": "53508", "url": "https://it.wikipedia.org/wiki?curid=64121", "title": "Taipei", "text": "Taipei (: ; cinese: \u53f0\u5317\u5e02; Pe\u030dh-\u014de-j\u012b: \"T\u00e2i-pak-chh\u012b\"; pinyin: \"T\u00e1ib\u011bi Sh\u00ec\") \u00e8 la capitale del Taiwan e la sua seconda maggiore citt\u00e0 per popolazione (2.581.006 abitanti) dopo Nuova Taipei. Posta all'estremit\u00e0 settentrionale dell'isola, \u00e8 una municipalit\u00e0 speciale amministrata direttamente dalla Repubblica di Cina (nota come Taiwan). \u00c8 il centro del commercio, del governo e della cultura del Taiwan. Le principali attivit\u00e0 economiche sono incentrate su industrie chimiche, farmaceutiche, metallurgiche, siderurgiche, meccaniche, chimiche, elettrotecniche, elettroniche, tessili, alimentari, editoriali, della carta e della costruzione di navi e motociclette.\nTaipei \u00e8 un misto di tradizione e di modernit\u00e0 e la sua architettura \u00e8 il risultato di diverse influenze architettoniche: da quella coloniale a quella cinese, per passare a quella giapponese ed infine a quella contemporanea. Ciononostante futuro e passato vi si coniugano armoniosamente, senza dissonanze. La citt\u00e0 vanta maestosi templi, come il Tempio di Lungshan, il pi\u00f9 antico luogo di culto taoista della citt\u00e0, il Tempio di Kuantu e il tempio confuciano dove ogni 28 settembre si festeggia l'anniversario della nascita del grande filosofo. Il grattacielo Taipei 101 ha detenuto il primato di edificio pi\u00f9 alto del mondo fino al 2009, quando \u00e8 stato superato in altezza.\nStoria.\nLa regione nota come il bacino di Taipei era un insediamento delle trib\u00f9 Ketagalan anteriore al XVIII secolo. I cinesi Han cominciarono a stabilirsi nel bacino di Taipei attorno al 1709.\nNel tardo XIX secolo, l'area di Taipei, dove si trovavano i maggiori insediamenti Han nel nord dell'isola di Formosa ed il porto commerciale principale di Tamsui, guadagnarono importanza economica per l'impulso del commercio estero, specialmente l'esportazione del t\u00e8. Nel 1875, la parte nord dell'isola di Taiwan venne separata dalla Prefettura di Taiwan (\u81fa\u7063\u5e9c) ed incorporata nella nuova prefettura di Taipei (\u81fa\u5317\u5e9c). Dal momento che era stata creata unendo i fiorenti abitati di Bangkah e Toa-tiu-tiann, la nuova capitale della prefettura venne chiamata Chengnei (\u57ce\u5167), \"la citt\u00e0 interna\", e vi vennero eretti edifici governativi. Dal 1875 (durante la Dinastia Qing) fino all'inizio del dominio giapponese nel 1895, Taipei era parte della contea di Danshui (\u6de1\u6c34\u7e23) della prefettura di Taipei, oltre ad essere la capitale della prefettura. Taipei rimase una capitale temporanea di provincia fino a diventare la capitale di Taiwan nel 1894.\nCome compensazione per aver perso la prima guerra sino-giapponese, la Cina dovette cedere l'intera isola di Taiwan al Giappone nel 1895. Dopo essere stati invasi dai giapponesi, Taipei, nota come Taihoku in giapponese, emerse come il centro politico del Governo Coloniale Giapponese. Gran parte dell'architettura di Taipei data al periodo della dominazione Giapponese, includendo il Palazzo Presidenziale che era l'ufficio del Governatore-Generale di Taiwan (\u53f0\u7063\u7e3d\u7763\u5e9c). Vedi Prefettura di Taipei (Dominio giapponese).\nDurante il dominio giapponese, Taihoku venne incorporata nel 1920 come parte della Prefettura di Taihoku (\u53f0\u5317\u5dde). Che includeva Bangka, Dadaocheng, e Chengnei tra altri piccoli insediamenti. Il villaggio orientale Matsuyama (\u677e\u5c71\u5e84) venne annesso alla citt\u00e0 di Taipei nel 1938. Fino alla sconfitta giapponese nella guerra del Pacifico e la sua conseguente resa nell'agosto 1945, la Repubblica di Cina era stata occupata da truppe cinesi. Di conseguenza, un ufficio temporaneo del governatore amministrativo provinciale di Taiwan (\u81fa\u7063\u7701\u884c\u653f\u9577\u5b98\u516c\u7f72) venne stabilito nella citt\u00e0 di Taipei.\nGeografia.\nLa citt\u00e0 di Taipei si trova nel bacino di Taipei, nel nord di Taiwan. Confina con i fiumi Xindio a sud e il Tamsui a ovest. Il territorio cittadino \u00e8 generalmente pianeggiante e raggiunge i 1.120 metri (3.675 piedi) a Qixing, il pi\u00f9 alto (e inattivo) vulcano di Taiwan nel Parco Nazionale di Yangmingshan. \nI distretti settentrionali di Shilin e Beitou si estendono a nord del fiume Keelung e sono delimitati dal Parco Nazionale di Yangmingshan. \nAmministrazione.\nI 12 distretti amministrativi di Taipei (\u5340):\nGemellaggi.\nTaipei \u00e8 gemellata con:\nInfrastrutture e trasporti.\nLa citt\u00e0 \u00e8 servita dall'Aeroporto di Taipei-Taoyuan, dalla Metropolitana di Taipei e dalla cabinovia Maokong Gondola."}
{"id": "64122", "revid": "125396949", "url": "https://it.wikipedia.org/wiki?curid=64122", "title": "Ranma \u00bd", "text": " \u00e8 un manga \"sh\u014dnen\" scritto e disegnato da Rumiko Takahashi, pubblicato in Giappone sulla rivista \"Weekly Sh\u014dnen Sunday\" di Shogakukan dal settembre 1987 al marzo 1996.\nDal manga sono state tratte due serie animate, con complessivamente 161 episodi, prodotte da Studio Deen e trasmesse su Fuji TV dall'aprile 1989 al settembre 1992. Inoltre sono stati prodotti anche due film d'animazione, degli OAV e un film \"live action\" per la televisione.\nIn Italia, il manga \u00e8 stato pubblicato prima da Granata Press negli anni novanta con una suddivisione dei capitoli diversa da quella originale, poi da Star Comics in cui la suddivisione rispetta quella dell'edizione originale giapponese. L'anime, invece, \u00e8 stato distribuito da Dynamic Italia e trasmesso a partire dal 1995 su diverse televisioni locali.\nTrama.\nRanma Saotome (16 anni) \u00e8 un giovane esperto di arti marziali afflitto da una singolare maledizione: durante un allenamento in Cina, lui e suo padre sono caduti nelle \"Sorgenti Maledette\" di \"Jusenkyo\". Chiunque cada in una di queste sorgenti, non appena entra a contatto con l'acqua fredda, \u00e8 destinato a trasformarsi nell'animale o nella persona che ci anneg\u00f2 centinaia o migliaia di anni prima; per ritornare al proprio aspetto bisogna bagnarsi con dell'acqua calda. Genma Saotome, il padre di Ranma, cade nella sorgente in cui era annegato un panda gigante, mentre Ranma in quella in cui era annegata una ragazza. Ranma \u00e8 inoltre affetto da una debilitante fobia dei gatti che lo rende in grado di diventare, anche se solo mentalmente, un gatto egli stesso nel comportamento e nelle movenze (ma non nell'aspetto).\nIn Giappone, a Nerima, Soun Tendo (amico di vecchia data di Genma) informa le sue tre figlie Kasumi (19 anni), Nabiki (17 anni) ed Akane (16 anni), che una di loro dovr\u00e0 sposare Ranma (di cui non avevano mai sentito parlare) per assicurare il futuro del dojo Tendo. Quando, con gran fragore, in casa Tendo arrivano un panda e una ragazza, Soun crede che Ranma sia in realt\u00e0 una donna e sviene. Akane, sollevata, chiede amichevolmente a Ranma-ragazza se vuole allenarsi insieme a lei in palestra. Sconfitta, commenta \u00abPer fortuna sei una ragazza!! Non sopporterei di essere stata battuta da un maschio!\u00bb. Questa frase lascia silenziosa la nuova arrivata.\nIl segreto di Ranma viene scoperto pi\u00f9 tardi dalla stessa Akane: Ranma, riacquistate le sembianze di ragazzo grazie ad un bagno caldo, esce dalla vasca proprio mentre entra Akane. Dopo le spiegazioni di Genma sulle maledizioni, le due sorelle maggiori candidano per il fidanzamento Akane, giustificandosi con la frase: \u00abTu odi i ragazzi e Ranma \u00e8 tale solo per met\u00e0\u00bb. Akane \u00e8 per\u00f2 furiosa per l'accaduto e lei e Ranma si mettono a litigare, finch\u00e9 agli insulti del ragazzo lei non gli tira il tavolo in testa. Ranma \u00e8 ufficialmente da questo momento fidanzato con Akane, ma i guai per i due sono appena cominciati.\nA scuola, Kuno Tatewaki, innamorato di Akane, vuole sconfiggerlo per rompere il fidanzamento. Lo sfortunato Kuno si innamorer\u00e0 per\u00f2 anche della versione femminile di Ranma soprannominandola \"ragazza con il codino\" (\"Osage no Onna\"). Anche Kodachi Kuno la Rosa Nera, sorella di Tatewaki, s'innamora di Ranma (anche se da ragazzo). Oltre a lei si faranno avanti nella storia diverse altre presunte fidanzate: l'amazzone cinese Shampoo e Ukyo Kuonji, amica d'infanzia di Ranma. Ryoga Hibiki \u00e8 un rivale storico di Ranma e non possiede il minimo senso dell'orientamento. Ha in mente un solo obiettivo: vendicarsi di Ranma per averlo fatto cadere nelle sorgenti maledette, che lo costringono a trasformarsi in un porcellino nero. Conosciuta Akane se ne invaghisce perdutamente, e come porcellino diventer\u00e0 anche il suo animaletto domestico, P-chan.\nLa storia dunque ruota tutta attorno a Ranma, che \u00e8 richiesto sia dalle ragazze che dai ragazzi, sulle sue trasformazioni e sul rapporto difficile con Akane, tra combattimenti di tutti i tipi ma mai troppo violenti, personaggi bizzarri, intrecci sentimentali e i continui tentativi del protagonista di tornare un giorno a essere un ragazzo normale.\nAmbientazione.\n\"Ranma \u00bd\" si svolge prevalentemente a Tokyo, nel quartiere di Nerima, per la precisione nella zona di \"Furinkan\".\nIn \"Ranma \u00bd\" le arti marziali sono spesso parodie delle arti marziali vere e proprie. La scuola indiscriminata di arti marziali (\"Musabetsu Kakut\u014d Ry\u016b\") \u00e8 praticata da Ranma, Akane, Genma, Soun ed Happosai. Si tratta di una scuola aperta alla conoscenza di ogni stile di combattimento.\nCreazione e sviluppo.\nLa serializzazione di \"Ranma\" inizi\u00f2 dopo la chiusura di \"Lam\u00f9\" avvenuta nel febbraio del 1987. Rumiko Takahashi aveva in mente da tempo di fare un manga d\u2019ambientazione scolastica sulle arte marziali. L\u2019autrice volle discostarsi dai suoi precedenti lavori scegliendo un protagonista maschile e lo rese ermafrodito, ritenendo che in tal modo avrebbe generato pi\u00f9 situazioni comiche.\nOrigine del nome.\nIl nome Ranma significa \"confusione\", \"cavallo spericolato\" od \"avventato\" in giapponese: per questo l'autrice l'ha scelto per il protagonista di questo suo manga, caratterizzato proprio da una grande caoticit\u00e0. Il nome Ranma fu scelto dalla Takahashi anche perch\u00e9 molto raro e pu\u00f2 essere dato sia a uomini che a donne.\nManga.\n\"Ranma \u00bd\" \u00e8 stato serializzato in Giappone sulla rivista \"Shuukan Shonen Sunday\" della Shogakukan a partire dal numero 36 del 1987, pubblicato il 19 agosto dello stesso anno. La serializzazione, con episodi a cadenza settimanale, termin\u00f2 con la pubblicazione dell'ultimo capitolo sul numero 12 del 6 marzo 1996; successivamente, come di consueto in Giappone, i vari episodi sono stati raccolti in 38 \"tank\u014dbon\". Dal 18 aprile 2002 al 18 ottobre 2003 il manga \u00e8 stato ripubblicato in 38 \"shins\u014dban\", mentre dal 15 luglio 2016 al 18 gennaio 2018 \u00e8 stato ristampato in 20 volumi \"wideban\" nella collana \"Sh\u014dnen Sunday Comics Special\".\nLa prima edizione nordamericana di \"Ranma\" \u00e8 stata curata, nel 1992, da Viz Media, la quale l'ha proposto inizialmente a gruppi di due capitoli in \"spillati\"; in seguito Viz l'ha distribuito in 21 volumi brossurati tra il 5 giugno 1995 e il 15 gennaio 2003, per poi ristamparlo in 36 volumi tra il 7 maggio 2003 e il 14 novembre 2006. Tra il 2014 e il 2016 la casa editrice ha ripubblicato il manga in 18 volumi, ognuno dei quali raccoglie 2 albi dell'edizione precedente.\nIn Francia il manga \u00e8 stato pubblicato per la prima volta da Gl\u00e9nat tra il febbraio 1994 e il settembre 2002, in un'edizione col senso di lettura occidentale. Sempre Gl\u00e9nat ha distribuito l'edizione \"wideban\" a partire dall'ottobre 2017.\nEdizione italiana.\nIn Italia uno dei primi episodi del fumetto, tradotto in italiano, ha fatto la sua prima apparizione sulla fanzine \"Mangazine\", nel n. 4 del 1990. Nella prima met\u00e0 degli anni novanta i diritti \"Ranma\" vennero acquistati dalla Granata Press, la quale pubblic\u00f2 la serie a partire dal settembre 1992 sempre su \"Mangazine\" (nel frattempo diventata rivista) al ritmo di un capitolo al mese. La traduzione dell'edizione \"Granata\" fu realizzata basandosi principalmente sull'edizione nordamericana, dato che \u00ab [...] \"Ranma \u00bd\" e[ra] assolutamente intraducibile dal giapponese\u00bb. Alcuni capitoli pubblicati in rivista furono raccolti in volumetti brossurati nella collana \"Paperback Manga\". Tra il maggio e l'agosto del 1995 vennero nuovamente pubblicati nella collana \"Manga Hero\".\nIl fallimento della Granata Press interruppe la pubblicazione al capitolo 49. La serie venne poi riproposta da Star Comics, che la ripubblic\u00f2 in 53 albi, di dimensione inferiore ai volumi originali giapponesi e col senso di lettura occidentale, sotto la testata \"Neverland\" dal 1\u00ba giugno 1996 al 1\u00ba ottobre 1998. In seguito l'intera serie \u00e8 stata ristampata sulla testata \"Greatest\", sempre di Star Comics, in 38 volumi corrispondenti ai tank\u014dbon originali, dal 1\u00ba maggio 2001 al 3 giugno 2004, con lettura all'occidentale; . Dal 2 novembre 2017 al 5 giugno 2019 sono stati pubblicati sulla testata \"Neverland\" i 20 volumi dell'edizione \"wideban\", col nome di \"Ranma \u00bd New Edition\". Nel 2020 Star Comics ha raccolto questi volumi in cinque cofanetti, denominati \"Ranma \u00bd Collection\".\nAnime.\nFuji Television, Kitty Film e Shogakukan hanno prodotto due serie televisive composte da 161 episodi suddivisi in sette stagioni; a questi vanno aggiunti 3 film, 3 OAV da due episodi ognuno, 1 OAV Special contenente due episodi e 1 OAV Super da tre episodi (per un totale quindi di 11 OAV e 3 film).\nSerie televisiva.\nLa prima serie, di nome \"Ranma Nibun no ichi\", venne trasmessa per la prima volta su Fuji TV dal 15 aprile 1989, ogni sabato alle 19.30; venne per\u00f2 cancellata dopo 18 episodi, il 16 settembre dello stesso anno, a causa dei bassi ascolti. Dopo un mese inizi\u00f2 la messa in onda delle puntate della seconda serie (\"Ranma \u00bd Nett\u014dhen\"), questa volta trasmesse ogni venerd\u00ec alle 17.30 e con un budget ridimensionato. \"Nett\u014dhen\" and\u00f2 in onda dal 20 ottobre 1989 al 25 settembre 1992. Spesso il character designer della prima serie viene erroneamente indicato come Akemi Takada che invece non ha mai preso parte nella realizzazione di \"Ranma \u00bd\".\nLa serie televisiva termina con un finale provvisorio, che ricalca fedelmente un episodio del manga (il primo incontro di Ranma con la madre, che conclude il 22\u00b0 volumetto); gli OAV e il terzo film, successivi alla fine della serie in tv, presentano episodi che continuano la storia ma non propongono un finale definitivo come quello del manga: gli ultimi capitoli del fumetto, infatti, non hanno mai goduto di una trasposizione animata sino ad ora.\nEdizione italiana.\nLa serie animata \"Ranma \u00bd\" \u00e8 arrivata in Italia nel 1994 grazie alla Granata Press, che commission\u00f2 l'adattamento dei primi 26 episodi per una distribuzione in VHS sulla collana \"Anime video\". Dopo il fallimento della casa editrice, Dynamic Italia cur\u00f2 il doppiaggio degli episodi seguenti, fino al 50, con lo stesso cast vocale e ne continu\u00f2 la pubblicazione in cassetta. Questi primi cinquanta episodi vennero trasmessi dal 1995 su diverse televisioni locali da parte della casa di distribuzione Doro TV Merchandising. La prima trasmissione via etere \u00e8 stata ad opera della tv romana GBR nel 1995. Gli episodi seguenti presentano due doppiaggi. Il primo \u00e8 una continuazione del doppiaggio Dynamic Italia, commissionato per la pubblicazione in VHS dell'anime, che per\u00f2 venne interrotta bruscamente nel 1999 con l'episodio 125. Il secondo, che comprende gli episodi dal 51 al 161, \u00e8 stato curato dalla societ\u00e0 di doppiaggio CRC per la prima trasmissione televisiva integrale, avvenuta su Telemontecarlo nel 1997 all'interno del contenitore \"Zap Zap\" (in seguito \"Zap Zap TV\") col titolo \"Ranma\". Dal 1999 al 2003, la versione censurata di \"Ranma \u00bd\" \u00e8 stata uno dei programmi pi\u00f9 importanti di Europa 7. Dal 2003 al 2005, invece, MTV ha trasmesso la versione integrale dell'anime, la stessa versione integrale pubblicata in DVD dalla Dynit. Durante la trasmissione su MTV gli episodi sono stati trasmessi divisi in tre blocchi intitolati \"Ranma\u00bd\", \"Le nuove avventure di Ranma\u00bd\" e \"Ranma\u00bd - Gli scontri decisivi\". Nel 2005 la serie \u00e8 stata distribuita in DVD da Fabbri Editore. Nel 2007 Dynit ha distribuito due cofanetti contenenti i DVD dei primi 50 episodi. \nEsistono due doppiaggi diversi nel corso del cartone animato:\nIl doppiaggio della prima serie \u00e8 stato eseguito dallo studio SD Cinematografica su testi di Fabrizio Mazzotta, Paola Anzelotti, Giovanna Rotellini e Stefano Marinello. La seconda serie \u00e8 stata doppiata da SD Cinematografica (ep. 19-26), Coop. Eddy Cortese (ep. 27-50), CRC (ep. 51-161) e Coop. Eddy Cortese (ep. 51-125 Dynamic). I direttori del doppiaggio che si sono avvicendati sono Cinzia De Carolis (ep. 19-26), Fabrizio Mazzotta (ep. 1-50), Fabrizio Gargiulo (ep. 51-161; edizione TV) e Fabrizio Mazzotta (ep. 51-125; edizione home video). I dialoghi sono di Fabrizio Mazzotta, Paola Anzelotti, Giovanna Rotellini e Stefano Marinello (ep. 19-26), Luciano Setti (ep. 27-50) e Luciano Setti e Tony Biocca (ep. 51-125; edizione home video).\nColonna sonora.\nLe musiche dell'anime sono di Kenji Kawai, gi\u00e0 autore delle musiche di \"Maison Ikkoku\", il precedente lavoro della Takahashi.\nSigle.\nIn Italia, durante la prima messa in onda dei primi 50 episodi, fu usata la sigla \"Ranma Ranma\", cantata da Massimiliano Alto e Monica Ward (i doppiatori rispettivamente di Ranma ragazzo e Ranma ragazza) su un arrangamento di \"Jajauma ni sasenaide\". \nLive action.\nNel 2011 \u00e8 stato trasmesso uno special televisivo live action basato sul manga.\nVideogiochi.\nSono stati prodotti alcuni videogiochi tratti dal cartone animato: 4 giochi di lotta (3 su Super Nintendo, almeno 2 messi in commercio in tutto il mondo e prodotti da Ocean di cui uno per\u00f2 ha usato personaggi fittizi, e 1 per PlayStation venduto solo in Giappone), 1 puzzle (per Super Nintendo, solo in Giappone) e 1 gioco di ruolo (sempre per Super Nintendo e venduto solo in Giappone; la rom fu poi tradotta in inglese).\nAccoglienza.\nAl 2011 il manga ha venduto in Giappone 53 milioni di copie, risultando cos\u00ec il 38\u00b0 manga di maggior successo della storia, nonch\u00e9 l'opera di maggior successo di Rumiko Takahashi. Al momento della sua uscita, nell'ottobre 1988, il quinto volume \"tank\u014dbon\" super\u00f2 il milione di copie vendute in meno di un mese.\nRiconoscimenti.\nNel 1997, in occasione dell'uscita della prima edizione Star Comics, la serie ha ottenuto alcuni premi all\"'INCA Winter '97\". "}
{"id": "64131", "revid": "729019", "url": "https://it.wikipedia.org/wiki?curid=64131", "title": "Nok", "text": "I Nok erano un popolo nomade di cacciatori e guerrieri che si stanzi\u00f2 nel X secolo a.C. nel bacino del Niger, nell'odierna Nigeria. La loro civilt\u00e0 fior\u00ec fino al II secolo d.C. Alcuni studiosi pensano che essi abbiano cominciato a praticare la siderurgia nella seconda met\u00e0 del primo millennio a.C., i primi in tutta l'Africa subsahariana. Non \u00e8 chiaro come ebbe termine questa civilt\u00e0: pochissimi i reperti e nessun documento scritto tra questi. Le principali opere dei Nok che ci sono giunte sono sculture di terracotta, in particolare teste assai stilizzate che probabilmente rappresentano i loro dei; sulla base di questi ritrovamenti, la civilt\u00e0 dei Nok viene chiamata anche cultura delle figurine di Nok.\nOrigini.\nNok \u00e8 un piccolo villaggio minerario al centro della Nigeria, dove nel 1928 per la prima volta furono ritrovate testimonianze di questa cultura. Non essendoci pervenute testimonianze scritte, il nome originale di tale civilt\u00e0 rimane ignoto.\nReperti storici.\nSebbene le vicende storiche che accompagnarono la civilt\u00e0 Nok siano del tutto ignote, le poche testimonianze che ci hanno lasciato sono di notevole importanza per la storia dell'Africa. Le testimonianze della loro produzione di terracotta e di manufatti in ferro sono motivo di acceso dibattito tra gli studiosi.\nTerracotta.\nLa testimonianza pi\u00f9 significativa e caratterizzante della cultura Nok sono le relativamente numerose sculture ritrovate. L'area dei ritrovamenti di tali sculture \u00e8 una porzione abbastanza vasta della Nigeria nordoccidentale, tuttavia quasi sicuramente questa diffusione non rappresenta la reale estensione dell'area occupata dal popolo Nok, che doveva essere minore. Infatti le sculture Nok sono state riusate, dopo la scomparsa dei loro artefici, fino in tempi recenti dalle popolazioni dell'area, ad esempio come oggetto di culto in santuari; \u00e8 probabile che le pi\u00f9 recenti arti figurative del regno del Benin e di Ife ne siano state influenzate. Le sculture in questione sono scodelle decorate a motivi geometrici e semplici figure stilizzate rappresentanti vari soggetti, in particolare teste di dimensioni naturali, il cui scopo originale \u00e8 ignoto, forse votivo o legato al culto dei morti. La maggior parte delle statuette e delle scodelle che sono state rinvenute sono incomplete o ridotte in frammenti.\nLa lavorazione del ferro.\nLa scoperta di quelle che sembrano fornaci per la fusione del ferro in due antichi siti Nok ha alimentato numerosi dibattiti nella comunit\u00e0 scientifica sulle reali origini della siderurgia africana. L'esatta cronologia dell'adozione del ferro \u00e8 cruciale nella storia africana in quanto connessa all'espansione bantu. Pare che i Nok abbiano iniziato a fondere il ferro in relazione alla loro attivit\u00e0 di cottura della creta intorno al 500 a.C., sebbene le testimonianze pi\u00f9 concrete di questa attivit\u00e0 siderurgica partano dal 350 a.C. circa.\nEsistono due scuole di pensiero principali su come si sia originata questa tecnica in Africa: quella diffusionista e quella autoctona; entrambe originatesi nei primi anni '50, poco dopo la scoperta di antiche fornaci nel bacino del Niger.\nLa teoria di Mauny ed il diffusionismo.\nNel 1952 l'archeologo e storico dell'Africa francese Raymond Mauny teorizz\u00f2 che la tecnica siderurgica fosse arrivata nel bacino del Niger attraverso i berberi, dopo che essi l'ebbero appresa dai cartaginesi. Le varie teorie diffusioniste, che fanno arrivare la tecnica della forgiatura del ferro in Africa subsahariana dal Nord Africa o dal Medio Oriente, sono mosse da molteplici motivi: l'assenza di tecniche metallurgiche del rame o del bronzo antecedenti alla lavorazione del ferro, la difficolt\u00e0 intrinseca della lavorazione del ferro, il fatto che tutti i pi\u00f9 antichi nuclei della lavorazione del ferro nell'Africa subsahariana siano vicini al Sahara e quindi alle civilt\u00e0 mediterranee e all'Egitto. Recenti scoperte hanno dimostrato che a Cartagine ci fu sin dalla sua fondazione una fiorente industria metallurgica e risulta probabile che gli antichi cartaginesi importassero il raro stagno dal bacino del Niger attraverso le antiche popolazioni berbere, quali i Getuli e i Garamanti. I Garamanti, siccome conoscevano l'uso del carro, sicuramente disponevano di tecniche metallurgiche che si sarebbero potute trasmettere alle popolazioni limitrofe, quali appunto i Nok. Oltre a Cartagine, altri possibili paesi di origine della siderurgia Africana sono l'Egitto, attraverso la Nubia, e l'Arabia meridionale o l'India, attraverso l'Etiopia."}
{"id": "64139", "revid": "125869048", "url": "https://it.wikipedia.org/wiki?curid=64139", "title": "Sicurezza tramite segretezza", "text": "Nell'ingegneria della sicurezza, la sicurezza tramite segretezza, traduzione dell'inglese \"security through obscurity\", \u00e8 un principio che si basa sull'assunto che tenere segreto il funzionamento interno di un sistema o di un componente lo renda pi\u00f9 sicuro, dato che un eventuale attaccante avrebbe maggiore difficolt\u00e0 nella scoperta di eventuali falle del sistema stesso. Un sistema o componente che fa affidamento sulla segretezza pu\u00f2 avere vulnerabilit\u00e0 di sicurezza teoriche o reali, ma i suoi proprietari o progettisti ritengono che se i difetti non sono noti, ci\u00f2 sar\u00e0 sufficiente per prevenire un attacco riuscito. Nascondere la serratura della porta di casa \u00e8 un esempio di scelta che si basa su questo principio. Gli esperti di sicurezza hanno respinto questo punto di vista fin dal 1851 e raccomandano che la segretezza non debba mai essere l'unico meccanismo di sicurezza. Questa politica viene perseguita anche come forma di difesa della propriet\u00e0 intellettuale.\nStoria.\nUno dei primi avversari della sicurezza tramite la segretezza fu il fabbro Alfred Charles Hobbs, che nel 1851 dimostr\u00f2 al pubblico come si potevano scassinare le serrature pi\u00f9 avanzate e che, in risposta alle preoccupazioni sul fatto che le serrature potevano avere difetti, che le potevano rendere pi\u00f9 vulnerabili ai criminali, dichiarava: \"I ladri sono molto appassionati nella loro professione e sanno gi\u00e0 molto pi\u00f9 di quanto possiamo insegnare loro.\" C'\u00e8 poca letteratura formale sulla questione della sicurezza tramite la segretezza. In crittografia esiste un principio opposto (detto principio di Kerckhoffs), che afferma che il progettista di un sistema deve presumere che l'attaccante conosca il sistema alla perfezione, con l'unica eccezione della chiave crittografica. Un parallelo illuminante pu\u00f2 essere quello di una normale serratura meccanica, con azionamento ben conosciuto ma apribile solo con la chiave giusta. Un'altra contro-argomentazione \u00e8 che mantenere \"nascosto\" l'interno potrebbe migliorare la sicurezza a breve termine, ma a lungo termine dovrebbero essere considerati solo i sistemi che sono stati pubblicati e analizzati.\nSteve Bellovin comment\u00f2:\nAd esempio, in una discussione sulla segretezza e l'apertura dei sistemi di Comando e Controllo nucleare:\nI benefici della riduzione della probabilit\u00e0 di una guerra accidentale erano considerati superiori ai possibili benefici della segretezza. Questa \u00e8 una reincarnazione moderna del principio di Kerckhoffs, presentato per la prima volta nel diciannovesimo secolo, secondo cui la sicurezza di un sistema dovrebbe dipendere dalla sua chiave, e non dal suo design che rimane segreto. \n\u00c8 un concetto agli antipodi della filosofia alla base dell'open source, la quale sostiene invece che, grazie alla vasta collaborazione della comunit\u00e0, le falle possono venir scoperte pi\u00f9 facilmente e altrettanto rapidamente corrette, con il risultato di rendere il sistema intrinsecamente pi\u00f9 sicuro.\nIn un contesto accademico-giuridico, Peter Swire ha descritto un possibile compromesso tra la nozione secondo cui \"la sicurezza attraverso la segretezza \u00e8 un'illusione\" e la nozione militare secondo cui \"le labbra sciolte affondano le navi\" e ha pure descritto il modo in cui la concorrenza influenza la tendenza a rivelare. Il principio della sicurezza attraverso la segretezza era pi\u00f9 generalmente accettato nel lavoro di crittografia nei giorni in cui essenzialmente tutti i crittografi ben informati erano impiegati da agenzie di intelligence nazionali, come la National Security Agency.\nOra che i crittografi lavorano spesso nelle universit\u00e0, dove i ricercatori pubblicano molti o addirittura tutti i loro risultati, e analizzano pubblicamente i design di altri, o nell'industria privata, dove i risultati sono controllati pi\u00f9 spesso da brevetti e copyright piuttosto che dalla segretezza, l'argomentazione ha perso un po' della sua precedente popolarit\u00e0. Un esempio \u00e8 PGP, il cui codice sorgente \u00e8 pubblicamente disponibile a chiunque, ed \u00e8 generalmente considerato come un crittosistema di livello militare. Ci sono storie contrastanti sull'origine di questo termine. I fan del sistema Incompatible Timesharing System (ITS) del MIT affermano che \u00e8 stato coniato in opposizione agli utenti di Multics in fondo al corridoio, per i quali la sicurezza era molto pi\u00f9 un problema che non su ITS. All'interno della cultura ITS il termine si riferiva, in modo auto-schernente, alla scarsa copertura della documentazione e segretezza di molti comandi, e all'atteggiamento secondo il quale un turista, nel momento in cui aveva capito come creare problemi, in generale si era lasciato sfuggire l'impulso di crearne, perch\u00e9 si sentiva parte della comunit\u00e0.\nCritiche.\nLa sicurezza tramite segretezza \u00e8 scoraggiata e non raccomandata dagli enti normativi. Il National Institute of Standards and Technology (NIST) negli Stati Uniti sconsiglia espressamente questa pratica: \"La sicurezza del sistema non dovrebbe dipendere dalla segretezza dell'implementazione o dei suoi componenti.\" Tuttavia, il NIST afferma anche: \"Per i server che interfacciano il mondo esterno, riconfigurare i banner di servizio per non segnalare il tipo e la versione del server e del sistema operativo, se possibile. (Questo scoraggia gli aggressori inesperti e alcune forme di malware, ma non impedir\u00e0 ai pi\u00f9 abili aggressori di identificare il server e il tipo di sistema operativo.)\""}
{"id": "64146", "revid": "2207", "url": "https://it.wikipedia.org/wiki?curid=64146", "title": "Bevande alcoliche", "text": ""}
{"id": "64150", "revid": "599013", "url": "https://it.wikipedia.org/wiki?curid=64150", "title": "Unis", "text": "Il suo regno dur\u00f2 tra i 15 e i 30 anni, nella prima met\u00e0 del XXIV secolo a.C. succedendo a re Djedkara Isesi, che forse fu suo padre. Le imprese del suo regno, che fu un periodo di crisi economica, sono poco conosciute. Inoltre la sua epoca fu segnata da una progressiva dispersione del potere fra i governatori locali la quale, unita alla progressiva perdita d'influenza del faraone, contribuir\u00e0 al collasso dell'Antico Regno, due secoli dopo di Unis. Il culto funerario di Unis sopravvisse alla fine traumatica dell'Antico Regno e al caos del Primo periodo intermedio; era ancora praticato durante il Medio Regno (ca. 2050 a.C. - 1650 a.C.), anche se ci\u00f2 non imped\u00ec ad Amenemhat I e a Sesostri I di spogliare parzialmente il suo complesso funerario per riciclarne i materiali. In parallelo con il culto ufficiale, Unis ricevette una certa venerazione popolare, limitata a Saqqara, fino alla fine del Periodo tardo (664 a.C. - 332 a.C.), circa 2000 anni dopo la sua morte.\nCome ha osservato l'egittologo britannico Toby Wilkinson, considerando l'oscurit\u00e0 delle informazioni sul suo regno e i significati ambigui e talvolta impenetrabili delle iscrizioni nella sua piramide:\nBiografia.\nFamiglia.\nUnis divenne faraone alla morte di Djedkara Isesi, che forse fu suo padre, bench\u00e9 manchino completamente prove in tal senso. La successione avvenne senza contrasti. Ebbe almeno due mogli: le regine Nebet e Khenut, poi sepolte in una imponente doppia mastaba nei pressi della piramide di Unis. Nebet fu madre del \"Figlio del Re, Ciambellano Reale, Sacerdote di Maat e Ispettore per l'Alto Egitto\", il principe Unis-ankh, il quale probabilmente mor\u00ec intorno all'anno 10 di regno del padre. La paternit\u00e0 di Unis per il principe Unis-Ankh \u00e8 suggerita dal nome, dal titolo e della presenza della sua tomba nelle vicinanze dei sepolcri di Unis e Nebet; comunque, la questione \u00e8 dibattuta. Sono stati proposti altri due figli per Unis, chiamati Nebkauhor e Shepsespuptah, ma il legame con questi ultimi \u00e8 ancora pi\u00f9 dubbio e discusso. Verosimilmente, Unis mor\u00ec senza eredi maschi. Ebbe per\u00f2 almeno cinque figlie: Hemetra Hemi, Khentkaues, Neferut, Nefertkaues Iku, Sesheshet Idut. Non \u00e8 certa la sua paternit\u00e0 della futura regina Iput I, sposa di re Teti della VI dinastia.\nSulla durata del suo regno le fonti sono abbastanza concordi nell'indicare 30-33 anni. Un monumento rinvenuto nell'isola di Elefantina potrebbe implicare un viaggio col\u00e0 per ricevere l'omaggio dei capi nubiani. La rappresentazione di una giraffa su un rilievo e la presenza a Biblo di frammenti di vasi recanti il nome Unis confermano che anche durante il regno di questo sovrano l'Egitto mantiene rapporti commerciali sia con le zone pi\u00f9 interne dell'Africa che con i paesi dell'area mediterranea.\nIl complesso funerario di Unis, che si trova nella necropoli di Saqqara presenta, per la prima volta, le lunghe colonne di iscrizioni in geroglifico, con i simboli riempiti di colore azzurro, che sono note come Testi delle piramidi e che diventeranno comuni durante la VI dinastia.\nMorte di Unis: il dibattito sulla fine della V dinastia.\nNella sua storia dell'antico Egitto (\"Aegyptiaka\"), il sacerdote tolemaico Manetone fece coincidere la fine della V dinastia con la morte di Unis, probabilmente perch\u00e9 Unis mor\u00ec senza un erede maschio: il principe Unis-Ankh era premorto al padre. Ci\u00f2 potrebbe aver causato una crisi di successione, sottolineata dal nome personale scelto dal faraone Teti una volta succeduto a Unis: \"Seheteptawy\", che significa \"Colui Che riconcilia le Due Terre\". La pretesa di Teti sul trono potrebbe essere derivata dal suo matrimonio con Iput I, possibile figlia di Unis. Questa evenienza \u00e8 molto dibattuta, dal momento che l'interpretazione di quei titoli che la renderebbero figlia di Unis \u00e8 incerta. Comunque, la possibilit\u00e0 che Teti abbia potuto legittimare la sua pretesa al trono sposando un membro della famiglia reale \u00e8 rifiutata da molti egittologi, fra cui Munro, Dobrev, Baud, Mertz, Pirenne e Robin, i quali non ritengono che il trono dei faraoni fosse trasmissibile per linea femminile.\nA supporto della affermazione di Manetone, la Lista regale di Torino pone una netta cesura tra Unis e il successore Teti. Bench\u00e9 il Papiro di Torino non suddivida i faraoni per dinastie, che furono un'invenzione di Manetone, l'egittologo ceco Jarom\u00edr M\u00e1lek ha osservato:\nMalek ha cos\u00ec concluso che la capitale dell'Egitto, nota allora con il nome di Inbu-Hedy (\"Bianche Mura\"), fu sicuramente soppiantata all'epoca da un insediamento pi\u00f9 a sud rispetto al palazzo di Unis, situato nella parte meridionale di Saqqara. Nel II millennio a.C., questi insediamenti diedero infine vita alla grande citt\u00e0 di Menfi. A dispetto delle motivazioni che spinsero Manetone a far terminare la V dinastia con Unis, probabilmente gli abitanti dell'Egitto non percepirono un cambiamento particolare nel passaggio da una dinastia all'altra. L'amministrazione dello Stato non accus\u00f2 segni di disturbo; le carriere dei vari funzionari continuarono normalmente dal regno di Unis a quello di Teti. Siccome \u00e8 probabile che gli antichi egizi non avessero il concetto di dinastia, la distinzione tra la V e la VI dinastia sarebbe illusoria.\nCambiamenti nella religione e nella regalit\u00e0.\nI regni di Djedkara Isesi e Unis coincisero con un periodo di profondi mutamenti della antica religione egizia e della ideologia regale. Un'analisi statistica condotta sui sigilli d'argilla recanti il \"nome d'Horus\" dei faraoni della V dinastia ha suggerito un declino del culto del faraone durante il regno di Unis, che continu\u00f2 durante il regno del successore Teti, di cui esistono solamente due sigilli. Questa progressiva carenza di sigilli reali riflette, verosimilmente, un calo dell'influenza del sovrano e della sua presenza nell'amministrazione, a favore del clero e dei governatori locali.\nNel frattempo, il culto di Osiride cominciava ad assumere una notevole importanza, fino a sostituire il faraone nel ruolo di garante della vita dei sudditi dopo la loro morte (funzione attribuita, fino a quel momento, al re). Come ha osservato l'egittologo tedesco Hartwig Altenm\u00fcller:\nViceversa, il culto di Ra - intimamente connesso al culto del faraone, che era considerato \"Figlio di Ra\" (\"Sa-Ra\") - sub\u00ec un apparente declino, pur rimanendo il dio supremo del pantheon egizio. Djedkara Isesi e Unis non edificarono alcun tempio per il culto solare, interrompendo una tradizione che aveva impegnato tutti gli altri sovrani della V dinastia, particolarmente devoti a Ra. Inoltre, il nome di Unis e gi\u00e0 quello del nonno Menkauhor non contengono alcun riferimento a Ra, altro fatto assai insolito rispetto alla tradizione stabilita un secolo prima da Userkaf, il quale chiam\u00f2 il proprio figlio Sahura.\nPiramide.\nUnis si fece edificare una piramide a nord di Saqqara, fra la piramide di Sekhemkhet (ca. 2640 a.C.) e il lato sud-occidentale del complesso piramidale di Djoser (ca. 2670 a.C.), in simmetria con la pi\u00f9 recente piramide di Userkaf (ca. 2490 a.C.). Durante l'edificazione, gli operai livellarono la zona coprendo tombe pi\u00f9 antiche, fra cui quella del faraone Hotepsekhemwy, fondatore della II dinastia (ca. 2890 a.C.). Il nome della piramide era \"Nefer Isut Unis\", che significa \"Belli sono i luoghi di Unis\". \u00c8 la pi\u00f9 piccola fra le quelle completate durante l'Antico Regno, con una base di 57.7 metri \u00d7 57.7 metri, per un'altezza di 43 metri.\n\"Testi delle piramidi\" nella piramide di Unis.\nLa grande innovazione della piramide di Unis \u00e8 la prima apparizione dei \"Testi delle piramidi\", fra i pi\u00f9 antichi testi religiosi egizi giunti sino a oggi - anche considerando che il linguaggio arcaico di alcune sezioni ne suggerisce l'appartenenza a un'epoca di molto precedente allo stesso Unis. Facendo incidere tali numerose colonne di testo sulle pareti delle sue camere sepolcrali, Unis diede inizio a una tradizione che fu seguita dai re (e da alcune regine) della VI dinastia, nelle loro piramidi, fino alla fine dell'Antico Regno, due secoli dopo. Furono incise 283 formule, in geroglifici dipinti di blu, sulle pareti del corridoio, dell'anticamera e della camera sepolcrale di Unis; questo insieme costituisce la raccolta pi\u00f9 completa di \"Testi delle piramidi\" attualmente conosciuta. Le formule avevano lo scopo di garantire la protezione dei resti del sovrano, infondere nuovamente lo spirito nella sua mummia e assicurarne l'ascesa tra gli dei dopo aver sconfitto le forze maligne del mondo dei morti, ricongiungendosi infine con il dio-sole Ra, reputato il suo padre divino. Facendo scolpire queste formule nelle camere interne della piramide, Unis si assicurava che avrebbe potuto beneficiare del loro magico effetto anche quando il suo culto funerario sarebbe cessato. L'ottimo stato di conservazione delle iscrizioni dimostra che furono scolpite in modo da essere lette dal \"ba\" di Unis, che si credeva sarebbe sorto dal sarcofago, circondato da frasi magiche e offerte rituali, grazie alle formule di resurrezione. Il \"ba\" sarebbe successivamente uscito dalla camera sepolcrale, che include testi che identificano il faraone con Osiride nel \"Duat\", l'aldil\u00e0 egizio, e si sarebbe recato nell'anticamera simboleggiante l'A\"khet\", il luogo dove il sole sorge e tramonta (traducibile come \"orizzonte\" oppure \"montagna di luce\"). A questo punto, il \"ba\" si sarebbe rivolto a oriente, dove il sole sorge, e oltre le pareti stesse della piramide, verso la falsa porta del tempio funerario dove si svolgevano i riti per Unis defunto. Infine, il ba avrebbe raggiunto Ra, in cielo, passando ancora attraverso il corridoio della piramide.\nDibattito sull\"'Inno Cannibale\".\nFra le formule inscritte nell'anticamera si trovano le due, piuttosto estese e ricche di metafore e allusioni oscure, che compongono il cosiddetto \"Inno Cannibale\", il passo pi\u00f9 famoso e, forse, pi\u00f9 enigmatico dei \"Testi\", dove il faraone \u00e8 descritto mentre vola in cielo attraversando una tempesta e macellando, cuocendo e mangiando sia uomini che dei per nutrirsi della loro energia e magia (cfr. il passo dalla formula n\u00b0274 fra gli esempi che seguono). Mentre la maggior parte degli egittologi ritiene molto improbabile che Unis abbia potuto praticare realmente il cannibalismo, Ernest Alfred Wallis Budge riteneva che l\"'Inno Cannibale\" si rifacesse a pratiche di un'epoca molto pi\u00f9 antica, quando il cannibalismo sarebbe stato praticato in Egitto. Come osserva l'egittologo Toby Wilkinson, \u00e8 probabile che tale inno suonasse primitivo gi\u00e0 alle orecchie dei contemporanei di Unis, al punto da essere utilizzato solamente un'altra volta, nella piramide del faraone Teti, per poi uscire dal canone dei \"Testi delle piramidi\". In una versione modificata, divenne la formula n\u00b0573 dei \"Testi dei sarcofagi\"."}
{"id": "64154", "revid": "122435273", "url": "https://it.wikipedia.org/wiki?curid=64154", "title": "Endre Ady", "text": "Fu uno dei pi\u00f9 importanti poeti magiari nonch\u00e9 figura significativa del giornalismo ungherese. Influenzato dai simbolisti francesi fu poeta che trasse la propria ispirazione sia da motivi erotico-sentimentali che religiosi e sociali.\nGli \u00e8 stato dedicato un asteroide, 345648 Adyendre.\nBiografia.\nEndre Ady nacque a \u00c9rmindszent (l'odierna C\u0103ua\u0219, in Romania) il 22 novembre 1877. Proveniva da una famiglia aristocratica, di religione e tradizioni calviniste ed era secondo di tre fratelli. Frequent\u00f2 la scuola elementare ad \u00c9rmindszent, inizi\u00f2 il liceo presso i piaristi di Carei (\"Nagyk\u00e1roly\" in ungherese) e poi continu\u00f2 a Zal\u0103u (\"Zilah\" in ungherese). Fece i suoi studi universitari all'universit\u00e0 di Debrecen. Dopo gli studi universitari, lavor\u00f2 come redattore al quotidiano \"Budapesti Napl\u00f3\" e collabor\u00f2 alla rivista \"Nyugat\" (\"Occidente\"). Ritenendo la citt\u00e0 eccessivamente borghese, si trasfer\u00ec per alcuni anni a Nagyv\u00e1rad, Gran Varadino, tranquillo centro con una notevole vita culturale, dove fond\u00f2 la rivista \"Holnap\" (\"L'indomani\"). Successivamente fu uno degli animatori del gruppo che aveva il proprio punto di riferimento nella rivista \"Nyugat\".\nNel 1903 fece un viaggio a Parigi, grazie al quale entr\u00f2 in contatto con le avanguardie europee. Endre Ady riflette nella sua opera l'universo d'inizio secolo in piena effervescenza ed i relativi umani tormenti. A Parigi, dove visse per alcuni anni, conobbe la propria amante, moglie di un ricco commerciante, Diosyn\u00e9 Br\u00fcll Ad\u00e9l, che egli ribattezz\u00f2 \"L\u00e9da\", dall'omonimo personaggio mitologico. Lei \u00e8 la \"L\u00e9da\" delle sue poesie, la sua ispiratrice di versi d'amore, tra i pi\u00f9 belli della letteratura magiara; una donna colta, ricca, bella e interessante di cui il poeta s'innamora e con cui avr\u00e0 fino al 1912 un legame armonioso e pi\u00f9 spesso tormentato. \u00c8 lei che lo incoraggia e lo aiuta a recarsi come inviato di un giornale a Parigi ove rimarr\u00e0 un intero anno. Dopo la separazione da L\u00e9da, nel 1914 conobbe Berta Boncza, una ragazza di 20 anni che lui ribattezz\u00f2 \"Csinszka\" nelle poesie. Il 27 marzo 1915 si sposarono e la giovane ragazza rimase con lui fino alla morte di Ady. Quando nel 1919 mor\u00ec, in seguito alla sifilide contratta per un errore giovanile, tutto il popolo in lutto accompagn\u00f2 la sua bara.\nPoetica.\nA Parigi egli comprende lo stato d'arretratezza della sua nazione e, tornato in patria e stabilitosi a Budapest, con alcune sue raccolte di versi \"\u00daj versek\" (\"Versi nuovi\") 1906, \"V\u00e9r \u00e9s arany\" (\"Sangue e oro\") 1907, \"Az Ill\u00e9s szeker\u00e9n\" (\"Sul carro d'Elia\") 1908, \"Szeretn\u00e9m, ha szeretn\u00e9nek\" (\"Vorrei che mi amassero\") 1909 e tante altre che ancora seguiranno, si pone al centro dell'attualit\u00e0 letteraria attirando l'attenzione generale dell'intero paese e divenendo il vessillo degli innovatori. In un linguaggio appartenente unicamente a lui, il mondo poetico di Ady \u00e8 un mondo particolare ed estremamente vario che spazia dagli eroi del passato ai tormenti d'un uomo prigioniero d'un mondo schiavo del denaro, dal suo grande amore vissuto attraverso l'uragano d'una passione complessa e contraddittoria all'angosciosa inquietudine che ossessivamente attanaglia l'uomo moderno, insomma un mondo ancora assolutamente inedito nella poesia ungherese. Pur se influenzato da Baudelaire e Verlaine, egli resta totalmente ungherese in ogni sua manifestazione e la sua opera \u00e8 al tempo stessa modernissima e ancestrale, legata per un verso alle pi\u00f9 avanzate correnti europee e per l'altro alle tradizioni secolari. Questa sintesi di progresso e di carattere nazionale da lui cos\u00ec delineata conserva in Ungheria ancora oggi decisiva importanza."}
{"id": "64156", "revid": "2567", "url": "https://it.wikipedia.org/wiki?curid=64156", "title": "Videogiochi", "text": ""}
{"id": "64159", "revid": "1535821", "url": "https://it.wikipedia.org/wiki?curid=64159", "title": "Pace di Augusta", "text": "La pace di Augusta fu un trattato stipulato il 25 ottobre 1555 tra Ferdinando d'Asburgo, in rappresentanza di suo fratello (l'imperatore Carlo V d'Asburgo, cattolico-romano), e la Lega di Smalcalda, un'unione di principi protestanti del Sacro Romano Impero, presso la citt\u00e0 imperiale di Augusta (Augsburg in tedesco). Questa pace sanc\u00ec ufficialmente la divisione di fatto della Germania tra cattolici e protestanti.\nPremesse.\nLa Riforma protestante di Lutero (o Luteranesimo).\nIl 31 ottobre 1517 Martin Lutero, docente di teologia biblica presso l'Universit\u00e0 di Wittenberg, affisse sulla porta della chiesa del castello di Wittenberg un documento contenente 95 \u201ctesi\u201d contro le indulgenze, cio\u00e8 la remissione delle pene canoniche (digiuni e penitenze di vario genere) che venivano inflitte ai fedeli da parte della Chiesa per ottenere il perdono dei loro peccati (la confessione dei peccati e l'assoluzione erano infatti nulle se non accompagnate dall'espiazione). Il suo attacco si basava\n principalmente sull'assurdit\u00e0 morale e teologica delle indulgenze e, secondo Lutero, la Chiesa non poteva vincolare le decisioni divine: se Dio aveva imposto un castigo, solo lui poteva cancellarlo e il perdono divino rendeva inutile qualsiasi indulgenza.\nDi fronte alle critiche di Lutero, la reazione papale era inevitabile e si manifest\u00f2 nel 1520 con la bolla \"Exsurge Domine\" con cui il pontefice Leone X condannava le idee di Lutero, ordinava che i suoi scritti fossero messi al rogo e gli lasciava due mesi di tempo per abiurare. Lutero bruci\u00f2 in pubblico la bolla papale. Fu allora che Federico il Saggio di Sassonia lo convinse ad appellarsi all'imperatore Carlo V, al quale spettava il compito di rendere esecutiva la condanna papale. Di questa faccenda si occup\u00f2 la Dieta imperiale di Worms del 1521, durante la quale fu nuovamente chiesto a Lutero di sconfessare le proprie idee. Lutero rifiut\u00f2 e l'imperatore lo condann\u00f2 a venire considerato un fuorilegge e nemico pubblico dell'Impero.\nLa diffusione delle idee di Lutero fu favorita dall'uso della stampa e della lingua volgare, che rappresent\u00f2 una rivoluzione culturale, poich\u00e9 fece perdere a chierici e nobili il privilegio di essere gli unici lettori dei testi sacri. Inoltre il Luteranesimo aliment\u00f2 la lotta contro l'analfabetismo, facilitando un accesso diretto alla Bibbia.\nLa Controriforma (o Riforma cattolica).\nLa diffusione della confessione protestante obblig\u00f2 la Chiesa a intervenire con una serie di provvedimenti di carattere politico, istituzionale e teologico. A questa reazione si d\u00e0 in nome di Controriforma.\nFu cos\u00ec convocato da papa Paolo III (1534-49) un concilio, chiamato Concilio di Trento (1545), dietro anche alle pressanti richieste di Carlo V, impegnato nella lotta contro i principi luterani riuniti nella Lega di Smalcalda. I protestanti decisero per\u00f2 di non prendervi parte e, allora, il concilio divenne un'assemblea interna al mondo cattolico.\nSul piano della dottrina, il concilio oper\u00f2 una chiusura nei confronti del protestantesimo; infatti la Chiesa si propose come unica interprete della Bibbia e fu affermato il principio della salvezza per mezzo non solo della fede, ma anche delle opere.\nSul piano della disciplina si cerc\u00f2 di risolvere alcuni problemi, come l'obbligo del celibato ecclesiastico, e i sacerdoti furono vincolati a risiedere nella circoscrizione loro affidata. Venne, inoltre, creata una rete di seminari.\nSi aggiunsero anche provvedimenti contro nepotismo, simonia e concubinato. Nel complesso la Chiesa cattolica usc\u00ec maggiormente irregimentata dal concilio.\nL'ascesa e il regno di Carlo V.\nNel 1519 Carlo d'Asburgo, nipote paterno del defunto Massimiliano I e gi\u00e0 re di Spagna dal 1516 per diritto di discendenza materno, fu eletto imperatore con il nome di Carlo V. Si trov\u00f2 a governare anche sulle terre familiari degli Asburgo in Austria, in Boemia, sulla Fiandra, nei Paesi Bassi, oltre che sui territori annessi di Napoli, Sicilia e Sardegna. Possedeva anche le colonie spagnole e avanzava pretese dinastiche sulla Borgogna, che era stata sottratta dai francesi agli Asburgo. Divenuto imperatore, Carlo V dovette subito fronteggiare un grande problema: garantire la stabilit\u00e0 e omogeneit\u00e0 ai propri domini, caratterizzati dalla dispersione territoriale e da lotte politiche interne.\nPort\u00f2 avanti il progetto di restaurazione dell'autorit\u00e0 imperiale sull'Europa e incontr\u00f2 numerosi ostacoli, interni ed esterni. Sul fronte esterno il principale problema era rappresentato dal re di Francia Francesco I, con il quale c'erano gi\u00e0 state delle rivalit\u00e0 per il trono imperiale e con cui combatt\u00e9 due lunghe guerre dal 1521 al 1529 per ottenere il possesso del Ducato di Milano e della Repubblica di Genova. L'altra fonte di problemi era costituita dai turchi ottomani, il cui impero era in piena espansione e rappresentava una seria minaccia.\nSul fronte interno i problemi erano pi\u00f9 complessi e delicati. In Spagna le Cortes di Castiglia e di Aragona non erano d'accordo sulla sua ascesa al trono e questa sfiducia sfoci\u00f2 in un moto di ribellione, la \"Rivolta dei comuneros\", che fu difficilmente domata. Nei territori tedeschi, Carlo V dovette fronteggiare la grande crisi religiosa e politica causata dalla diffusione della predicazione di Martin Lutero e della Riforma protestante. Non a caso, \"sin dall'estate del \u201826, Carlo V aveva energicamente richiesto la convocazione di un concilio, quale unico rimedio per porre un argine al dilagare delle eresie nel mondo tedesco e promuovere la riforma della Chiesa, [\u2026] annunciando la sua decisione di recarsi in Italia\".\nNel giro di qualche anno, la Riforma si era trasformata da movimento di contestazione religiosa in movimento di contestazione sociale e politica, che dette luogo ad alcune rivendicazioni di tipo sociale (come la \"Rivolta dei cavalieri\", \"Ritterkrieg\", nel 1522-23 e la Guerra dei contadini tedeschi tra il 1524 e il 1526); a questo si aggiungeva il malcontento dei principi tedeschi, i quali aderirono alla Riforma in funzione anti-imperiale (per consolidare le loro posizione all'interno dell'Impero e dei propri territori, contro il disegno di accentramento politico di Carlo V). Nel 1530 convoc\u00f2, allora, la Dieta di Augusta, nella quale si confrontarono i cattolici e i luterani; importante fu la \u201cConfessio Augustana\u201d, scritta per trovare una sistemazione ai fondamenti della fede luterana. Carlo V conferm\u00f2 l'Editto di Worms del 1521, e la scomunica dei luterani. Per contro, nel 1531 essi strinsero un'alleanza militare, la Lega di Smalcalda, e vennero cos\u00ec a formarsi due fazioni religiose nell'Impero: una cattolica e una protestante.\nCarlo V intraprese una politica di conciliazione tra le due parti; infatti \"pi\u00f9 volte Carlo cerc\u00f2 di ricucire i rapporti tra i principi tedeschi, esercitando nei loro confronti una certa tolleranza in campo religioso\" che per\u00f2 non ebbe risultati positivi. Il rifiuto da parte del pontefice Paolo III di convocare un concilio per attenuare i contrasti, pi\u00f9 volte richiesto dall'imperatore, rendeva impossibile la soluzione della questione luterana.\nCarlo V organizz\u00f2, allora, una campagna militare contro la Lega dei principi protestanti, che godeva dell'appoggio del re di Francia, e si concluse nel 1547 con una parziale vittoria di Carlo V (battaglia di M\u00fchlberg). Questa vittoria accrebbe la reputazione di Carlo V e all'apparenza il suo potere era considerato talmente immenso che nessuno osava sfidarlo in quel momento. E il mondo sembrava relativamente pacifico. Le condizioni per una convivenza tra le due fazioni religiose furono tuttavia stabilite solo nel 1555, poco prima dell'abdicazione di Carlo V.\nLa lotta tra Spagna e Francia caratterizz\u00f2 il regno di Carlo V ed ebbe per teatro l'Italia. Nel 1525 Carlo V sconfisse Francesco I nella battaglia di Pavia, grazie all'uso di nuove tecniche di combattimento basate sulla fanteria dotata di armi da fuoco. Impose inoltre Francesco II Sforza, suo vassallo, come duca del Ducato di Milano. Il re di Francia dette vita, allora, ad un'alleanza antiasburgica, la Lega di Cognac, cui ader\u00ec anche il papa. Nel 1527 mercenari al servizio dell'imperatore scesero in Italia e assediarono per alcuni mesi Roma (con il conseguente \"sacco\"); contemporaneamente si disgregava l'alleanza antispagnola.\nPoi segu\u00ec, nel 1529, un accordo tra papa e imperatore, detto pace di Cambrai, che sanciva le rispettive sfere di influenza tra Carlo V e Francesco I. Nello stesso tempo Carlo V dovette far fronte all'espansione ottomana lungo la frontiera del Danubio e del Mediterraneo.\nNel 1535 mor\u00ec il duca di Milano, Francesco Sforza, e Carlo V occup\u00f2 quella regione, territorio strategico vitale per l'Impero. La sua iniziativa, per\u00f2, riaccese la lotta con la Francia. La guerra riprese con il nuovo re di Francia, Enrico II, che spost\u00f2 l'asse del conflitto dall'Italia alla Germania, dove ebbe l'appoggio dei principi luterani. In cambio del suo appoggio, i principi luterani gli cedettero le citt\u00e0 lorenesi di Toul, Metz e Verdun, appartenenti all'Impero ma abitate da una popolazione prevalentemente francese.\nCon Carlo V riprese vigore l'idea di impero, che nell'Europa degli Stati nazionali sembrava ormai tramontata, e quindi si impegn\u00f2 a diffondere e propagandare questa visione. Alcuni finirono per crederci e sognare un imperatore guida della cristianit\u00e0 unita e rinnovata, come il piemontese Mercurino Arborio di Gattinara, cancelliere di Carlo V. Lo stesso imperatore era per\u00f2 consapevole che questa prospettiva era pi\u00f9 un'utopia e si mosse, quindi, con cautela e realismo.\nNegli anni successivi al 1550 Carlo V dovette affrontare un periodo di malattia e depressione che lo portarono a un graduale abbandono del potere. Sia Filippo II che Maria d'Ungheria (la sorella di Carlo V) cercarono di impadronirsene. L'imperatore decise, allora, di risolvere il conflitto con i principi protestanti, che si trascinava ormai da tempo. Fece portare avanti i negoziati con i protestanti dal fratello Ferdinando, il quale non voleva prendersene la responsabilit\u00e0. Neanche Filippo, che presto sarebbe stato uno dei successori dell'imperatore, voleva inaugurare il proprio governo con quello che risultava essere un trattato di sconfitta per l'Impero e la sua fede. Alla fine Ferdinando, insieme al nipote, fece firmare a Carlo V la cosiddetta pace di Augusta.\nLa stipulazione della Pace.\nIl 25 settembre 1555 Ferdinando d'Asburgo stipul\u00f2 un trattato con i principi protestanti facenti parte della Lega di Smalcalda, chiamato Pace di Augusta, detta anche pace di religione.\nQuesta pace sanciva ufficialmente la divisione di fatto della Germania tra cattolici e luterani, e prevedeva principalmente:\nIn precedenza tutti i cristiani europei erano uniti da una sola fede, da riti comuni e da una comune obbedienza alla Chiesa di Roma. I sovrani potevano farsi guerra, ma i sudditi erano quasi tutti (tranne per alcuni gruppi minori ed emarginati) cattolici.\nInoltre, Carlo V aveva gi\u00e0 effettuato una sentenza provvisoria sulla questione religiosa nel 1548, firmando con i protestanti l'interim di Augusta.\nAdesso si imponeva, invece, una nuova realt\u00e0: i sudditi dovevano seguire la confessione del loro sovrano, con la conseguenza che molte volte dovettero passare da una religione ad un'altra in rapporto al succedersi dei sovrani.\nNell'articolo 24 della pace si pu\u00f2, infatti, leggere: \"Pu\u00f2 avvenire che i Nostri sudditi o quelli degli elettori, principi e di altre propriet\u00e0, sia della vecchia fede o della Confessione di Augusta, desiderano lasciare le nostre terre o quelle degli elettori, principi, e le propriet\u00e0 del Sacro Romano Impero, insieme alle loro mogli e figli, e stabilirsi altrove. Sar\u00e0 loro consentito e sono autorizzati a farlo, a vendere i loro beni e possedimenti, dopo aver pagato una somma ragionevole per la libert\u00e0 dagli obblighi servili e le tasse in arretrato, come \u00e8 stato ovunque consuetudine per tutte le et\u00e0. Le loro cariche onorifiche e i loro obblighi, invece, non sono ricompensati. Loro signori, tuttavia, non devono essere privati cos\u00ec del loro diritto consuetudinario di chiedere un risarcimento per la concessione di libert\u00e0 dal servilismo\".\nL'articolo 18 della pace prevedeva appunto che: \"Nella negoziazione di questa pace, c'\u00e8 stato un disaccordo su ci\u00f2 che doveva essere fatto quando uno o pi\u00f9 di uno dei beni spirituali (patrimoni, propriet\u00e0 ecclesiastici) doveva abbandonare la vecchia religione (Cristianesimo), a causa degli arcivescovati, vescovi, prelature e benefici che erano stati tenuti da loro, su cui i fedeli di entrambe le religioni non potevano venire ad un accordo. Pertanto, con l'autorit\u00e0 del venerato Re dell'Impero Romano, che \u00e8 stata completamente delegata a noi, noi mandiamo e proclamiamo che nel momento in cui un arcivescovo, vescovo, prelato, o altri storici spirituali che si allontaneranno dalla nostra vecchia religione, questi dovranno immediatamente, senza alcuna opposizione o ritardo, abbandonare il loro arcivescovato, sede vescovile, prelatura, e altri benefici, insieme ai frutti e ai redditi eventualmente ricevuti da esso, ma senza pregiudicare il loro onore. In tali casi, i capitoli e gli altri che, secondo il diritto canonico comune o le usanze delle chiese e di altre fondazioni ecclesiastiche, hanno tali diritti, si dovr\u00e0 eleggere e introdurre un membro della vecchia religione come suo successore. Tutto quanto sopra \u00e8 soggetto a una futura finale restaurazione religiosa cristiana e amichevole\". Questa clausola fu ritenuta inaccettabile dai principi luterani, cosicch\u00e9 non fu votata, ma aggiunta con una deliberazione del re Carlo V che verr\u00e0 poi ripresa con l'attuazione dell'Editto di Restituzione da parte di Ferdinando II nel 1629. Lo status ambiguo di questa clausola fu una delle cause della Guerra dei Trent'anni.\nConseguenze.\nLa Pace di Augusta port\u00f2 al punto di svolta tra l'et\u00e0 tumultuosa della Riforma protestante nelle terre tedesche e la successiva epoca della formazione confessionale e della negoziazione tra mondo cattolico e mondo luterano.\nQuesta pace religiosa rese possibile il restauro politico, accettando ci\u00f2 che era stato precedentemente considerato come una cosa impossibile, ossia la coesistenza di due religioni diverse. Ma, in realt\u00e0, decret\u00f2 la tolleranza solo a coloro che avevano aderito alla Confessione di Augusta (del 1530), la prima dichiarazione ufficiale dei principi del luteranesimo. Ufficialmente, l'Impero rimase una comunit\u00e0 politica cattolica in comunione con Roma.\nLa pace verr\u00e0 poi rotta nei primi anni del XVII secolo, e successivamente restaurata con la pace di Vestfalia nel 1648.\nCon la pace di Augusta, quindi, Carlo V rinunci\u00f2 all'unit\u00e0 religiosa come postulato dell'idea stessa di Impero cristiano, e anche alla sua unit\u00e0 politica. Nel 1556 abdic\u00f2, dividendo l'Impero in due tronchi: una parte al fratello Ferdinando I, cui lasci\u00f2 le terre ereditarie degli Asburgo e le corone di Boemia e di Ungheria, e l'altra parte al figlio Filippo II, cui lasci\u00f2 il Regno di Spagna, Milano, Napoli, Sicilia e Sardegna, i Paesi Bassi e le colonie americane.\nIn quel momento, con \"la divisione dei domini asburgici e con la pace di Cateau-Cambr\u00e9sis, la storia europea conosceva una svolta decisiva anche sul terreno religioso [\u2026]. Venivano meno nel contempo le ragioni che nei decenni precedenti avevano indotto Carlo V ad appoggiare a Roma gli orientamenti degli \"spirituali\", poich\u00e9 tra i compiti di Filippo II non c'era pi\u00f9 quello di misurarsi con le lacerazioni confessionali del mondo tedesco, che proprio allora trovava nelle clausole della pace di Augusta [\u2026] le premesse di una duratura pacificazione\".\nIl documento della pace di Augusta presentava, per\u00f2, alcuni problemi e conseguenze significative. Prima tra tutte, mentre permetteva la pratica del protestantesimo, non accettava nessuna delle altre confessioni, come ad esempio il calvinismo che andava diffondendosi rapidamente in molte aree della Germania. Quindi, anche se ebbe un discreto successo e si dimostr\u00f2 vitale per alleviare la tensione nell'Impero tra cattolici e luterani, lasci\u00f2 senza soluzioni la questione calvinista (oltre a quella anabattista; infatti sia i primi che i secondi non risultavano compresi in questa pace), come si evince dall'articolo 17 della pace: \"Doch sollen alle andere, so obgemelten beeden Religionen nicht anh\u00e4ngig, in diesem Frieden nicht gemeynt, sondern g\u00e4ntzlich ausgeschlossen seyn\" (\"Tuttavia, tutti gli altri, che non appartengono alle due religioni sopra indicate, non devono essere inclusi nella presente pace, ma essere totalmente esclusi da essa\").\nQueste minoranze non ebbero nessun riconoscimento e ci\u00f2 sar\u00e0 all'origine della guerra dei Trent'anni, fino al raggiungimento della pace di Vestfalia nel 1648.\nIl principio del riservato ecclesiastico fu, inoltre, una delle principali cause della guerra di Colonia (1583-1588), uno scontro che mise alla prova le decisioni religiose prese nella pace di Augusta, che aveva permesso di sedare le prime guerre tra cattolici e protestanti nell'Impero."}
{"id": "64160", "revid": "5383", "url": "https://it.wikipedia.org/wiki?curid=64160", "title": "Trisezione di un angolo", "text": ""}
{"id": "64165", "revid": "1652635", "url": "https://it.wikipedia.org/wiki?curid=64165", "title": "Fabbrica d'Armi Pietro Beretta", "text": "La Fabbrica d'Armi Pietro Beretta S.p.A. \u00e8 un'azienda produttrice di armi da fuoco, con sede a Gardone Val Trompia (Provincia di Brescia), fondata da Bartolomeo Beretta nel 1526.\nI prodotti di questa azienda sono utilizzati e diffusi in moltissimi Stati del mondo da militari, polizia e civili. Secondo Marco Morin e Robert Held, la Beretta \u00e8 la pi\u00f9 antica dinastia industriale al mondo in attivit\u00e0. \u00c8 controllata dalla Beretta Industrie S.p.A. che fa parte del Gruppo \"Beretta Holding\" il cui fatturato, nel 2018, \u00e8 stato di 678,3 milioni di euro, in leggero aumento rispetto ai 668,6 milioni di euro dell'anno precedente.\nStoria.\nLe origini.\nIl primo documento risale al 1498, anche se fino al 1978 la data di fondazione della casa veniva fatta risalire al 1680; detto anno di fondazione trovava conferme e si basava su ricerche svolte nel corso del XIX secolo. In seguito ad approfondimenti successivi al 1978 e analizzando documentazione del XVI secolo presso l'Archivio di Stato di Venezia, sono state svelate nuove informazioni, che hanno permesso di anticipare la data di fondazione almeno al 1526.\nDel 1526, appunto, \u00e8 la ricevuta di un pagamento al \"maestro da canne\" Bartolomeo Beretta, relativo ad una fornitura di canne per archibugio alla Repubblica di Venezia. La ricevuta in questione \u00e8 conservata presso gli archivi della ditta.\nDal XVII al XIX secolo.\nDagli inizi e fino al XVII secolo i Beretta erano pi\u00f9 mercanti, che produttori di armi. Nel corso del seicento essi si trovano nelle condizioni economiche e sociali di poter acquistare le prime fucine a Gardone Val Trompia. Sempre dal XVII secolo, la dinastia si suddivide in due rami differenti, quelli di Gardone Val Trompia e quelli di Brescia. I primi sono dediti al commercio di armi e poi anche alla fabbricazione di lastre e di canne; i secondi sono finitori, camuzzadori, azzalinieri, archibugieri e incassatori, oltre che - anche loro - mercanti d'armi.\nVerso la met\u00e0 del XVII secolo alcuni Beretta si spostano a Milano, dando origine ad un ulteriore ramo della dinastia, che rimane attivo fino al XIX secolo. Anche i Beretta milanesi si distinsero nella fabbricazione e commercializzazione di armi.\nLa fabbrica forn\u00ec armi da fuoco alla Repubblica veneta, e, dopo la caduta di questa, all'esercito napoleonico.\nDal XX secolo ad oggi.\nNel 1903 Pietro Beretta eredit\u00f2 dal padre Pier Giuseppe l'azienda armaiola. Beretta restaur\u00f2 la fabbrica, e inizi\u00f2 la costruzione su larga scala di armi da caccia.\nL'attivit\u00e0 ebbe un impulso con la prima guerra mondiale, grazie alla Beretta M15, e nella seconda guerra mondiale, con la M34 e il MAB 38. Nel 1949 la ditta prendeva la nuova ragione sociale di Fabbrica italiana d'armi Pietro Beretta S.p.A.\nMorto Pietro Beretta nel 1957, i figli Giuseppe (1906 \u2013 1993) e Carlo (1908 \u2013 1984) continuarono l\u2019opera di modernizzazione dell'azienda.\nNel 1985 Beretta fu scelta, al termine di una contrastata selezione, per produrre la M9 (un prodotto assai simile al modello 92 in calibro 9 mm Parabellum) come arma individuale d'ordinanza in dotazione al personale militare degli Stati Uniti. Per adempiere alla commessa dell'esercito americano di unit\u00e0, la Beretta ha costituito la consociata Beretta USA, con tre sedi principali: una ad Accokeek nel Maryland, sede degli uffici esecutivi, un'altra a Gallatin nel Tennessee, sede di produzione e design, ed il magazzino principale a Fredericksburg in Virginia.\nDal 1995 \u00e8 controllata dal gruppo \"Beretta Holding S.p.A.\", presieduto dal fratello di Franco, Pietro. I due fratelli sono figli di Ugo Gussalli Beretta, diretto discendente di Bartolomeo da parte di madre, che ha lasciato la presidenza.\nNel febbraio 2009, la Beretta ha ricevuto dal governo degli Stati Uniti un ulteriore ordine di pistole M9, da consegnarsi entro cinque anni, con i primi pezzi da consegnare entro l'anno. L'ultimo modello, entrato in produzione nel 2016, \u00e8 la Beretta APX; con questo modello, nel gennaio 2017 la Beretta, dopo 32 anni di forniture all'esercito statunitense, ha perso una commessa da 580,2 milioni di dollari, a vantaggio dell'azienda svizzero-tedesca SIG Sauer.\nProdotti principali.\nL'azienda famosa soprattutto per la produzione della pistola semiautomatica modello 92FS, che - oltre ad essere il modello scelto da dipartimenti di polizia ed eserciti in molti paesi del mondo - \u00e8 anche l'arma ufficiale di tutte le forze armate italiane e dell'ordine italiane, della \"Gendarmerie Nationale\" francese e dello US Army fino al 2017 quando \u00e8 stata sostituita dalla SIG Sauer P320.\nIl corpo dei \"Marines\" utilizzava la Beretta M9A1, che differiva dal precedente modello 92FS per la presenza del castello tipo SD (\"Special Duty\") con slitta Picatinny per laser e torce e con un caricatore resistente alla corrosione della sabbia, su esplicita richiesta degli stessi Marines impegnati nella campagna in Iraq; tale caricatore \u00e8 indicato come \"SandProof\".\nLa ditta di Gardone forniva alle forze armate italiane anche il fucile AR 70/90, rimpiazzato ora dal moderno Beretta ARX 160 modificato in varie versioni a seconda del tipo di operazione condotta ( Beretta ARX 160 A1, A2, A3 per le forze speciali). La PM12S2 (Pistola Mitragliatrice 12S2) viene invece adottata dalle varie forze di polizia italiane.\nBeretta \u00e8 inoltre ben nota negli ambienti della caccia per i suoi fucili. Inoltre da alcuni decenni, \u00e8 entrata anche nel settore dell'abbigliamento sportivo, con il marchio Beretta Sport. \u00c8 anche famosa per la sua ampia gamma di prodotti, che includono doppiette (o fucili a canne accoppiate) e fucili a canne sovrapposte (come, ad es. i leggendari \"SO\"), fucili semiautomatici, fucili da caccia, express rifles, fucili d'assalto, pistole mitragliatrici, pistole ad azione semiautomatica, fucili sportivi e, da pochi anni, anche rivoltelle. L'azienda, non solo ha una gamma di prodotti veramente ampia, ma possiede, per tramite della societ\u00e0 Capogruppo Beretta Holding, anche altre aziende che operano nel settore delle armi portatili: Sako, Uberti, Tikka, Stoeger, Benelli Armi, Franchi e Victrix; e, nel settore delle ottiche: Steiner e Burris."}
{"id": "64167", "revid": "2455", "url": "https://it.wikipedia.org/wiki?curid=64167", "title": "Confessione di Augusta", "text": ""}
{"id": "64171", "revid": "1442080", "url": "https://it.wikipedia.org/wiki?curid=64171", "title": "Victor Sj\u00f6str\u00f6m", "text": "Biografia.\nAveva solo un anno quando la famiglia, per motivi finanziari, si trasfer\u00ec dalla Svezia a Brooklyn, New York, dove rimase fino alla morte della madre, avvenuta quando aveva sette anni. Le tensioni che nacquero con la nuova compagna del padre, persuasero quest'ultimo a rimandare Victor dalla sorella a Uppsala; aveva 14 anni quando fece la sua prima apparizione teatrale, sotto l'ala protettiva dello zio, l'attore Victor Hartman.\nAlla morte del padre, che nel frattempo era tornato dagli Stati Uniti dopo una disastrosa bancarotta e lo aveva obbligato ad abbandonare gli studi per lavorare in un cantiere, decise di intraprendere la carriera di attore professionista. L'approdo alla gestione di una compagnia teatrale fu il primo passo che lo condusse a diventare una delle colonne portanti dell'industria cinematografica svedese. Nel 1912, infatti, il produttore della Svenska Biografteatern, Magnusson, gli offr\u00ec un contratto.\nGir\u00f2 il suo primo film muto nel 1912 con la regia di Mauritz Stiller. Tra il 1912 e il 1923, diresse quarantuno film, il pi\u00f9 famoso dei quali fu \"Il carretto fantasma\" (1921), prima di accettare l'offerta di lavorare negli Stati Uniti. In Svezia aveva spesso recitato nei propri film, mentre negli Stati Uniti si dedic\u00f2 esclusivamente alla regia. Nel 1924, con lo pseudonimo di Victor Seastrom, gir\u00f2 molti film e diresse star del calibro di Greta Garbo, Lon Chaney, John Gilbert, Lillian Gish e Norma Shearer, prima di girare il primo film sonoro nel 1930.\nIl suo pi\u00f9 grande successo, \"L'uomo che prende gli schiaffi\" (1924), fu anche il primo della Metro-Goldwyn-Mayer sotto la guida del famoso produttore Irving Thalberg. Il film racconta la storia di uno scienziato (interpretato da Lon Chaney Sr.), il quale compie delle innovative scoperte scientifiche sulle origini dell'uomo.\nIn seguito, non sentendosi a proprio agio con il sonoro torn\u00f2 in Svezia dove diresse altri due film muti prima della sua ultima regia nel film britannico \"Il manto rosso\" (1937). Nei quindici anni successivi ebbe una serie di ruoli da protagonista in una dozzina di film e lavor\u00f2 come regista per la \"Svensk Film Industri\". Gi\u00e0 alla fine degli anni trenta abbandon\u00f2 la regia per dedicarsi completamente alla recitazione; nel 1941 fu infatti protagonista di \"L'amante nell'ombra\" e nel 1943 di \"Ordet\", entrambi diretti da Gustaf Molander, poi nel 1957, all'et\u00e0 di settantotto anni, recit\u00f2 nel film \"Il posto delle fragole\" di Ingmar Bergman. Victor Sj\u00f6str\u00f6m, morto all'et\u00e0 di ottanta anni, \u00e8 sepolto nel cimitero svedese di Norra begravningsplatsen.\nCritica.\nGeorges Sadoul considera Victor Sj\u00f6str\u00f6m un grande maestro del cinema e lo scrive a chiare lettere: \u00abFu il maggiore dei registi svedesi, superiore ai suoi contemporanei e a molti delle generazioni successive, per uno dei quali, Bergman, apparve per l'ultima volta sullo schermo con una magistrale interpretazione nel \"Posto delle fragole\"\u00bb."}
{"id": "64172", "revid": "394", "url": "https://it.wikipedia.org/wiki?curid=64172", "title": "Friedrich D\u00fcrrenmatt", "text": "Biografia.\nDopo un'infanzia piuttosto movimentata, durante la quale ebbe gi\u00e0 problemi di alcool, droga e fumo, si diplom\u00f2 nel 1941 e studi\u00f2 filosofia e lingue germaniche a Zurigo e a Berna. Dopo la seconda guerra mondiale, ispirato dalla lettura di Lessing, Kafka e Brecht, inizi\u00f2 a scrivere racconti brevi e pezzi teatrali. Le sue prime opere sono ricche di elementi macabri e oscuri, trattano di omicidi, torture e morte.\nIl suo esordio in teatro con \"Es steht geschrieben\" (\"Sta scritto\") provoc\u00f2 uno scandalo che gli procur\u00f2 notoriet\u00e0 anche oltre i confini svizzeri. Nel 1947 spos\u00f2 l'attrice Lotti Geissler. Nei primi anni cinquanta si mantenne scrivendo romanzi come \"Il giudice e il suo boia\" (\"Der Richter und sein Henker\") e \"Il sospetto\" (\"Der Verdacht\"), che vennero pubblicati a puntate nei giornali. Nel 1956 ottenne fama internazionale con il dramma \"La visita della vecchia signora\" (\"Der Besuch der alten Dame\"). Il dramma venne rappresentato a New York, Roma, Londra e Parigi e vinse numerosi riconoscimenti. Altri drammi di successo furono \"I fisici\" (\"Die Physiker\") e \"La meteora\" (\"Der Meteor\") rispettivamente degli anni 1963 e 1966.\nNegli anni settanta e ottanta divenne attivo politicamente, mettendosi in luce come un critico della societ\u00e0 contemporanea con saggi, conferenze e discorsi celebrativi come: \"S\u00e4tze aus Amerika\" (Frasi dall'America), l'articolo \"Ich stelle mich hinter Israel\" (Io sto con Israele), il discorso pubblico in occasione del centesimo anniversario della nascita di Albert Einstein e, poco prima di morire, due discorsi con il titolo \"Kants Hoffnung\" (La speranza di Kant), uno dei quali, in onore di \"V\u00e1clav Havel\", aveva come titolo: \"Die Schweiz - ein Gef\u00e4ngnis\" (La Svizzera - una prigione). Visit\u00f2 gli Stati Uniti, Israele, la Polonia e il campo di concentramento di Auschwitz. Anche per questi motivi, D\u00fcrrenmatt \u00e8 stato spiato dalla \"Bundespolizei\", la polizia federale elvetica, assieme ad altri 800 000 cittadini di simpatie progressiste. Lo scrittore lo sospettava da tempo, tanto che, nel 1966, disse che \"la Svizzera sta diventando uno Stato poliziesco con una facciata democratica\". Nel 1983 muore sua moglie e nel 1984 si risposa con l'attrice e produttrice Charlotte Kerr. Muore il 14 dicembre 1990 in seguito alle conseguenze di un infarto; solamente un anno prima aveva pubblicato la sua ultima opera: \"La valle del Caos.\" A Neuch\u00e2tel, la citt\u00e0 della Svizzera dove l'autore ha vissuto l'ultimo periodo della sua vita, nel 2000 \u00e8 stato creato il \"Centre D\u00fcrrenmatt Neuch\u00e2tel\", un centro interdisciplinare sorto intorno alla casa dello scrittore, che raccoglie anche gran parte dei suoi dipinti.\nI temi e il pensiero.\nInsieme al connazionale Max Frisch, D\u00fcrrenmatt \u00e8 stato protagonista del rinnovamento del teatro di lingua tedesca, trattando in chiave grottesca i problemi della societ\u00e0 contemporanea e smascherando le meschinit\u00e0 nascoste dalla facciata perbenista della societ\u00e0 svizzera.\nAnche la produzione letteraria di D\u00fcrrenmatt \u00e8 sempre stata caratterizzata da una pungente satira e spirito critico nei confronti della societ\u00e0. Oltre a numerosi racconti, fra cui spiccano \"La morte della Pizia\", \"L'eclissi di luna\", \"La panne\", \"Il Minotauro\", \"Natale\", sono di grande interesse i gi\u00e0 citati romanzi \"Il sospetto\", \"La promessa\", \"Il giudice e il suo boia\", nei quali, attraverso il sapiente utilizzo di trame investigative, intende dimostrare una tesi ben precisa: il caso governa i destini umani. Per D\u00fcrrenmatt l'accurata costruzione di una rete chiusa di eventi fittizi nella trama di un romanzo, a maggior ragione romanzo poliziesco, dimostra di non essere un valido specchio del reale e di essere una costruzione intellettuale debole.\nTema centrale nella produzione dell'autore \u00e8 anche il concetto di giustizia. Per D\u00fcrrenmatt il complesso poliziesco-giudiziario, nei suoi meccanismi di indagine e di giudizio, \u00e8 incapace di cogliere il senso pi\u00f9 autentico della verit\u00e0 umana. Ci\u00f2 che spesso sfugge alla giustizia dei tribunali pu\u00f2 essere eticamente condannabile, o viceversa. Il racconto \"La panne. Una storia ancora possibile\" \u00e8 un mirabile esempio di un rovesciamento di situazione del protagonista nei confronti del concetto di giustizia, presente anche in altre opere dell'autore.\nLa pittura.\nD\u00fcrrenmatt \u00e8 stato anche pittore, seguendo una passione mantenuta per tutta la vita, parallelamente all'attivit\u00e0 di scrittore e drammaturgo.\nI suoi dipinti si rifanno soprattutto a motivi mitologici o religiosi, come ad esempio il Minotauro o la Crocifissione, o la Torre di Babele. La sua pittura risente dell'influsso degli espressionisti, ma anche di artisti come Giovanni Battista Piranesi o Francisco Goya.\nIn molte opere, specie nelle caricature e nei ritratti, \u00e8 presente un humour nero, spesso offensivo nei confronti della \"vittima\" e una tagliente critica alle ipocrisie della societ\u00e0."}
{"id": "64173", "revid": "287204", "url": "https://it.wikipedia.org/wiki?curid=64173", "title": "Alexander Dubcek", "text": ""}
{"id": "64175", "revid": "1522738", "url": "https://it.wikipedia.org/wiki?curid=64175", "title": "Alexander Dub\u010dek", "text": "Biografia.\nNato a Uhrovec, in Slovacchia, nella stessa casa in cui nacque il poeta \u013dudov\u00edt \u0160t\u00far, da genitori che erano emigrati negli Stati Uniti d'America e tornati in Cecoslovacchia all'inizio del 1921, all'et\u00e0 di quattro anni si trasfer\u00ec con tutta la sua famiglia in Unione Sovietica. Qui, accompagnando il padre nella regione del Kazakstan, fu testimone della tragedia provocata dalla campagna staliniana di \u00abdenomadizzazione\u00bb contro i kazachi, di cui ricorda in particolare le \u00abscene terribili\u00bb degli esodi di massa della popolazione affamata e in fuga. Rientrato poi in Cecoslovacchia nel 1939, lavor\u00f2 come operaio e ader\u00ec al movimento comunista clandestino, prendendo parte alla resistenza antinazista e all'insurrezione slovacca nel 1944. Nel 1951 divent\u00f2 deputato dell'Assemblea nazionale e nel 1963 segretario del Partito comunista slovacco (che con quello di Boemia e Moravia formava il Partito Comunista di Cecoslovacchia, PCC).\nConvinto della necessit\u00e0 di abbandonare il modello sovietico, Dub\u010dek riun\u00ec intorno a s\u00e9 un folto gruppo di politici e intellettuali riformatori, diventando il maggiore interprete di una linea antiautoritaria \u2013 definita \"socialismo dal volto umano\" \u2013 e di una feconda stagione politica: la Primavera di Praga. Il 5 gennaio 1968 venne eletto segretario generale del PCC al posto di Anton\u00edn Novotn\u00fd, leader della componente pi\u00f9 legata al Partito comunista sovietico, dando avvio al cosiddetto \"nuovo corso\", una strategia politica volta a introdurre elementi di democrazia in tutti i settori della societ\u00e0, fermo restando il ruolo dominante del partito unico.\nIl consenso popolare ottenuto dall'azione riformatrice di Dub\u010dek suscit\u00f2 ben presto la reazione di Mosca e degli altri regimi comunisti est-europei, che, infine, si risolsero a porre fine all'eterodossa esperienza praghese ordinando, nell'agosto del 1968, l'intervento delle truppe del Patto di Varsavia. In conseguenza dell'intervento, egli fu arrestato dalle forze speciali al seguito delle truppe d'occupazione sovietica e trasportato assieme ai suoi principali collaboratori e ai pi\u00f9 eminenti rappresentanti del nuovo corso a Mosca, dove fu costretto a siglare un protocollo d'intesa con il Cremlino che vincolava il suo ritorno alla guida del Partito con la normalizzazione della situazione politica nel paese. Nonostante questo, l'opposizione popolare al regime d'occupazione consent\u00ec a Dub\u010dek di mantenere una certa autonomia dal Cremlino, tanto che, in seguito ai suoi tentennamenti di fronte alle proteste anti-sovietiche della primavera successiva, egli venne rimosso dal suo incarico e inviato come ambasciatore in Turchia (1969-1970) e, infine, venne espulso dal PCC nel 1970. Quell'anno torn\u00f2 in Slovacchia, dove trov\u00f2 impiego come manovale in un'azienda forestale.\nTorn\u00f2 alla vita pubblica nel 1988, quando il regime gli concesse di viaggiare in Italia per ricevere una laurea honoris causa a Bologna; nella stessa occasione rilasci\u00f2 anche un'intervista a L'Unit\u00e0, dopo anni di silenzio, in cui ribad\u00ec le sue idee relative al rinnovamento e alla liberalizzazione della politica. Nello stesso anno le Comunit\u00e0 europee gli assegnarono il Premio Sakharov per la libert\u00e0 di pensiero. Acclamato durante la \"rivoluzione di velluto\", dopo la caduta del regime comunista Dub\u010dek fu riabilitato ed eletto presidente del Parlamento federale cecoslovacco. In questa veste si batt\u00e9, come il capo di stato ceco V\u00e1clav Havel, contro la divisione della Cecoslovacchia e comp\u00ec l'ultimo suo atto politico rifiutandosi di firmare la legge di \"lustrazione\" (legge 451/1991) sull'epurazione, rivolta indifferentemente a tutte le persone compromesse con il precedente regime, nel timore che essa avrebbe creato nel paese un pericoloso clima di vendetta e colpito l'ala dissidente del Partito comunista repressa dopo il 1968, che recentemente si era riorganizzata nella formazione politica Obroda (Rinascita). Mor\u00ec poco tempo dopo, il 7 novembre 1992, per le ferite riportate in un incidente autostradale avvenuto il 1\u00ba settembre nei pressi di Humpolec.\n\u00c8 sepolto al cimitero di Sl\u00e1vi\u010die \u00fadolie a Bratislava, capitale della Slovacchia."}
{"id": "64177", "revid": "15756", "url": "https://it.wikipedia.org/wiki?curid=64177", "title": "Confessione augustana", "text": "La Confessione di Augusta, detta anche Confessione augustana (nell'originale latino Confessio augustana) e pi\u00f9 raramente \"Confessione di Asburgo\" (per l'erronea traduzione del nome della citt\u00e0 tedesca di \"Augsburg\", in italiano Augusta), \u00e8 la prima esposizione ufficiale dei princ\u00ecpi del protestantesimo che sar\u00e0 poi detto luterano, redatta nel 1530 da Filippo Melantone per essere presentata alla dieta di Augusta (citt\u00e0 del Sacro Romano Impero) alla presenza di Carlo V. A tutt'oggi \u00e8 considerata uno dei testi base delle Chiese protestanti di tutto il mondo e fa parte del \"Liber Concordiae\" luterano.\nQui se ne d\u00e0 una sintesi e un inquadramento storico-teologico; il testo integrale si divide in due parti concettuali distinte:\nIn ciascuna, ogni articolo riporta la parte fondamentale della \"Confutatio pontificia\", cio\u00e8 la critica degli articoli, da un punto di vista della tradizione cattolica, da parte di teologi di varie nazioni su richiesta di Carlo V.\nStoria.\nLa Confessione di Augusta rispecchia in forma sistematica e poco polemica le idee alla base della riforma protestante, e quindi nella trasformazione del sentire religioso a cavallo tra Medioevo, Umanesimo ed et\u00e0 moderna. La confessione non contiene riferimenti ad uno degli argomenti pi\u00f9 controversi da parte riformata, e cio\u00e8 il ruolo del papato nei confronti delle chiese particolari, argomento che sar\u00e0 trattato da Melantone nel 1537 con il \"Trattato sul potere e sul primato del papa\".\nLe parti in causa.\nIn concomitanza con la pubblicazione delle 95 tesi di Martin Lutero, si allarg\u00f2 una forte polemica teologica in seno alla Chiesa latina, aggravata da diversi fattori politici. Le idee espresse dalle Tesi di Wittemberg non costituivano una novit\u00e0 assoluta e gli abusi non furono denunciati solo in quella sede. Tuttavia le tesi e la predicazione di Lutero contenevano, oltre che denunce di abusi ben noti, anche affermazioni teologiche differenti dalla visione tradizionale della Chiesa. Ne consegu\u00ec che parte dei Principi e notabili tedeschi ader\u00ec alle tesi di Lutero e volle vedere applicati quei criteri nei propri territori. Parte, invece, rest\u00f2 aderente alla visione tradizionale della Chiesa di Roma. Da questa contrapposizione nacque la polemica che innesc\u00f2, di fatto, la Riforma protestante.\nDifferenze rispetto ai contrasti precedenti.\nLa polemica, a differenza di molte altre che l'avevano preceduta, non fu di una minoranza (eretica o scismatica) contro una Chiesa cristiana compatta e vide divisioni in ambedue i campi. Si presentarono due schieramenti contrapposti: il papato, ovvero la direzione ecclesiastica della Chiesa romana e i territori che ne appoggiavano la visione, e numerose Chiese territoriali tedesche, ovvero i principi, i notabili, i pastori e i pensatori che avevano aderito al pensiero di Wittenberg e chiedevano il diritto di applicarlo nei territori di loro pertinenza. Va notato che anche in seno alla Chiesa di Roma vi furono diversi teologi e pensatori vicini alle posizioni riformate tedesche e che l'accordo sul come gestire il contrasto non fu unitario. Allo stesso modo le Chiese Tedesche non si presentarono compatte, ma proposero punti di vista differenti che gi\u00e0 delineavano le loro future divisioni tra Riformati (di Bucero, di Zwingli, di Calvino) e Luterani.\nIl risultato di questa contrapposizione porter\u00e0, dopo il concilio di Trento e nella Controriforma, a parlare di Chiesa cattolica (quella che segu\u00ec il papato) e di Chiese protestanti. A seguito delle differenze teologiche tra i protestanti, inoltre, le chiese riformate saranno successivamente divise in luterane, calviniste o riformate, anabattiste, ed altre ancora. Tuttavia al momento in cui il documento fu presentato la Chiesa era ancora e soltanto la Chiesa cristiana d'Occidente.\nLa genesi del documento.\nVi furono alcuni incontri tra Lutero ed esponenti vicino al pensiero papale (Augusta 1518, \"Disputa di Lipsia\" 1519, Worms 1521), ma risultarono infruttuosi rispetto al superare le differenze e trovare un accordo. Nel 1521, infine, Lutero sub\u00ec la scomunica da parte del papa, dopo essersi rifiutato di abiurare le sue idee. Protetto dall'appoggio di alcuni principi tedeschi trov\u00f2 modo di non incorrere nelle pene consuete per gli eretici, di continuare la propria riflessione teologica e di dirigere quella di chi aveva sposato le sue tesi.Tuttavia il fronte dei riformati manifest\u00f2 ben presto differenze teologiche profonde: pur partendo dalle medesime riflessioni e dalla stessa necessit\u00e0 di restare aderenti al Dettato delle Scritture, i teologi si trovarono divisi sulla interpretazione di queste.\nIl fronte dei riformati si and\u00f2 dividendo in 4 correnti distinte: quella di Lutero, quella di Zwingli e poi di Calvino, quella degli Anabattisti, quella di Bucero e della scuola di Strasburgo.\nAlle Chiese tedesche che aderivano alla Riforma, apparve chiara la necessit\u00e0 di trovare un accordo, ma nonostante gli sforzi, i Riformati non poterono trovare un accordo su alcune questioni fondamentali: La Cena del Signore soprattutto, ma non meno sulla Predestinazione, l'interpretazione della Scrittura, il Battesimo ai fanciulli, il distacco dal mondo civile. Va ricordato il rigetto degli Anabattisti da parte tanto degli altri riformati, quanto di coloro che seguirono la Chiesa Romana, rigetto che non avrebbe tardato a diventare quasi univocamente violento. Il dibattito rest\u00f2 dunque aperto, fondamentalmente, tra Lutero, Zwingli e Bucero.\nIn Germania gli anni immediatamente a ridosso del 1530 furono caratterizzati da diversi tentativi di trovare una visione teologica unitaria tra gli aderenti alle tesi di Wittenberg: ebbero luogo numerose discussioni e incontri e le riflessioni di quegli anni costituiscono una fonte teologica fondamentale della Confessione di Augusta. Nel 1529 i teorici della Riforma tentarono una riflessione comune sui punti controversi, in quanto pressati dagli eventi politici, dalle alleanze sempre pi\u00f9 minacciose che si andavano stringendo in campo avversario, dalla volont\u00e0 di alcuni principi tedeschi e da quella dell'imperatore Carlo V stesso, che sperava di evitare uno scisma.\nIl risultato si riflette in tre documenti importanti, il cui materiale fornir\u00e0, l'anno successivo, le basi teologiche della Confessione di Augusta. I Documenti sono gli \"Articoli di Schwabach\", quelli di \"Turgau\" e quelli relativi al \"Colloquio di Marburgo\".\nVenne trovato accordo su praticamente tutto tranne che sulla presenza reale del Corpo e del Sangue di Cristo nell'Eucaristia, come voleva Lutero, o sulla sua presenza simbolica, come sosteneva Zwingli. Nonostante i toni molto concilianti con cui i documenti vennero redatti e l'evidente volont\u00e0 di trovarsi uniti, negli anni immediatamente successivi prevarranno polemiche e dissidi. Nel maggio 1549 i Riformati Calvinisti sigleranno il \"Consensus Tigurinus\" (Consenso di Zurigo) definendo la loro posizione sull'Eucaristia e sposando la posizione di Zwingli, rispetto a quella di Lutero.\nVista l'impossibilit\u00e0 di appianare le dispute per vie che potremmo definire private, l'imperatore del Sacro Romano Impero, Carlo V, convoc\u00f2 nel 1530 la Dieta di Augusta. Chiam\u00f2 i principi e i notabili dei territori tedeschi aderenti alle tesi di Wittenberg a riunirsi in concilio ed a esporre le loro convinzioni al Papato e ai suoi sostenitori con la speranza di ridurre lo strappo teologico e dottrinale che si andava allargando. I Turchi erano in forte espansione, premevano ai confini dei territori d'Europa e l'Imperatore aveva bisogno di tutte le forze degli alleati per respingerli. Un conflitto interno rappresentava una minaccia resa ancor pi\u00f9 grave dal contesto storico. Inoltre, in pieno Umanesimo, la possibilit\u00e0 di un'Europa religiosamente differenziata appariva pi\u00f9 fattibile di quanto non lo fosse stata nei periodi precedenti.\nAlla Dieta di Augusta si presentarono i due schieramenti contrapposti tra loro e frammentati al loro interno. Va notato come anche in seno alla Chiesa di Roma vi furono diversi teologi e pensatori vicini alle posizioni tedesche e che l'accordo sul come gestire il contrasto non fu unitario. Il Concilio di Trento stesso, nel Canone, accoglier\u00e0 alcune riflessioni della Riforma, rigettandone con forza altre.\nLe Chiese Tedesche proposero 3 diverse confessioni: La Confessione di Augusta, di Lutero, la \"Fidei Ratio\" di Zwingli e la \"Confessio Tetrapolitana\" di Bucero: punti di vista differenti che gi\u00e0 delineavano le loro future divisioni tra Riformati (di Bucero, di Zwingli, di Calvino) e Luterani.\nMartin Lutero chiese al suo grande amico, umanista e professore di teologia a Wittenberg, Filippo Melantone, di intervenire per dare una stesura organica di quelle idee che stavano cambiando il corso della storia d'Europa e il vivere quotidiano di molte coscienze. La Confessione doveva presentare all'imperatore riunito alla Dieta di Augusta i punti teologici fondamentali che i principi filoluterani di Germania intendevano professare e che nel 1555 divennero la base del principio \"Cuius regio, eius religio\" sancito nella Pace di Augusta. Il documento venne presentato il 25 giugno 1530 in lingua latina e in lingua tedesca. Il linguaggio moderato era volto a trovare punti in comune per ricucire lo strappo che stava allontanando e spaccando in due tronconi quella che prima era una Chiesa sola: la Chiesa in Europa. In questa fase della riforma non c'era ancora, infatti, la chiara consapevolezza che la chiesa avrebbe subito una netta divisione in due campi e entrambe le parti erano ancora alla ricerca di una via che scongiurasse questa ipotesi.\nPremesse concettuali.\nPer comprendere i termini della Confessione Augustana e della Riforma protestante, di come cambi\u00f2 il corso della storia d'Europa e per conseguenza della contrapposizione tra Chiesa di Roma e Chiese protestanti, \u00e8 necessario essere in possesso di alcuni concetti teologici fondamentali nella teologia cristiana:\nPotere temporale e potere spirituale: il concetto di Dio.\nLa conoscenza di questi capisaldi della teologia cristiana \u00e8 indispensabile a comprendere le cause e gli effetti di avvenimenti storici che ebbero luogo in una terra dove potere temporale e spiritualit\u00e0 erano strettamente intrecciati. Nell'approccio a tali avvenimenti non va dimenticato che per gli uomini e le donne allora coinvolti la presenza di Dio, la vita e resurrezione di Cristo e, in una parola, la rivelazione cristiana erano argomentazioni inconfutabili e, in linea generale, non confutati.\nIn altre parole che Dio esistesse, amasse e seguisse l'umanit\u00e0, desiderasse salvarla, che nessuna salvezza potesse trovarsi al di fuori di ci\u00f2, che la dannazione fosse senza ritorno e facile a incorrervi, che l'ira di Dio fosse la giusta punizione dei peccati dell'uomo era considerato ovvio e sostanzialmente a nessuno veniva in mente di sostenere che Dio non esistesse o fosse crudele o indifferente o irraggiungibile e che il creato si fosse fatto da s\u00e9, per caso.\nI contrasti non derivavano da posizioni atee, agnostiche o di politica civile contro posizioni credenti, come oggi spesso avviene, ma piuttosto da cosa fosse legittimo agli occhi di Dio, cosa gli fosse gradito, come si manifestasse nelle cose umane e soprattutto dalla questione di chi avesse la legittimit\u00e0 di interpretare il Suo volere e pertanto imporlo a tutti gli altri, solitamente con la forza di poteri temporali che erano al servizio di quelli spirituali perch\u00e9 da quelli spirituali erano legittimati.\nSi riteneva che un re fosse tale perch\u00e9 Dio lo aveva chiamato ad esserlo e il suo dovere primo era quello di tutelare la legge di Dio contro eretici e pagani, vigilare perch\u00e9 non attecchissero nei suoi territori, nonch\u00e9 di tutelare chi di quella legge era interprete e garante. Un re, quindi, avrebbe dovuto accorrere alla richiesta di aiuto (solitamente armato) da parte del papa.\nPeccato e morale.\nVa inoltre ricordato che l'importanza data, a quei tempi, al peccato pu\u00f2 a noi parere ossessiva, ma lo appare meno quando si consideri che la violenza, anche la pi\u00f9 grave, era cosa quotidiana ed endemica, che il rispetto della persona era assai difficile da assicurare con continuit\u00e0 e che quello delle opinioni era molto al di l\u00e0 da venire.\nLa priorit\u00e0 data alla legge morale, dunque, si spiega in parte con la figura di un Dio perennemente offeso dal peccato dell'uomo, peccato che serpeggiava in ogni atto dell'uomo stesso e della societ\u00e0. Solo Dio pareva avere un'importanza tale da indurre l'uomo a mettere da parte i suoi istinti bestiali, che tendevano ad esplodere con ciclica frequenza e spesso per motivi che oggi ci appaiono futili o difficili da comprendere. Dal punto di vista positivo, Dio era dunque la \"leva\" su cui si tendeva a fare forza per modellare le coscienze per assicurare un clima che oggi definiremmo di legalit\u00e0, di pace e di rispetto reciproco, che era ben lontano dall'essere la norma.Da quello negativo era facile, per chi era nella posizione di censurare e dirigere le coscienze, trasformare la sua responsabilit\u00e0 in abuso, grazie all'importanza che il concetto di Dio aveva nella vita di allora e grazie al quasi totale analfabetismo della popolazione.\nIl documento.\nLa \"Confessio augustana\" \u00e8 formata da una prefazione, 28 articoli e una conclusione. Ad ogni capitolo la Chiesa di Roma oppose il suo punto di vista, detto \"Confutatio Pontificia\".\nIn tutto il documento ricorre il tema del tormento o oppressione della coscienza impaurita. Dal punto di vista dei teologi protestanti la ritualit\u00e0 cristiana aveva raggiunto una tale mole di compiti, di vincoli e di servizi, da rendere pressoch\u00e9 impossibile a una persona svolgerli tutti e potersi sentire quindi tranquillo in coscienza di non avere peccato. Dio era percepito come ostile, perennemente sdegnato contro un'umanit\u00e0 immonda. Lutero in particolare aveva attraversato un lungo periodo che oggi potremmo definire di \"depressione spirituale\", al termine del quale aveva appreso a vedere il Creatore con altri occhi e cominciato ad elaborare un nuovo quotidiano per una cristianit\u00e0 pi\u00f9 semplice e che percepisse un Dio vicino e amico.\nParte di questa evoluzione si percepisce chiaramente nella \"Prefazione di Lutero alla Lettera ai Romani\", da molti considerato lo scritto che precorre la Riforma stessa.\nLa Confessione \u00e8 divisa in due parti concettuali: i primi ventuno articoli enumerano e spiegano i capisaldi della fede che sar\u00e0 poi detta \"protestante\", la seconda parte del documento (artt. 22-28) espone una serie di abusi diffusi nella vita spirituale del tempo e spiega le soluzioni proposte dalla nascente dottrina luterana.\nPrima parte: la fede.\nI principi fondamentali enunciati nella prima parte della Confessione di Augusta trovarono un largo consenso tra le parti convenute alla Dieta di Augusta. Tali punti sono:\nSeconda parte: la correzione degli abusi.\nGli articoli dal 22 al 28 della Confessione enumerano alcuni abusi gravi che turbavano le coscienze del tempo e la sanit\u00e0 globale della Chiesa stessa, approfondiscono le cause ritenute responsabili dei problemi e propongono delle soluzioni ai problemi rilevati.\nIl papato rifiut\u00f2 tutti questi articoli, in gran parte ritenendo che le tradizioni consolidate della Chiesa di Roma ne garantissero l'universale accordo, basato su una disciplina indiscutibile e sulla completa obbedienza al mandato di Pietro e all'eredit\u00e0 degli apostoli. Va detto che la Chiesa di Roma non neg\u00f2 l'esistenza degli abusi, n\u00e9 la necessit\u00e0 di correggerli; fu tuttavia irremovibile nel non accettare che le soluzioni proposte, tanto diverse dalle sue tradizioni, potessero venire ammesse.\nRiti, digiuni, pellegrinaggi, messe private, paramenti e tutte quelle caratteristiche che alle chiese luterane parevano non indispensabili e frutto della tradizione umana, per la Chiesa di Roma erano eredit\u00e0 vivente della volont\u00e0 degli apostoli, dei Padri della Chiesa e dei Concili. In questo il diverbio fu insanabile ed infatti la seconda parte del documento manifesta toni via via pi\u00f9 preoccupati, scandalizzati, aspri tanto da una parte quanto dall'altra.\nTre punti, in particolare, causarono una spaccatura irriducibile: anzitutto cosa fosse considerabile effettivamente come \"buona opera\" e quale fosse il ruolo delle buone opere rispetto alla fede nella potenza salvifica del sacrificio di Cristo. Secondariamente la legittimit\u00e0 del matrimonio dei preti o della castit\u00e0 per le suore come via privilegiata di santit\u00e0 rispetto ad un giusto adempimento di altre vocazioni (matrimonio secolare, incarichi civili, professioni). In ultimo luogo quale fosse realmente il \u00abpotere delle chiavi\u00bb ovvero quali fossero i limiti del potere papale, e cosa comportasse la sua partecipazione alla sfera del potere temporale o civile (il \u00abpotere della spada\u00bb) rispetto al suo mandato di cura delle anime.\nLa situazione dei vescovi tedeschi, infatti, era fortemente compromessa dal loro ruolo nella vita civile, pi\u00f9 di ingerenza che di partecipazione, e che li vedeva trascurare gravemente la cura pastorale. I teologi protestanti chiedevano che il papa li richiamasse all'ordine, perch\u00e9 la loro ostinazione non diventasse \u00abcausa di uno scisma\u00bb. Questo punto chiude la Confessione e rappresenta decisamente l'articolo pi\u00f9 polemico ed aspro.\nLa Confessione augustana oggi.\nLa Confessione augustana \u00e8 oggi un testo fondamentale del luteranesimo. \u00c8 parte fondamentale del \"Liber Concordiae\", il testo di riferimento delle Chiese luterane che vide luce nel 1580 e fu pi\u00f9 volte riscritto e riedito. L'ultima edizione \u00e8 quella del Sinodo del Missouri, del 1930."}
{"id": "64178", "revid": "143542", "url": "https://it.wikipedia.org/wiki?curid=64178", "title": "Rudol'f Nureev", "text": "Per la sua velocit\u00e0 nel danzare e la propensione verso le acrobazie fu soprannominato \"il tartaro volante\". L'attivit\u00e0 di Nureyev come ballerino e coreografo fu importante non soltanto per la sua abilit\u00e0 tecnica ma si rivel\u00f2 innovativa poich\u00e9 determin\u00f2 un epocale cambiamento nell'ambito del balletto, accrescendo l'importanza dei ruoli maschili, che a partire dalle sue produzioni vennero sviluppati con maggiore considerazione per la coreografia rispetto alle produzioni precedenti. \nGrazie a tale suo nuovo approccio fu abbattuto il confine tra balletto classico e danza moderna; questo fattore divenne in seguito assolutamente consueto per un ballerino odierno, tuttavia Nureev ne fu il precursore assoluto.\nBiografia.\nLe origini.\nRudolf Nureyev nacque su un vagone passeggeri di un convoglio della ferrovia Transiberiana nei pressi di Irkutsk, in Siberia (Unione Sovietica), mentre sua madre Farida si recava a Vladivostok, dove era di stanza il padre Khamet, un commissario politico dell'Armata Rossa di origine tatara e baschira.\nUltimo di cinque figli, Rudolf crebbe con la madre, le tre sorelle Rosa, Lilia e Razida, il fratello e un padre poco presente con cui svilupp\u00f2 un rapporto molto conflittuale. I genitori proveniva da famiglie di cultura musulmana, ma non erano credenti. \nDopo Vladivostok la famiglia si trasfer\u00ec a Mosca ma nel 1941 venne sfollata in un piccolo villaggio nei pressi di Ufa in Baschiria. \nIn questi anni difficili, minati dalla tragedia della seconda guerra mondiale, la famiglia condusse una vita molto precaria. Tuttavia a Ufa esisteva un teatro e, la sera del 31 dicembre 1944, Rudolf assistette a un balletto interpretato dall'\"\u00e9toile\" Zajtuna Nazretdinova; oltre alla sua predilezione per la musica e il pianoforte Rudol'f cap\u00ec che la vera passione della sua vita sarebbe stata la danza. \nDa allora il giovanissimo Rudol'f incominci\u00f2 a ballare in alcuni gruppi amatoriali di danza folkloristica ma si esib\u00ec anche in qualche saggio al Teatro dell'Opera di Ufa, sotto la supervisione di Anna Udel'cova, ex allieva di Sergej Djagilev, che intu\u00ec il suo potenziale e lo indirizz\u00f2 all'insegnante di danza Elena Vajtovi\u010d. Fu nel 1954 che quest'ultima lo incoraggi\u00f2 e lo convinse a iscriversi all'Accademia di danza Vaganova del Teatro Kirov di Leningrado, una delle pi\u00f9 prestigiose istituzioni dell'Unione Sovietica.\nGli studi e l'inizio della carriera artistica.\nNureev tuttavia non ebbe la possibilit\u00e0 di frequentare una vera scuola di danza prima del 1955, quando decise di recarsi a Leningrado per tentare un provino all'Accademia di danza Vaganova del Teatro Kirov. Il viaggio fu lungo e durante una prima tappa a Mosca tent\u00f2 anche un provino all'Accademia di Danza del Teatro Bol'\u0161oj. L'audizione fu un successo e gli insegnanti gli comunicarono che sarebbe stato ammesso, tuttavia il giovane Nureev prese tempo ma declin\u00f2 l'offerta: il suo sogno continuava a essere raggiungere Leningrado per entrare all'Accademia di Danza Vaganova del Kirov, la stessa dove studiarono grandi protagonisti della danza russa come Vaclav Ni\u017einskij, Anna Pavlova e Galina Ulanova. \nGiunto al cospetto della commissione del Teatro Kirov si esib\u00ec e, nonostante la poco entusiastica accoglienza e la perplessit\u00e0 per la sua et\u00e0 avanzata, gli fu riconosciuto il suo talento, ma emersero anche le prime asperit\u00e0 di un carattere estremamente difficile.\nTuttavia nel 1958, dopo appena tre anni, Nureev complet\u00f2 il suo percorso di studi con il coreografo Aleksander Pu\u0161kin, si diplom\u00f2 Maestro di Danza insieme con il suo compagno di accademia Michail Bary\u0161nikov ed entr\u00f2 nella Compagnia di Balletto del Teatro Kirov.\nIl suo esordio con la compagnia del Kirov fu in \"Laurencia\", al fianco della celebre Natal'ja Dudinskaja e ben presto Nureev divenne uno dei ballerini pi\u00f9 noti in Unione Sovietica, partecipando a tourn\u00e9e in tutto il Paese danzando per ruoli del repertorio classico e romantico come \"Il lago dei cigni\" e \"Giselle\", che interpret\u00f2 per la prima volta nel 1959. \nCon la compagnia del Teatro Kirov Nureev ebbe occasione di lavorare con le maggiori ballerine sovietiche del tempo fra cui: Alla \u0160elest, Irina Kolpakova, Alla Sizova ma ebbe anche il raro privilegio di poter viaggiare al di fuori dei confini sovietici. Si esib\u00ec per la prima volta oltre confine a Vienna all'\"International Youth Festival\", tuttavia al suo rientro gli fu revocato il permesso di espatriare per motivi disciplinari e fu costretto a partecipare nuovamente a tourn\u00e9e del Kirov nel solo territorio sovietico.\nL'espatrio e l'affermazione.\nNel 1961 la sua sorte cambi\u00f2. Il primo ballerino del Kirov, Konstantin Sergeev, si infortun\u00f2 e all'ultimo momento a Nureev fu concesso di sostituirlo in un'esibizione programmata all'Op\u00e9ra di Parigi. La sua esecuzione fu un grande successo e sorprese sia il pubblico sia la critica tanto da organizzare delle repliche dello spettacolo anche a Londra.\nTuttavia il KGB non lo perse di vista durante la sua permanenza a Parigi per le repliche e disapprov\u00f2 la sua frequentazione di amici occidentali e dei vari locali della capitale francese. Fu cos\u00ec che la mattina del 16 giugno presso l'aeroporto Le Bourget di Parigi uno dei funzionari del KGB che scortava la compagnia gli comunic\u00f2 che lui sarebbe dovuto rimpatriare per un'importante esibizione al Cremlino, mentre il resto dei componenti avrebbe proseguito la tourn\u00e9e a Londra.\nNureev esit\u00f2 temendo un inganno e sospett\u00f2 che accettando di tornare non gli sarebbe pi\u00f9 stato concesso di espatriare dall'Unione Sovietica; pertanto, con una fuga piuttosto rocambolesca, disert\u00f2 il volo di ritorno, consegnandosi alla polizia francese presente in aeroporto. \nDopo essersi reso irreperibile per breve tempo, fece formale richiesta di asilo politico al Governo francese, mentre l'Unione Sovietica lo condann\u00f2 in contumacia per alto tradimento a una pena detentiva di sette anni.\nEgli non rivedr\u00e0 pi\u00f9 la sua patria per lunghissimo tempo. Nonostante la distanza Nureev rimase sempre in contatto con sua madre, ma torn\u00f2 a farle visita in Russia soltanto nel 1987 per rivederla un'ultima volta, grazie a uno speciale permesso concessogli dall'allora segretario generale del PCUS Michail Gorba\u010d\u00ebv.\nRimanendo a Parigi, nell'arco di pochissimo tempo Nureev venne scritturato da svariate compagnie tra cui il Grand Ballet du Marquis de Cuevas per il quale interpret\u00f2 \"La Belle au Bois dormant\" con Nina Vyrubova. \nIn Italia Nureev esord\u00ec per la prima volta come coreografo curando una nuova edizione di \"Raymonda\" su incarico del \"Festival dei due mondi di Spoleto\"; in seguito lavor\u00f2 a lungo per il Teatro alla Scala di Milano creando le nuove coreografie de \"La bayad\u00e8re\", \"La bella addormentata\" e \"Lo schiaccianoci\", che interpret\u00f2 al fianco di Liliana Cosi e di Carla Fracci.\nIl successo non si fece attendere e nel 1962 esord\u00ec negli Stati Uniti collaborando con Sonia Arova alla New York City Brooklyn Academy of Music e, in collaborazione con Ruth Page del Chicago Opera Ballet, esegu\u00ec il \"grand pas de deux\" da \"Don Chisciotte\". \nEd \u00e8 sempre del 1962 la sua prima apparizione in una trasmissione televisiva americana, dove danz\u00f2 gli assolo maschili de \"La bella addormentata\". \nPoco tempo dopo Nureev collabor\u00f2 con Maria Tallchief, con cui si esib\u00ec nuovamente alla televisione americana ballando il \"pas de deux\" dall'\"Infiorata a Genzano\" di August Bournonville. \nDurante la sua prima permanenza negli Stati Uniti Nureev conobbe l'attore americano Anthony Perkins, con cui ebbe una breve ma intensa relazione. \nAl suo ritorno in Europa Nureev si stabil\u00ec definitivamente a Parigi, dove acquist\u00f2 il suo primo appartamento in Quai Voltaire 23. \nDopo l'esordio americano Nureev divenne una celebrit\u00e0 a livello mondiale corteggiata dal \"jet set\"; la sua prolungata lontananza dalla madrepatria, le caratteristiche eccezionali e il suo fascino lo resero un'icona di stile e un vero divo internazionale. Ci\u00f2 gli diede il privilegio di decidere dove e con chi danzare; il mancato rimpatrio restitu\u00ec a Nureev quella libert\u00e0 personale che l'Unione Sovietica gli avrebbe negato.\nAlla fine del 1962 Nureev conobbe Margot Fonteyn, una delle migliori ballerine inglesi del tempo, e oggi considerata la migliore di sempre, con la quale instaur\u00f2 una lunga amicizia e una proficua collaborazione professionale. \nElla lo invit\u00f2 a Londra, dove Nureev acquist\u00f2 una seconda casa, per introdurlo al Royal Ballet e per il quale Nureev lavor\u00f2 per lunghissimo tempo creando le nuove coreografie per \"Antigone\", \"Amleto\", \"Po\u00e8me tragique\", \"Il Principe Igor\", \"Il lago dei cigni\", \"La bella addormentata\", \"Margherita e Armando\", \"Petru\u0161ka\" e, ovviamente, \"Giselle\". \nNureev divenne cos\u00ec il principale collaboratore del Royal Ballet e form\u00f2 con Margot Fonteyn una coppia alla quale si ispirarono successivamente numerosi coreografi del tempo, tra i quali Frederick Ashton, Kenneth MacMillan e Robert Helpmann.\nIl 21 febbraio 1963, Nureev e Margot Fonteyn apparvero sul palco di Covent Garden per la prima volta insieme in \"Giselle\" e fu un grandissimo successo. \nAl termine dell'esibizione Nureev si inginocchi\u00f2 davanti alla Fonteyn e le baci\u00f2 la mano, cementando cos\u00ec un'intesa che dur\u00f2 una vita, sia sul palco sia fuori. \nInnumerevoli furono le tourn\u00e9e del Royal Ballet che videro ospiti Nureev e la Fonteyn nei maggiori teatri di tutto il mondo: Milano, Roma, Atene, Vienna, Amsterdam, Copenaghen, Toronto, Washington, New York, San Francisco, Tokyo, Sydney.\nInsieme con la Fonteyn, Nureyev trasform\u00f2 notevolmente l'interpretazione dei maggiori balletti e la coppia divenne famosa per le ripetute chiamate alla ribalta e per i lanci di fiori sul palco da parte del pubblico a ogni loro rappresentazione. I due rimasero legati da profonda amicizia per lunghissimo tempo. \nNel 1964 Nureyev fu chiamato a collaborare a Vienna per la Wiener Staatsoper, dove allest\u00ec e interpret\u00f2 insieme con Margot Fonteyn \"Il lago dei cigni\", \"Romeo e Giulietta\" e \"La bayad\u00e8re\", inoltre cre\u00f2 la nuova coreografia per il \"Tancredi\" che esord\u00ec nel 1966.\nLa notte dell'11 luglio 1967, a seguito di una delle tante repliche che il Royal Ballet fece all'Opera House di San Francisco, Nureyev e la Fonteyn vennero arrestati dalla polizia durante una festa \"hippie\", con l'accusa di disturbo alla quiete pubblica e possesso di marijuana. Dopo alcune ore di cella e rilascio su cauzione vennero entrambi prosciolti dalle accuse e lasciarono gli Stati Uniti incensurati. \nNel 1968, durante una tourn\u00e9e del Royal Ballet in Danimarca e nei Paesi Bassi, Nureyev conobbe Erik Bruhn, direttore del Balletto Reale Svedese dal 1967 al 1972 e futuro direttore artistico del Balletto Nazionale Canadese dal 1983 al 1986. \nEgli, di dieci anni pi\u00f9 vecchio di Nureyev, divenne il suo amante, il migliore amico ma anche colui che lo protesse dalle sue stesse \"follie\" per molti anni; la relazione tra i due fu lunga ma molto travagliata e discontinua, anche a causa della grande promiscuit\u00e0 di frequentazioni che Nureev intratteneva.\nNei primi anni settanta fu protagonista di \"I Am a Dancer\", una serie per la televisione francese e interpret\u00f2 per la prima volta \"Dances at a Gathering\" di Jerome Robbins. Inoltre, interpret\u00f2 \"Big Bertha\" di Paul Taylor e nel 1973 si esib\u00ec in \"La bella addormentata\" per la prima volta accanto a Natal'ja Makarova, anch\u2019ella rifugiatasi in Europa e fuggita dal Kirov di Leningrado. \nNel 1973 Nureyev torn\u00f2 nuovamente negli Stati Uniti e si trasfer\u00ec per un periodo a New York dove collabor\u00f2 con la Metropolitan Opera House e port\u00f2 in scena alcune fortunate edizioni di \"Cinderella\" e \"Giselle\". Qui acquist\u00f2 un appartamento nel prestigioso Dakota Building e frequent\u00f2 assiduamente la celebre discoteca \"Studio 54\", dove conobbe Robert Tracy, un giovane ballerino americano e studente di Arte della Columbia University; egli divenne il suo compagno per lungo tempo, nonch\u00e9 il suo fidato assistente personale.\nMalgrado fosse ormai una celebrit\u00e0, Nureyev non amava molto la mondanit\u00e0, che comunque frequent\u00f2 con estrema disinvoltura, avendo modo di conoscere molti personaggi del tempo tra cui: Jacqueline Kennedy Onassis, Maria Callas, Nastassja Kinski, Mick Jagger, Liza Minnelli, Gore Vidal e Andy Warhol. Nonostante la sua apparenza schiva Nureev era una persona molto curiosa, avida di cultura e i suoi interessi erano ampi, con un'ottima conoscenza in svariati campi; inoltre parlava pi\u00f9 o meno fluentemente molte lingue: francese, inglese, italiano, tedesco, russo e tataro.\nMantenne comunque vecchie amicizie anche al di fuori dal mondo dello spettacolo per decenni, comportandosi come un fedele e generoso amico. Uno dei suoi legami d'amicizia pi\u00f9 profondi fu quello stretto con Margot Fonteyn, sul palco e fuori.\nNureyev era notoriamente impulsivo e aveva poca tolleranza verso le regole, le limitazioni e l'ordine gerarchico. Tuttavia grazie alla sua bravura e al suo fascino gli vennero giustificati molti suoi comportamenti, ma nemmeno la fama riusc\u00ec a migliorare il suo temperamento. Quest'atteggiamento fu talvolta frainteso come mancanza di fiducia o maleducazione nei confronti delle persone con le quali Nureyev lavorava; tuttavia alcune delle ballerine, tra cui Antoinette Sibley, Gelsey Kirkland e Annette Page, che ebbero occasione di lavorare con Nureev, affermarono che, seppur molto esigente, egli si dimostr\u00f2 piuttosto comprensivo e premuroso nei loro confronti, anche nei periodi professionali pi\u00f9 difficili, procurando loro dei nuovi ruoli da interpretare.\nGli impegni cinematografici e televisivi oltre la danza.\nA seguito della sua permanenza in Europa e negli Stati Uniti, Nureev venne contattato anche da registi cinematografici e produttori televisivi.\nNel 1962, dopo le sue prime apparizioni televisive negli Stati Uniti, esord\u00ec con una versione cinematografica di \"Les Sylphides\". Nel 1972 Nureev si rec\u00f2 in Australia con il regista Robert Helpmann per interpretare il film \"Don Chisciotte\"; ma la sua interpretazione cinematografica pi\u00f9 importante e significativa fu nel 1976, quando imperson\u00f2 Rodolfo Valentino nell'omonimo film biografico del regista britannico Ken Russell. \nDal 1976 al 1981 Nureyev partecip\u00f2 anche come ospite in qualche episodio della serie televisiva britannica \"The Muppet Show\".\nNonostante il successo di queste esperienze collaterali Nureyev non si dimostr\u00f2 particolarmente interessato al cinema e a intraprendere una seria carriera di attore.\nLa carriera.\nNureyev divenne molto influente nell'ambito della danza classica e se da un lato egli accentu\u00f2 l'importanza dei ruoli maschili, che a partire dalle sue produzioni vennero sviluppati con maggiore cura per la coreografia rispetto alle produzioni precedenti, dall'altro grazie a lui venne abbattuto il confine tra balletto classico e danza moderna. Nureyev infatti danz\u00f2 entrambi gli stili, pur basandosi sulla sua formazione di ballerino classico; questo fattore divenne poi assolutamente consueto per un ballerino odierno, ma Nureyev ne fu il precursore assoluto. \nNel 1978 egli fond\u00f2 la propria compagnia \"Nureyev and Friends\" con la quale si esib\u00ec in tutta Europa presentando coreografie prevalentemente moderne, anche se ci\u00f2 gli cost\u00f2 molte critiche e disapprovazione ai tempi. \nCiononostante, nel 1983 fu nominato \"premier ma\u00eetre de ballet\" del Balletto dell'Op\u00e9ra di Parigi che, insieme con il Royal Ballet di Londra, divenne l'istituzione di riferimento per Nureyev che da quel momento si dedic\u00f2, oltre alla danza, alla direzione dell'opera e alla promozione di giovani talenti. Alcuni ballerini che lavorarono all'Opera di Parigi durante la sua direzione, alimentati dall'approccio innovativo di Nureyev, sono diventati essi stessi direttori di altri importanti teatri europei: Manuel Legris \u00e8 stato direttore del Wiener Staatsballet, Laurent Hilaire \u00e8 stato il direttore del Teatro Stanislavskij di Mosca e Charles Jude direttore del Grand Th\u00e9\u00e2tre de Bordeaux.\nL'incontro con \u00abEddie\u00bb.\nNel 1987, in occasione di una serata di gala organizzata da re Juan Carlos a Madrid, Nureyev incontr\u00f2 per la prima volta il celeberrimo Freddie Mercury, cantante e frontman dei Queen. Da questo incontro nacque una delle pi\u00f9 importanti relazioni sentimentali che leg\u00f2 i due celebri personaggi, come raccontato nel libro dell'autore russo Yuri Matthew Ryuntyu \"Nureyev senza trucco\", che raccolse il contenuto svelato di un rapporto epistolare fra i due di circa una cinquantina di lettere. La relazione fra Nureyev e il suo \u00abEddie\u00bb, come am\u00f2 chiamarlo, fu discontinua ma caratterizzata da interminabili telefonate intercontinentali, costanti e improvvisi incontri al termine di spettacoli, concerti o esibizioni di entrambi in svariate parti del mondo.\nIl ritorno in patria.\nDopo oltre venticinque anni di brillante carriera ma anche di una sorta di esilio volontario e una lunga attesa, nel 1987 Nureev ricevette l'invito personale del presidente Michail Gorba\u010d\u00ebv a ritornare in Russia per rivedere i suoi familiari e salutare un pubblico che, seppur numeroso, ebbe ben poche notizie ufficiali del suo successo, poich\u00e9 abilmente censurato dall'ex regime comunista che lo aveva condannato per alto tradimento alla patria. \nIn questa occasione Nureev, che benefici\u00f2 di una speciale amnist\u00eca, venne accolto con tutti gli onori e pot\u00e9 riabbracciare per l'ultima volta sua madre ma anche l'ormai centenaria Anna Udel'cova, sua prima insegnante di danza. Egli visit\u00f2 anche San Pietroburgo e il Teatro Mariinskij, dove si esib\u00ec interpretando \"La sylphide\", che registr\u00f2 un'affluenza di pubblico straordinaria.\nIl declino e la malattia.\nDalla seconda met\u00e0 degli anni ottanta, ebbe inizio l'inevitabile declino della straordinaria potenza fisica di Nureev. Quando l'AIDS fece la sua drammatica comparsa intorno al 1982 Nureev vi prest\u00f2 poca attenzione, come del resto in molti fecero nei primi tempi di diffusione di questa malattia. Probabilmente egli contrasse l'HIV proprio intorno a quegli anni, tuttavia per i primi tempi Nureev neg\u00f2 che ci fosse qualcosa di anomalo riguardo alla sua salute e afferm\u00f2 semplicemente di soffrire di altre differenti malattie, pertanto rifiut\u00f2 qualsiasi approfondimento clinico e specifica terapia che fossero disponibili ai tempi. \nEgli tuttavia continu\u00f2 per molto tempo ancora a interpretare ruoli da protagonista nei grandi balletti classici ma anche moderni causando, talvolta, la disapprovazione di molti dei suoi ammiratori. \nNel 1988, l\u2019allora presidente della Repubblica Fran\u00e7ois Mitterrand lo nomin\u00f2 \"Chevalier de la L\u00e9gion d'honneur\", il pi\u00f9 alto riconoscimento civile conferito dalla Francia.\nNel 1989 partecip\u00f2 a una nuova tourn\u00e9e negli Stati Uniti dove interpret\u00f2 il ruolo del re del Siam nel musical di Roger e Hammerstein \"The King and I\". \nNel 1991, quando la patologia divenne evidente e conclamata, la perdita della prestanza fisica e il decadimento colpirono molto Nureev che, negli ultimi mesi, dovette rassegnarsi all'evidenza e al fatto che stesse lentamente morendo.\nBench\u00e9 la sua salute fosse ormai compromessa continu\u00f2 a lottare contro l'impietoso decorso della sua malattia, a viaggiare e lavorare senza sosta per portare in scena nuove versioni di balletti e commissionando alcuni dei pi\u00f9 coreografici spettacoli del suo tempo; reagendo con cotanta determinazione egli riconquist\u00f2 l'ammirazione di molti dei suoi detrattori. \nEgli altern\u00f2 le sue sempre pi\u00f9 rare apparizioni pubbliche a lunghi periodi di riposo nella sua residenza a Li Galli, il gruppo di piccole isole della Costiera amalfitana che Nureev aveva interamente acquistato per s\u00e9 nel 1967 con il desiderio di aprirvi una propria scuola di danza.\nNonostante le sue ormai precarie condizioni di salute nel marzo del 1992 Nureev visit\u00f2 il Kazakistan e fu ospite del Musa C\u00e4lil Tatar Academic Opera and Ballet Theater ma quando fece ritorno a Parigi, nel suo appartamento di Quai Voltaire 23, le sue condizioni si aggravarono a tal punto da essere ricoverato all'ospedale N\u00f4tre Dame du Perp\u00e9tuel Secours per sottoporsi a un delicato intervento chirurgico al cuore, compromesso dalle complicazioni di una pericardite.\nSuperato l'intervento, trascorse l'estate a Li Galli e fece ritorno a Parigi soltanto nell'autunno, in occasione della Prima de \"La bayad\u00e8re\" all'Op\u00e9ra Garnier l'8 ottobre 1992. \nQuesta fu l'ultima apparizione pubblica dove Nureev, magrissimo e visibilmente segnato dall'inarrestabile epilogo della sua malattia, fu accolto da una lunga ovazione in piedi da parte del pubblico; in questa occasione il ministro della Cultura francese Jack Lang gli confer\u00ec anche la pi\u00f9 alta onorificenza culturale francese: il titolo di \"Chevalier de l'Ordre des arts et des lettres\".\nLa morte.\nIl 20 novembre 1992 Rudol'f Nureev venne nuovamente ricoverato all'ospedale N\u00f4tre Dame du Perp\u00e9tuel Secours a Levallois-Perret, a nord di Parigi, per ulteriori complicazioni, ma mor\u00ec poco pi\u00f9 di un mese dopo, il 6 gennaio 1993, per una crisi cardio-respiratoria, assistito da Robert Tracy e dal suo manager e fisioterapista Luigi Pignotti.\nIl 13 gennaio si svolsero le esequie in forma laica, presso il foyer dell'Op\u00e9ra Garnier di Parigi sulle note di \"Giselle\"; il corteo funebre si diresse al cimitero russo di Sainte Genevi\u00e8ve des Bois, appena fuori Parigi, dove il feretro venne tumulato insieme con le sue scarpe da danza in una tomba che riproduce il drappeggio di un kilim kazako realizzato a mosaico dallo scenografo Ezio Frigerio.\nNureev fu un appassionato collezionista d'arte, in particolare di dipinti, sculture e tappeti asiatici. Oltre all'appartamento di Parigi in Quai Voltaire 23 in cui campeggiavano anche alcuni dipinti di Guido Reni, nel corso degli anni acquist\u00f2 anche altre propriet\u00e0 a Londra, New York, La Turbie, Monte Carlo, ai Caraibi, una tenuta in Virginia ma soprattutto la dimora sulla sua isola privata di Li Galli, che fu la pi\u00f9 amata.\nCome stabilito dal testamento, alla sua morte quasi tutti i suoi beni furono messi all'asta da Christie's a Londra e New York. \nAlle due sorelle ancora in vita - Rosa e Razida - fu destinato soltanto l'usufrutto di alcuni appartamenti; una somma fu destinata a Robert Tracy, mentre l'ingente ricavato delle aste, oltre trenta milioni di dollari, fu devoluto alle due fondazioni: la \"Rudolf Nureyev Foundation\" con sede a Washington e la \"Nureyev Ballet Monde\" con sede in Liechtenstein.\nDal 1999 le due fondazioni si sono unite nella \"The Rudolf Nureyev Foundation\" con sede a Zurigo; essa, come stabilito, ha il compito di promuovere iniziative culturali e filantropiche, di offrire supporto a nuovi talenti della danza, di gestire un fondo per i ballerini anziani o malati e di sostenere la ricerca medica sull'AIDS.\nRiconoscimenti.\nNel 1982 ottenne la cittadinanza onoraria austriaca.\n \"Chevalier de la L\u00e9gion d'Honneur\" (1988)\n \"Chevalier de l'Ordre des Arts et des Lettres\" (1992)"}
{"id": "64179", "revid": "13825", "url": "https://it.wikipedia.org/wiki?curid=64179", "title": "Agaricus nudus", "text": ""}
{"id": "64180", "revid": "60395", "url": "https://it.wikipedia.org/wiki?curid=64180", "title": "Tricholoma nudum", "text": ""}
{"id": "64181", "revid": "1444001", "url": "https://it.wikipedia.org/wiki?curid=64181", "title": "Inferenza statistica", "text": "L'inferenza statistica (o statistica inferenziale) \u00e8 il procedimento per cui si inducono le caratteristiche di una popolazione dall'osservazione di una parte di essa (detta \"campione\"), selezionata solitamente mediante un esperimento casuale (aleatorio). Da un punto di vista filosofico, si tratta di tecniche matematiche per quantificare il processo di apprendimento tramite l'esperienza.\nSi considereranno principalmente campioni casuali semplici di dimensione \"n\" &gt; 1, che possono venire interpretati come \"n\" realizzazioni indipendenti di un esperimento di base, nelle medesime condizioni. Dal momento che si considera un esperimento casuale, si coinvolge il calcolo delle probabilit\u00e0. Nell'inferenza statistica c'\u00e8, in un certo senso, un rovesciamento di punto di vista rispetto al calcolo delle probabilit\u00e0. Nell'ambito di quest'ultimo, noto il processo di generazione dei dati sperimentali (modello probabilistico) siamo in grado di valutare la probabilit\u00e0 dei diversi possibili risultati di un esperimento. Nella statistica il processo di generazione dei dati sperimentali non \u00e8 noto in modo completo (il processo in questione \u00e8, in definitiva, l'oggetto di indagine) e le tecniche statistiche si prefiggono di indurre le caratteristiche di tale processo sulla base dell'osservazione dei dati sperimentali da esso generati.\nStoria.\nNella storia della statistica, l'inferenza ha conosciuto due grandi periodi. Il primo cominci\u00f2 alla fine dell'Ottocento e si svilupp\u00f2 in maniera decisiva nella prima met\u00e0 del XX secolo con i lavori di\nR. Fisher, K. Pearson, Jerzy Neyman, Egon Pearson e Abraham Wald con le fondamentali idee riguardanti la verosomiglianza, la potenza dei test di verifica d'ipotesi, gli intervalli di confidenza e altre.\nIl secondo grande periodo, tuttora in corso, \u00e8 stato possibile grazie alla crescente potenza di calcolo dei computer, disponibili a prezzi sempre pi\u00f9 abbordabili. Ci\u00f2 ha permesso di allontanarsi da ipotesi comode dal punto di vista matematico ma non sempre adeguate alla realt\u00e0 mettendo in pratica idee anche \"antiche\" come quella bayesiana che trova applicazioni pratiche solo in presenza della potenza di calcolo dei computer, come pure le tecniche di ricampionamento dei dati come il metodo Monte Carlo, bootstraping, metodo jackknife ecc. legati a personaggi quali John von Neumann, Stanis\u0142aw Marcin Ulam, Bradley Efron, Richard von Mises e altri.\nDescrizione.\nDue approcci.\nNell'ambito dell'inferenza statistica, si distinguono due scuole di pensiero, legate a diverse concezioni, o interpretazioni, del significato della probabilit\u00e0:\nLa prima \u00e8 legata agli storici contributi di R. Fisher, K. Pearson, e rappresenta la posizione maggioritaria. La seconda, allo stato attuale (2005) ancora minoritaria, ma in crescita, \u00e8 fondata sull'uso del risultato del teorema di Bayes ai fini dell'inferenza statistica.\nEsiste per il vero un terzo approccio, che per\u00f2 \u00e8 una contestazione del concetto di inferenza, ovvero il soggettivismo statistico propugnato dall'ingegnere e matematico Bruno De Finetti. In particolare De Finetti contestando la possibilit\u00e0 ontologica che esistano casi ripetibili, contesta l'attendibilit\u00e0 della statistica frequentista. Emblematico di questa posizione \u00e8 il seguente passo di De Finetti \"Vi sono certo delle differenze fra i diversi casi, ad esempio, per il lotto, due palline diverse differiscono di certo almeno per il fatto che portano due numeri 27 diversi e che, al momento dell\u2019estrazione, occupano nell\u2019urna due posizioni diverse. Perch\u00e9 queste condizioni non si prendono in considerazione?\" (cos\u00ec a pag.12 in Bruno de Finetti \"Probabilismo. Saggio critico sulla teoria delle probabilit\u00e0 e sul valore della scienza\", Editrice F. Perrella, Napoli 1931)\nInferenza frequentista e bayesiana a confronto.\nSia l'approccio frequentista che l'approccio bayesiano hanno in comune\nanzitutto gli assiomi della probabilit\u00e0 nonch\u00e9 tutta la struttura statistico-matematica. Anche il teorema di Bayes ha validit\u00e0 per entrambi gli approcci cos\u00ec come il fatto che in entrambi i casi si parla solitamente di statistica parametrica.\nCi\u00f2 che cambia \u00e8 il significato da dare al concetto di probabilit\u00e0,\nall'atteggiamento nel confronto dell'idea di una probabilit\u00e0 soggettiva\ne di conseguenza l'utilizzo e l'importanza che si d\u00e0 al teorema di Bayes.\nNell'ambito dell'inferenza statistica queste differenze si manifestano, da un lato, sul come e se utilizzare informazioni note prima di \"vedere\" i dati e di come quantificare tali informazioni e, dall'altro, vi sono approcci differenti sul come interpretare i risultati.\nUn esempio sul come lo stesso esperimento venga visto dai due approcci pu\u00f2 essere il seguente problema scolastico.\nIn un'urna contenente palline identiche tra di loro salvo per il colore, una ignota percentuale \u03c0 \u00e8 di colore nero. Estraendo 100 volte una pallina che viene subito dopo riposta nell'urna succede ad esempio che per 30 volte la pallina fosse nera.\nIn entrambi gli approcci si suppone una distribuzione binomiale:\nIl tipico approccio frequentista basato sull'intervallo di confidenza derivante dalle idee di Neyman porta a stabilire per il valore ignoto di \u03c0 un intervallo di confidenza p.es. al 95% compreso tra 0,21 e 0,39. La confidenza al 95% non sta ad indicare che \u03c0 \u00e8 compreso con una probabilit\u00e0 del 95% tra 0,21 e 0,39 (si tratterebbe di una affermazione tipicamente bayesiana), ma indica che a partire dalle ipotesi, il metodo utilizzato, nel 95% dei casi fa delle affermazioni corrette, nel senso che il vero valore sar\u00e0 veramente nell'intervallo calcolato. Questo approccio sottolinea che il valore ignoto \u03c0 o \u00e8 compreso nell'intervallo oppure non lo \u00e8, ma non d\u00e0 valori probabilistici a questo \"essere compreso\". Una stima puntuale sia dei minimi quadrati che della massima verosimiglianza porterebbe a stimare il valore di \u03c0 con la stima p=30/100=0,3.\nL'approccio bayesiano invece formalizza anzitutto l'idea che si ha su come potrebbe essere forse, probabilmente il vero valore \u03c0, supponendo una distribuzione discreta o continua sui possibili valori di \u03c0. Nel caso particolare che ci si voglia mettere in condizione di totale ignoranza, verrebbe considerata una distribuzione discreta uniforme o, vista la numerosit\u00e0 campionaria relativamente elevata (100 estrazioni), una distribuzione continua uniforme nell'intervallo compreso tra zero e uno. Scegliendo \"a priori\" la distribuzione di tipo del parametro \u03c0 si ottiene:\nIl valore massimo, e dunque il pi\u00f9 probabile, \u00e8 dato anche in questo caso da k/n=30/100=0,3, valore gi\u00e0 visto nell'approccio frequentista, con la differenza che questo \u00e8 \"a posteriori\" il valore pi\u00f9 probabile, vista le nostre idee \"a priori\" e i risultati dell'esperimento. Utilizzando la distribuzione \"a posteriori\" si pu\u00f2 affermare che la probabilit\u00e0 che l'ignoto parametro \u03c0 abbia un valore tra 0,216 e 0,393 \u00e8 pari a 0.95 vale a dire a 95%, mentre i valori compresi nell'intervallo tra 0,21 e 0.39 hanno la probabilit\u00e0 del 95,3%.\nRiassumendo questo esempio: nell'approccio frequentista si fanno affermazioni su quante volte si dice il vero usando la tecnica usata, mentre nell'approccio bayesiano si attribuisce una probabilit\u00e0 di verit\u00e0 direttamente ad un intervallo. Questa differenza \u00e8 a livello pratico spesso ignorata, ma dal punto di vista teorico \u00e8 sostanziale. Si aggiunga il fatto che l'approccio bayesiano \u00e8 in grado di utilizzare informazioni gi\u00e0 in possesso, modificando la probabilit\u00e0 a priori e ottenendo cos\u00ec delle probabilit\u00e0 a posteriori diverse.\nTemi legati all'inferenza statistica.\nI seguenti temi costituiscono una lista, non necessariamente esaustiva, di argomenti ricompresi nell'inferenza statistica:\nEsempio.\nData un'urna con composizione nota di 6 palline bianche e 4 palline rosse, utilizzando le regole del calcolo delle probabilit\u00e0 possiamo dedurre che se estraiamo una pallina a caso dall'urna, la probabilit\u00e0 che essa sia rossa \u00e8 0,4. Si ha invece un problema di inferenza statistica quando abbiamo un'urna di cui non conosciamo la composizione, estraiamo \"n\" palline a caso, ne osserviamo il colore e, a partire da questo, cerchiamo di inferire la composizione dell'urna."}
{"id": "64185", "revid": "1658", "url": "https://it.wikipedia.org/wiki?curid=64185", "title": "Jean Pierre Beltoise", "text": ""}
{"id": "64186", "revid": "154893", "url": "https://it.wikipedia.org/wiki?curid=64186", "title": "Montecarlo", "text": ""}
{"id": "64193", "revid": "124821336", "url": "https://it.wikipedia.org/wiki?curid=64193", "title": "Brooklyn", "text": "Brooklyn, il cui territorio corrisponde a quello della contea di Kings, \u00e8 la pi\u00f9 popolosa delle cinque suddivisioni amministrative (\"borough\") della citt\u00e0 statunitense di New York. Con una popolazione di circa 2.648.403 di persone nel 2020 \u00e8 la contea pi\u00f9 popolosa dello stato, la seconda contea pi\u00f9 densamente popolata degli interi Stati Uniti d'America (dietro a New York County, comprendente Manhattan), nonch\u00e9 il distretto pi\u00f9 popolato della citt\u00e0 di New York.\nSituata nell'estremit\u00e0 occidentale di Long Island, possiede un unico confine terrestre, quello con il distretto del Queens. \u00c8 congiunta all'antistante isola di Manhattan da una serie di tunnel e ponti che attraversano l'East River; i collegamenti stradali con Staten Island sono invece assicurati dal ponte di Verrazzano.\nNominata dalla cittadina olandese di Breukelen, fu prima un villaggio e poi una citt\u00e0 autonoma sino al 1\u00ba gennaio 1898, data in cui fu annessa a New York; nonostante ci\u00f2 continua a mantenere una propria particolare identit\u00e0. All'interno del distretto vi sono numerosi quartieri che costituiscono delle vere e proprie enclaves etniche, retaggio dei grandi flussi migratori che hanno interessato Brooklyn sin dalla fine del XIX secolo. Nel periodo di intensa immigrazione italiana dalla seconda met\u00e0 dell'Ottocento ai primi decenni del Novecento, Brooklyn divenne nota ad alcuni con il nome italianizzato di \"Broccolino\".\nDopo decenni di degrado e declino, a partire dall'inizio del XXI secolo Brooklyn ha assistito ad una rinascita, diventando un quartiere trendy frequentato da hipster. In pochi anni hanno aperto i battenti locali alla moda, negozi e ristoranti di lusso. Accanto a queste attivit\u00e0 si sono insediate a Brooklyn anche startup di alta tecnologia, gallerie d'arte e laboratori di moda. Tutto ci\u00f2 ha conseguentemente comportato un fenomeno di gentrificazione ed un aumento vertiginoso dei prezzi degli alloggi.\nGeografia fisica.\nBrooklyn \u00e8 localizzata sull'estremit\u00e0 occidentale di Long Island. L'unico confine terrestre \u00e8 quello con il Queens a nord-est. \u00c8 separata da Manhattan, che si trova a nord-ovest, dal braccio di mare noto come East River.\nStoria.\nI primi coloni europei a giungere nell'estremit\u00e0 occidentale di Long Island, abitata dagli indiani Lenape, furono gli olandesi. I primi centri abitati furono costruiti nel 1624, ma \u00e8 nel 1646 che la Compagnia olandese delle Indie occidentali autorizz\u00f2 l'edificazione del villaggio di Breuckelen. Esso prese il nome da Breukelen, un piccolo comune nella provincia di Utrecht (dell'antica dominazione olandese non rimane pressoch\u00e9 traccia, eccezion fatta per qualche casa o per qualche cimitero).\nCon la conquista inglese dei Nuovi Paesi Bassi nel 1664, anche Brooklyn fin\u00ec sotto l'autorit\u00e0 del Regno Unito. Nel 1683 il territorio della provincia di New York venne suddiviso in dodici contee; Brooklyn entr\u00f2 a far parte della contea di Kings, cos\u00ec ribattezzata in onore del re Carlo II d'Inghilterra. Il 27 agosto 1776 si combatt\u00e9 nelle vicinanze di Brooklyn la battaglia di Long Island, il primo grande scontro armato che segu\u00ec la Dichiarazione di indipendenza degli Stati Uniti d'America.\nNel XIX secolo, data la vicinanza con New York, Brooklyn ebbe un rapido sviluppo. Tra il 1800 e il 1820 la sua popolazione triplic\u00f2. Nel 1854, Brooklyn assorb\u00ec la citt\u00e0 di Williamsburg. Progressivamente assorb\u00ec anche gli altri agglomerati, fino ad annettere (1896) tutto il territorio della contea. Nel 1883 venne costruito il famoso ponte, diventato subito un simbolo non solo di Brooklyn, ma dell'intera New York, che rese ancor pi\u00f9 rapidi i collegamenti con Manhattan.\nNel 1898, la popolazione vot\u00f2 per unirsi con Manhattan, Bronx, Queens e Richmond per formare la citt\u00e0 di New York.\nSociet\u00e0.\nDall'ultimo censimento del 2010 la popolazione di Brooklyn risulta cos\u00ec suddivisa: \nIl 19,8% sono ispanici di qualsiasi etnia. Il 37,4% \u00e8 nato all'estero ed il 46,1% parla un'altra lingua a casa oltre all'inglese.\nPer quanto riguarda le discendenze europee viene riportato che il 4,8% ha origini italiane, il 4,3% dell'est europeo (Russia, Ucraina, ex Unione Sovietica etc.), il 4,2% centro europeo (Polonia, Cechia, Slovacchia etc.), il 3,8% irlandesi, il 2,8% tedesche.\nEtnie e minoranze straniere.\nBrooklyn \u00e8 sempre stata una citt\u00e0 cosmopolita, dal momento che molti dei migranti sbarcati negli Stati Uniti si insediavano qui. Alcuni di loro, trovandosi in un paese straniero, decidevano di vivere insieme ai loro connazionali, non mischiandosi con immigrati provenienti da altri paesi, formando cos\u00ec vere e proprie enclavi etniche. Questi quartieri tuttavia non conservavano sempre la propria identit\u00e0 e i loro abitanti, nel corso degli anni, tendevano a trasferirsi, mutando la composizione etnica della popolazione.\nGli italo-americani sono concentrati prevalentemente nei quartieri di Bensonhurst (dove ogni anno si festeggia santa Rosalia), Bay Ridge e Dyker Heights, dove sono la maggioranza assoluta degli abitanti. Altre zone caratterizzate dalla forte presenza italiana sono la sezione meridionale di Brooklyn e Carrol Gardens, a nord di Williamsburg.\nI russi e gli ucraini risiedono soprattutto a Brighton Beach, ribattezzata \"Little Odessa\", e a Sheepsheads Bay. Queste zone, abitate in origine da ebrei russi, sono state popolate da famiglie ucraine e russe non ebree, giunte negli Stati Uniti negli anni settanta. I polacchi sono stanziati a Greenpoint, detta anche \"Little Poland\".\nBushwick ospita invece una grande comunit\u00e0 di ispano-americani, originari prevalentemente di Porto Rico e della Repubblica Dominicana. A Sunset Park la minoranza pi\u00f9 rilevante \u00e8 quella dei messicani.\nGli ebrei ortodossi e gli ebrei chassidici abitano Borough Park, un quartiere caratterizzato dalla presenza di sinagoghe, yeshivah e negozi kosher. Altri quartieri con una considerevole presenza ebraica sono Williamsburg, Sea Gate e Crown Heights.\nI cinesi vivono soprattutto nella parte sud di Brooklyn, a Sunset Park (dove esiste una grossa chinatown), a Bensonhurst, a Gravesend e ad Homecrest.\nMusei.\nIl Brooklyn Museum, aperto nel 1897, \u00e8 uno dei pi\u00f9 grandi musei americani di arte e al suo interno si possono ammirare circa 1,5 milioni di pezzi, dall'arte egizia a quella contemporanea.\nQuartieri.\nBrooklyn sudoccidentale.\nLa parte sud-occidentale di Brooklyn condivide strade e viali numerati che iniziano dalla 36th Street alla 101st Street e dalla 1st Avenue alla 25th Avenue, passando rispettivamente per i quartieri elencati di seguito.\nInfrastrutture e trasporti.\nBrooklyn dispone di una fittissima rete di trasporti pubblici. Il suo territorio \u00e8 servito da diciotto fermate della Metropolitana di New York. Vi sono tre importanti stazioni ferroviarie: l'Atlantic Terminal, la East New York station e la Nostrand Avenue station. Brooklyn dispone anche di un'importante rete di trasporto pubblico su gomma.\nBrooklyn \u00e8 unita a Manhattan mediante tre grandi ponti: il ponte di Brooklyn, quello di Williamsburg e quello di Manhattan. Il celebre ponte di Verrazzano la unisce invece a Staten Island. \u00c8 attraversata dal canale Gowanus, sul quale si contano ben cinque ponti.\nBrooklyn disponeva anche di porto mercantile, tuttavia la maggior parte delle merci transita in un'altra sezione del porto di New York, quella di fronte al New Jersey. \u00c8 stato recentemente aperto un terminale per le crociere."}
{"id": "64195", "revid": "587852", "url": "https://it.wikipedia.org/wiki?curid=64195", "title": "Luigi Emilio Rodolfo Bertetti", "text": ""}
{"id": "64198", "revid": "339392", "url": "https://it.wikipedia.org/wiki?curid=64198", "title": "Sartilla", "text": ""}
{"id": "64199", "revid": "339392", "url": "https://it.wikipedia.org/wiki?curid=64199", "title": "Sartilia", "text": ""}
{"id": "64202", "revid": "339392", "url": "https://it.wikipedia.org/wiki?curid=64202", "title": "Joachim Bonnier", "text": ""}
{"id": "64203", "revid": "1658", "url": "https://it.wikipedia.org/wiki?curid=64203", "title": "Karl Edward Tommy Borgudd", "text": ""}
{"id": "64205", "revid": "985522", "url": "https://it.wikipedia.org/wiki?curid=64205", "title": "Ordini minori", "text": "Nel cristianesimo, per ordini minori si intendono i vari ministeri ecclesiastici conferiti con un rito liturgico che non comporta una vera e propria ordinazione sacramentale. Nella Chiesa latina fino al 1\u00ba gennaio 1973 essi venivano conferiti ai chierici, definiti allora come quelli che avevano ricevuto la tonsura ecclesiastica.\nNella Chiesa cattolica.\nStoria.\nQuando nacquero avevano carattere autonomo, come servizio che svolgevano alcuni membri della comunit\u00e0 cristiana. Gi\u00e0 nell'Alto Medioevo persero valore autonomo e cominciarono ad essere considerati alla stregua di gradi successivi che preparavano a ricevere il diaconato e il presbiterato, sebbene almeno fino al XVI secolo c'erano anche numerosi uomini (soprattutto studenti o \"funzionari pubblici\") che ricevevano uno degli ordini minori per poter vivere della rendita finanziaria derivante da un beneficio ecclesiastico. Dopo il Concilio di Trento, infine, gli ordini minori furono ridotti unicamente a tappe per lo pi\u00f9 formali durante gli anni di formazione nei seminari, in preparazione all'ordinazione presbiterale.\nEssi erano, in ordine cronologico del conferimento, i seguenti:\nDalla riforma di Paolo VI (1972).\nDopo il Concilio Vaticano II nella Chiesa Cattolica di rito latino, il papa Paolo VI con la lettera apostolica \"Ministeria quaedam\" ha stabilito che quelli che precedentemente venivano chiamati ordini minori dovevano d'allora in poi essere detti ministeri ed essere conferiti a laici. Di quelli esistenti si conservavano in tutta la Chiesa latina solo i ministeri dell'accolito e del lettore. Le funzioni del suddiacono sono passate all'accolito, mentre il ministero liturgico dell'esorcista, ridotto al fatto di porgere l'acqua benedetta al sacerdote celebrante, era esercitato da accoliti, e quello dell'ostiario da laici. Le conferenze episcopali, che giudicassero localmente necessaria, per particolari motivi, l'istituzione di altri ministeri, quali quelli di ostiario, di esorcista e di catechista, potevano chiederle alla Santa Sede.\nI gruppi cattolici tradizionalisti, sia quelli separatisi dall'obbedienza alla Santa Sede, sia alcuni istituti approvati da essa, hanno generalmente mantenuto i riti di conferimento degli ordini minori e del suddiaconato.\nNel documento \"Ministeria quaedam\" si conservava ancora (come pure nel canone 230 del Codice di Diritto Canonico del 1983, la limitazione del conferimento dei ministeri istituiti di accolito e di lettore ai maschi, ma nel 2021 papa Francesco ne estese la possibilit\u00e0 alle donne.\nNello stesso anno egli ha pure istituito per tutta la Chiesa latina il ministero laicale di catechista.\nNelle altre Chiese.\nLe Chiese orientali annoverano tra gli ordini minori solo il suddiaconato e il lettorato.\nAlcune chiese della comunione anglicana hanno mantenuto o ripristinato gli ordini minori tradizionali latini."}
{"id": "64206", "revid": "125997720", "url": "https://it.wikipedia.org/wiki?curid=64206", "title": "Cile di Pinochet", "text": "Cile di Pinochet (nella storiografia di lingua spagnola R\u00e9gimen Militar, cio\u00e8 \"Regime militare\") \u00e8 un'espressione che identifica il periodo della storia del Cile che va dal golpe del settembre 1973, quando Augusto Pinochet divenne capo della giunta militare, all'11 marzo 1990, quando in Cile, tornato alla democrazia, entr\u00f2 in carica il presidente eletto Patricio Aylwin.\nPinochet inizi\u00f2 immediatamente dei radicali cambiamenti sociali ed economici, sciogliendo i partiti politici e adottando una politica liberista, nazionalista, anti-liberale ed anticomunista. Il nuovo regime si avvi\u00f2 a schiacciare le istituzioni rappresentative che avevano permesso al Cile (grazie al meccanismo previsto per le elezioni presidenziali del 1970) di diventare la prima nazione al mondo con un capo di Stato marxista democraticamente eletto con il 36% delle preferenze, Salvador Allende.\nLa duratura democrazia del Cile divenne una dittatura militare (espressione tuttora contestata e fatta sostituire nei libri di scuola con \"regime militare\" dal governo cileno), e l'esperimento socialista, che aveva causato una grave crisi economica e un'impennata dell'inflazione, si era concluso in modo tragico con un sanguinoso colpo di Stato. \nIl Regime termin\u00f2 nel 1990, dopo un plebiscito, in cui il 55% dei votanti rifiut\u00f2 Pinochet, nel 1988 e le libere elezioni del 1989, . Pinochet si dimise da Presidente, pur rimanendo a lungo presente nella vita politica cilena, l'11 marzo 1990, quasi 17 anni dopo il golpe.\nIl Rapporto Rettig e altre documenti, redatti dopo la dittatura, si occuparono del conteggio delle vittime dei militari e contarono ufficialmente 3.508 morti (2.298 assassinati o giustiziati, 1.210 sparizioni forzate, \"desaparecidos\" anche nei voli della morte) e 28.259 vittime di tortura, di persecuzione, esilio forzato o prigionieri politici, per un totale di circa 31.000-32.000 persone vittime di violazioni di diritti umani a vario titolo da parte del regime, cifra portata a 40.018 (di cui 3.065 \"morti o forzatamente scomparsi\"), secondo un computo del 2011.\nNonostante ci\u00f2, i cileni sono ancora molto divisi riguardo al \"R\u00e9gimen Militar\" e alla figura di Pinochet\",\" ad esempio in un sondaggio del 2013 il 9% degli intervistati giudic\u00f2 gli anni del regime di Pinochet come \"buoni\" o \"molto buoni\" e sostenne che egli \"dovrebbe essere ricordato come uno dei maggiori \"leader\" della storia cilena\", ed il 36% ritenne quegli anni un misto di male e bene o non aveva un'opinione al riguardo.\nGiunta militare di governo.\nIl potere esecutivo in Cile attraverso il colpo di Stato dell'11 settembre 1973, in primo luogo, viene acquisito dalla \"Junta militar\". La Giunta ha rappresentato il \"comando supremo della Nazione\" e successivamente, ceduto il potere esecutivo nel giugno 1974 al presidente della Repubblica Pinochet, ha esercitato funzioni solo costituenti e legislative. \u00c8 rimasta in carica fino all'11 marzo 1990. Presidente fu prima Pinochet, dal 1981 l'ammiraglio Jos\u00e9 Toribio Merino.\nSoppressione della sinistra.\nA seguito della sua ascesa al potere, l'11 settembre 1973, Pinochet band\u00ec formalmente i partiti di sinistra che avevano costituito la coalizione \"Unit\u00e0 Popolare\" del presidente deposto Salvador Allende, morto nel golpe. Egli espresse inoltre sdegno per il richiamo del Partito Democratico Cristiano del Cile ad un rapido ritorno alla democrazia civile. Comunque non mise al bando quest'ultimo partito.\nIl governo di Pinochet fu caratterizzato dalla soppressione sistematica di tutta l'opposizione di sinistra. Le violenze peggiori occorsero nei primi giorni successivi al colpo di Stato, con il numero di militanti di sinistra uccisi o \"scomparsi\" che raggiunse presto le migliaia. Successivamente alla sconfitta di Pinochet nel plebiscito del 1988, si scopr\u00ec che circa 3.000 persone erano state uccise o fatte sparire dal regime, con diverse altre migliaia che furono imprigionate e/o torturate. . Mentre alcuni gruppi pi\u00f9 radicali, come il Movimento di Sinistra Rivoluzionaria (MIR), erano strenui sostenitori della rivoluzione marxista violenta, viene universalmente accettato che la giunta bersagli\u00f2 deliberatamente anche gli oppositori politici non violenti.\nIl Cile di Pinochet fu un partecipante chiave dell'Operazione Condor, una massiccia operazione di politica estera statunitense, volta ad evitare governi socialisti o comunisti in Sudamerica, condotta congiuntamente dai servizi di sicurezza cileni assieme a quelli di Argentina (durante il cosiddetto Processo di riorganizzazione nazionale), Bolivia, Brasile, Paraguay, ed Uruguay nella met\u00e0 degli anni settanta. I governi militari di queste nazioni sostenevano di stare neutralizzando i \"sovversivi\" di sinistra, .\nCrescita economica e amministrazione.\nL'economia cilena era ancora traballante nei mesi successivi al colpo di Stato. Poich\u00e9 la giunta militare non era particolarmente abile nel rimediare alle persistenti difficolt\u00e0 economiche, Pinochet nomin\u00f2 un gruppo di economisti che erano stati educati negli Stati Uniti all'Universit\u00e0 di Chicago. Dato il supporto finanziario ed economico da parte di Pinochet, degli USA e delle istituzioni finanziarie internazionali, i \"Chicago boys\" avviarono delle politiche neoliberiste basate sul laissez-faire, sul libero mercato e sul conservatorismo fiscale, in netto contrasto con l'intensivo programma di nazionalizzazione ed economia pianificata centralmente, portato avanti da Allende. La spesa pubblica venne tagliata. \nIl precedente calo degli aiuti esteri avutosi durante gli anni di Allende venne immediatamente invertito dopo l'ascesa di Pinochet; Il Cile ricevette 322,8 milioni di dollari statunitensi in prestiti e crediti nell'anno successivo al golpe. Ci fu una considerevole condanna internazionale delle violazioni dei diritti umani da parte del regime militare, questione su cui anche gli USA espressero preoccupazione. Ma gli USA furono notevolmente pi\u00f9 amichevoli con Pinochet di quanto non lo fossero stati con Allende, e continuarono a dare al Cile un sostanzioso supporto economico negli anni dal 1973 al 1979, mentre al tempo stesso esprimevano la loro opposizione alle repressioni della giunta in sedi internazionali come le Nazioni Unite. Gli USA andarono oltre la condanna verbale nel 1976, quando posero un embargo sulla vendita di armi al Cile, che rimase in vigore fino al ripristino della democrazia nel 1989. Presumibilmente, date le preoccupazioni internazionali circa la repressione interna cilena e la precedente ostilit\u00e0 statunitense e le azioni contro il governo Allende, gli USA non volevano essere visti come complici delle attivit\u00e0 di \"sicurezza\" della giunta. Alcuni importanti alleati degli Stati Uniti, come Regno Unito, Francia e Germania Ovest, non bloccarono la vendita di armi, approfittando della mancanza della competizione USA.\nSotto Pinochet, gli stanziamenti per l'esercito e la difesa interna crebbero del 120% dal 1974 al 1979. A causa della riduzione nella spesa pubblica, decine di migliaia di dipendenti pubblici vennero espulsi da impieghi in altri settori dello stato.\nLe politiche economiche sposate dai \"Chicago Boys\" e implementate dalla giunta causarono inizialmente gravi danni ai settori pi\u00f9 poveri della societ\u00e0 cilena. Tra il 1970 e il 1989 ci furono ampi tagli nei redditi e nei servizi sociali. Gli stipendi decrebbero dell'8%, I risparmi delle famiglie erano il 28% di quello che erano stati nel 1970 e i budget per istruzione, salute e alloggi erano scesi di oltre il 20% in media. Il massiccio incremento nelle spese militari e i tagli nei finanziamenti ai servizi pubblici coincisero con la diminuzione dei salari e il costante aumento della disoccupazione, che era in media del 26% negli anni 1982-1985 arrivando a punte del 30%.\nLe politiche di Pinochet portarono ad una sostanziale crescita del Prodotto Interno Lordo, in contrasto con la crescita negativa vista nell'ultimo anno dell'amministrazione Allende. Il 20% pi\u00f9 ricco dei percettori di reddito in conclusione fu quello che guadagn\u00f2 di pi\u00f9 da tale crescita, ricevendo l'85% dell'incremento [Schatan, 1990]. Anche il debito estero crebbe sostanzialmente sotto Pinochet, salendo del 300% tra il 1974 e il 1988.\nLe politiche di Pinochet vennero lodate internazionalmente per essere riuscite a trasformare l'economia cilena e aver portato ad un \"miracolo economico\". Il primo ministro britannico Margaret Thatcher accredit\u00f2 Pinochet per una prosperosa economia della libera impresa, e ridimension\u00f2 il mancato rispetto dei diritti umani da parte della giunta, condannando una \"sinistra internazionale organizzata che \u00e8 in cerca di vendetta\".\nA seguito del ripristino della democrazia cilena e durante le amministrazioni successive al regime di Pinochet, l'economia cilena ha prosperato, ed oggi la nazione \u00e8 considerata una storia di successo tra i paesi latino-americani. La disoccupazione era all'8,5% nel 2003, con un tasso di povert\u00e0 stimato al 20,6% nel 2000 (nel 2007 si stima al 13%), entrambe cifre basse per quella regione. I sostenitori delle politiche economiche di Pinochet sostengono che le tre amministrazioni successive contribuirono a questo successo mantenendo e continuando le riforme iniziate dalla giunta, ma il legame tra le politiche di Pinochet e il boom degli anni novanta rimane soggetto a controversie. Tuttavia, nel 2019 il governo cileno ha dovuto affrontare il controllo pubblico per le sue politiche economiche.\u00a0In particolare, per gli effetti a lungo termine delle politiche neoliberiste di Pinochet.\u00a0\u00a0Proteste di massa scoppiarono in tutta Santiago, a causa dell'aumento dei prezzi dei biglietti della metropolitana.\u00a0\u00a0Per molti cileni questo ha evidenziato la distribuzione sproporzionata della ricchezza in Cile.\nLa \"variazione cilena\" viene ancora vista da molti come un potenziale modello per nazioni che non riescono ad ottenere una crescita economica significativa. L'ultima di queste \u00e8 la Russia, per la quale David Christian avvert\u00ec nel 1991 che \"un governo dittatoriale che presiede sulla transizione al capitalismo sembra uno degli scenari pi\u00f9 plausibili, anche se questo significa un alto prezzo in termini di violazioni dei diritti umani\".\nIl ritorno alla democrazia di Pinochet.\nCon la nuova costituzione emanata nel 1980, fu deciso che con un plebiscito si sarebbe stabilito se Pinochet sarebbe rimasto ancora per un mandato come presidente della Repubblica. Il plebiscito del 1988 port\u00f2 al rifiuto di Pinochet (con il 55% dei votanti che si espressero contro di lui) e alla indizione delle prime elezioni democratiche del 1989, democrazia nella quale per\u00f2 l'ex dittatore mantenne la carica di comandante supremo delle forze armate.\nLe elezioni presidenziali del dicembre 1989 furono vinte da Patricio Aylwin gi\u00e0 al primo turno. La costituzione emanata dalla dittatura rimase invariata; i delitti commessi furono \"liquidati\" con l'attuazione della politica della riconciliazione nazionale.\nPinochet rest\u00f2 comunque al vertice delle forze armate altri 8 anni, fino al marzo 1998. Una volta in pensione, divenne Senatore a vita. Pochi mesi dopo fu arrestato a Londra, dove rimase agli arresti domiciliari fino al 2002, quando gli fu concesso di ritornare in Cile."}
{"id": "64207", "revid": "2201249", "url": "https://it.wikipedia.org/wiki?curid=64207", "title": "Viticoltura in Italia", "text": "La viticoltura in Italia, intesa come pratica della coltivazione della vite per la produzione di vino ha origini remote; non a caso l'antico nome dell'Italia era \"Enotria\" (terra del vino), dal nome degli \"Enotri\", abitanti dell'attuale Basilicata, che fin da 500 anni prima di Cristo avevano sviluppato e perfezionato le tecniche di viticoltura, vinificazione e conservazione del vino.\nStoria.\nLa vite esisteva comunque nella penisola gi\u00e0 da centinaia di anni; le piante provenivano principalmente dalla Grecia, come testimoniano i nomi di alcuni vitigni molto diffusi a quel tempo (ed ancora ai giorni nostri), il Greco e l'Aglianico (contrazione da \"Ellenico\").\nGli Etruschi mantennero vive le tecniche di coltivazione e produzione del vino, in particolare nell'Italia centrale; in seguito i Romani nel corso delle invasioni della Gallia e della Britannia esportarono in quei luoghi sia le piante di vite che le relative tecniche di viticoltura.\nDurante il Medioevo la viticoltura si mantenne viva soprattutto per merito dei monaci all'interno dei monasteri, anche se finalizzata principalmente per la produzione di vino da messa.\nNei secoli seguenti venne privilegiato l'aspetto quantitativo, dovuto alla facilit\u00e0 di coltivazione della pianta, ma i vini prodotti erano di qualit\u00e0 non eccelsa; tuttavia in alcune zone (Toscana e Piemonte) si iniziavano gi\u00e0 ad evidenziare i primi tentativi di miglioramento.\nIn Toscana vennero definite sia le zone di produzione che la \"formula\" del chianti classico, mentre in Piemonte vennero applicate le tecniche vitivinicole francesi per migliorare la produzione dei vini da uve nebbiolo, cominciando a produrre un vino barolo in possesso di caratteristiche qualitative superiori rispetto a quello fino ad allora prodotto.\nMa nella seconda met\u00e0 del secolo XIX, proprio quando la viticoltura iniziava a svilupparsi sia tecnicamente che qualitativamente, le piante vennero aggredite dalla fillossera, un insetto che ne provocava la morte; l'epidemia caus\u00f2 la distruzione della quasi totalit\u00e0 delle vigne; solo dopo alcuni anni si riusc\u00ec a trovare un rimedio, consistente nell'innestare le viti autoctone sui fusti di vite americana (vitis labrusca), insensibile alla fillossera.\nNel secolo XX vengono promulgate le prime leggi specifiche tese a disciplinare la produzione del vino; inizialmente l'obiettivo era quello di tutelare la \"tipicit\u00e0\" del prodotto, in seguito, nel rispetto delle norme comunitarie, anche la sua \"qualit\u00e0\".\nLe pi\u00f9 significative sono:\nAttualmente la vite viene coltivata in tutte le regioni italiane, e l'Italia \u00e8 il primo produttore mondiale davanti alla Francia con 54,8 milioni di ettolitri (dati OIV 2018).\nLe esportazioni ammontano a circa 18 milioni di ettolitri annui, principalmente verso Germania, Regno Unito e Stati Uniti d'America.\nSistema di qualit\u00e0.\nIl sistema di qualit\u00e0 italiano prevede 3 livelli di classificazione:\nRegioni vitivinicole.\nLe principali zone di produzione di vino in Italia, con riportatel le zone vitivinicole, i principali vitigni (in corsivo quelli autoctoni) e i principali vini prodotti:\nVendemmia.\nI dati sulla vendemmia in milioni di ettolitri:"}
{"id": "64214", "revid": "2030180", "url": "https://it.wikipedia.org/wiki?curid=64214", "title": "Abu Musab al-Zarqawi", "text": " Uno dei due fondatori dello Stato Islamico, organizzazione terroristica, militare, fondamentalista e estremista islamica, insieme ad Ab\u016b Bakr al-Baghd\u0101d\u012b. Fu ucciso con un attacco aereo a Hibhib, compiuto da forze statunitensi, irachene e giordane, e questo per Al Qaida, movimento paramilitare terroristico fondato dal terrorista saudita Osama bin Laden, fu un duro colpo perch\u00e9 Al-Zarq\u0101w\u012b, veniva anche considerato il leader di Al Qaida in Iraq. La sua morte violenta per mano di forze armate contribu\u00ec a fare di lui una figura simbolo dell\u2019ISIS e di Al Qaida e dopo la sua morte, il leader dell\u2019ISIS divenne Ab\u016b Bakr al-Baghd\u0101d\u012b.\nBiografia.\nEra originario di Zarq\u0101\u02be, una povera citt\u00e0 industriale a nordest di Amman, sede del pi\u00f9 antico campo profughi palestinese creato dalla Croce Rossa nel 1948, che oggi ospita ancora 18.000 persone. Al-Zarq\u0101w\u012b \u00e8 uno pseudonimo, il suo nome vero era probabilmente A\u1e25mad F\u0101\u1e0dil al-Naz\u0101l al-Khal\u0101\u02beil ().\nFu affiliato ad al-Qaida di Osama bin Laden, e capo del gruppo \"Ans\u0101r al-Isl\u0101m\" basato in Iraq. Il Segretario di Stato statunitense Colin Powell ha descritto al-Zarq\u0101w\u012b come un \"attivista di al-Q\u0101\u02bfida\". I maggiori ufficiali statunitensi lo hanno descritto come uno \"jihadista indipendente\". Altri descrivono le azioni di al-Zarq\u0101w\u012b come concorrenti a quelle organizzate da al-Q\u0101\u02bfida, anche se con scopi simili. In ogni caso al-Zarq\u0101w\u012b ha probabilmente partecipato ad azioni violente contro i militari statunitensi in Iraq (calcolate in 800) e contro un diplomatico USA in Giordania.\nCome risultato, il governo degli Stati Uniti ha offerto una ricompensa di 25 milioni di dollari a chiunque avesse fornito informazioni utili alla sua cattura. Un'ipotesi accreditata ritiene che al-Zarq\u0101w\u012b abbia avuto, fino alla sua uccisione, pi\u00f9 potere di Bin Laden a causa della sua maggiore visibilit\u00e0 come leader dell'insurrezione contro i militari USA e il governo provvisorio dell'Iraq, considerando inoltre la possibilit\u00e0 infondata che Bin Laden non fosse pi\u00f9 in vita o che fosse impossibilitato a comunicare con i suoi seguaci. Il 21 ottobre 2004 al-Zarq\u0101w\u012b ha annunciato ufficialmente la sua lealt\u00e0 ad al-Q\u0101\u02bfida. Il 28 dicembre 2004, in un messaggio trasmesso da un'emittente radio del Qatar, Osama bin Laden avrebbe nominato al-Zarq\u0101w\u012b \"comandante (emiro) di al-Q\u0101\u02bfida in Iraq\".\nAb\u016b Mus\u02bfab al-Zarq\u0101w\u012b \u00e8 considerato da molti come leader della \"al-Jam\u0101\u02bfat al-Taw\u1e25\u012bd wa l-Jih\u0101d\" (Gruppo del monoteismo e la Jih\u0101d), una rete insurrezionale operante in Iraq che poi diventer\u00e0 lo Stato Islamico dell'Iraq e del Levante (ISIS o ISIL). Secondo alcuni rapporti egli fu arrestato dal governo iraniano e, insieme a molti altri sospetti alti membri di al-Q\u0101\u02bfida, fu offerto al governo statunitense nel quadro di un accordo che non fu per\u00f2 mai portato a conclusione.\nSecondo altre voci rivelatesi infondate, al-Zarq\u0101w\u012b fu considerato morto dopo il 2001, in quanto non comparve a lungo in alcun documento filmato.\nDecapitazione di Nicholas Berg.\nNel maggio 2004 \u00e8 stata diffusa una videocassetta in cui un gruppo di cinque uomini decapitavano l'ostaggio civile statunitense Nicholas Berg. L'uomo, che al termine della lettura di una dichiarazione eseguiva materialmente la decapitazione usando un coltello, \u00e8 ritenuto lo stesso al-Zarq\u0101wi. Nella sua dichiarazione egli dichiarava che l'uccisione dell'ostaggio avveniva per ritorsione contro gli abusi perpetrati contro i detenuti iracheni nel carcere di Abu Ghraib.\nLa caccia ad al-Zarqawi.\nIl 15 ottobre 2004, il Dipartimento di Stato americano ha aggiunto al-Zarq\u0101w\u012b e il gruppo \"Jam\u0101\u02bfat al-Taw\u1e25\u012bd wa al-Jih\u0101d\" alla sua lista di organizzazioni terroristiche estere, e ha ordinato il congelamento di tutti i capitali che il gruppo potrebbe avere negli USA.\nIl 24 maggio 2005 un sito islamico ha diffuso una nota secondo cui un sostituto avrebbe assunto il comando di al-Q\u0101\u02bfida, mentre Ab\u016b Mu\u1e63\u02bfab al-Zarq\u0101w\u012b si ristabiliva delle ferite sostenute durante un attacco. Pochi giorni dopo il governo iracheno ha confermato il ferimento di al-Zarq\u0101w\u012b da parte delle forze statunitensi, anche se il battaglione non si era reso conto del fatto. La gravit\u00e0 delle ferite non \u00e8 nota, anche se qualche sito radicale islamico ha chiesto di pregare per la sua salute.\nSecondo altri rapporti un ospedale locale avrebbe curato un uomo con gravi ferite, sospettato di essere al-Zarq\u0101w\u012b, che in seguito avrebbe lasciato l'Iraq per un paese confinante in compagnia di due medici. Le stesse fonti considerano questa una prova concreta del fatto che al-Zarq\u0101w\u012b stesse morendo. Tuttavia pi\u00f9 tardi il sito radicale islamico ha ritrattato il rapporto sulle ferite di al-Zarq\u0101w\u012b e ha sostenuto che egli fosse in piena salute.\nLa morte.\nAb\u016b Mu\u1e63\u02bfab al-Zarq\u0101w\u012b \u00e8 stato ucciso durante un attacco aereo congiunto compiuto da forze statunitensi e giordane il 7 giugno 2006 in una casa vicino a Ba\u2018q\u016bba. Secondo quanto riferito da fonti militari USA, al-Zarq\u0101w\u012b sarebbe sopravvissuto alle immediate conseguenze dell'attacco, morendo poi subito dopo in seguito alle ferite riportate.\nAl-Zarq\u0101w\u012b era l'uomo pi\u00f9 ricercato in Iraq. Secondo il Pentagono l'uccisione di al-Zarq\u0101w\u012b costitu\u00ec un grave colpo all'insurrezione; auspicava che la sua morte avesse un effetto demoralizzante sugli insorti iracheni, anche se il numero due di al-Q\u0101\u02bfida, il medico egiziano Ayman al-Zaw\u0101hir\u012b, ha preannunciato che il posto di al-Zarq\u0101w\u012b sarebbe stato presto occupato da altri \"eroici combattenti\".\nDiverse notizie diffuse a mezzo stampa parlarono con maggiore o minore certezza della morte di al-Zarq\u0101w\u012b in altre occasioni:"}
{"id": "64217", "revid": "1318658", "url": "https://it.wikipedia.org/wiki?curid=64217", "title": "42 a.C.", "text": ""}
{"id": "64218", "revid": "838137", "url": "https://it.wikipedia.org/wiki?curid=64218", "title": "38 a.C.", "text": ""}
{"id": "64220", "revid": "70647", "url": "https://it.wikipedia.org/wiki?curid=64220", "title": "Campionato mondiale di Formula 1 1950", "text": "La stagione 1950 del Campionato mondiale FIA di Formula 1 \u00e8 stata, nella storia della categoria, la prima ad assegnare il Campionato Piloti. \u00c8 iniziata il 13 maggio e terminata il 3 settembre, dopo 7 gare, sei disputate in Europa e, in aggiunta, la 500 Miglia di Indianapolis, corsa da piloti americani sotto il Regolamento della AAA e della USAC. Il titolo piloti venne vinto da Nino Farina. Si disputarono inoltre sedici gare europee non valide per il mondiale \u2013 dal 10 aprile al 29 ottobre, e inoltre undici gare sudamericane di Formula Libre \u2013 dall'8 gennaio al 24 dicembre \u2013 in Argentina, Brasile e Cile.\nSi \u00e8 registrato un dominio totale della scuderia Alfa Romeo, che piazz\u00f2 in classifica ai primi tre posti con la vettura Alfa Romeo 158 i suoi piloti di punta: oltre al vincitore Farina, si distinguono Juan Manuel Fangio che vinse tre gare e perse il titolo all'ultimo appuntamento, e il veterano Luigi Fagioli, pi\u00f9 costante dei compagni ma penalizzato dalla regola sullo scarto dei risultati. Vengono infastiditi soltanto occasionalmente da Alberto Ascari sulla Ferrari, che si classifica quinto, e dal francese Louis Rosier sulla Talbot-Lago, giunto al quarto posto.\nPrima della stagione.\nNel 1950 la Federazione Internazionale dell'Automobile, attraverso la Commissione Sportiva Internazionale, decise di organizzare il primo campionato del mondo per vetture di Formula 1, tentando di mettere ordine nel complesso e variegato mondo dei Gran Premi, dopo l'accantonamento della Formula Grand Prix avvenuto nel 1946. Sui 24 Gran Premi in calendario, la FIA ne scelse sei europei validi per il titolo mondiale. Soltanto all'ultimo momento si decise di inserire la 500 Miglia di Indianapolis, l'appuntamento principale motoristico degli Stati Uniti d'America, nel tentativo di gettare un ponte tra due mondi comunque troppo differenti per specifiche tecniche e mentalit\u00e0. Il tentativo fu un colossale disastro: i piloti americani non vennero a correre le gare del vecchio continente e quelli europei, dal canto loro disertarono l'ovale di Indianapolis (soltanto Alberto Ascari far\u00e0 una timida apparizione sul circuito americano nel 1952); ci\u00f2 nonostante la prova delle 500 Miglia sar\u00e0 inserita nel calendario del campionato mondiale piloti e costruttori fino al 1960, per poi essere definitivamente accantonata. In esso le vetture della Formula, cos\u00ec come nelle gare sudamericane di Formula Libre, erano invitate a parteciparvi.\nIl 13 maggio si svolse il 3\u00ba Gran Premio di Gran Bretagna sul Circuito di Silverstone, il primo Gran Premio valido per il nuovo campionato del mondo di Formula 1, impreziosito dalla presenza in tribuna del Re Giorgio VI e della Regina madre Elisabetta, e con un pubblico di oltre 100.000 spettatori. La gara vale anche come XI Gran Premio d'Europa, ed \u00e8 la prima volta che viene organizzata dall'England Royal Automobile Club, detto anche RAC. A cinque anni dalla fine della guerra, i segni lasciati sono ancora visibili ovunque e di sicuro fanno la differenza, sia nei circuiti, i quali, tranne i casi dell'Autodromo di Monza e del Principato di Monaco, sono ricavati da vecchi aeroporti militari (quello inglese sopra citato, a circa 40 miglia a nord di Londra) oppure da strade destinate al traffico regolare (quello francese in aperta campagna di Reims, quello belga di Spa-Francorchamps che rispetto all'attuale era lungo pi\u00f9 del doppio, quello svizzero del Bremgarten nei pressi di Berna e via dicendo) sia soprattutto nelle vetture.\nLa scuderia Alfa Romeo che domin\u00f2 quel primo campionato, corse ancora con la 158 (denominata \"Alfetta\"), che era la stessa monoposto concepita nel 1938 per vincere la concorrenza delle fortissime scuderie tedesche dell'epoca, la Mercedes e la Auto Union. Con un motore a 8 cilindri di 1500cc ed un compressore volumetrico, capace di sviluppare una potenza di 350 CV a 8600 giri/minuto, la 158 garantiva prestazioni eccezionali. La sua evoluzione, la Alfa Romeo 159 del 1951, raggiungeva 425 cavalli a 9500 giri/minuto, con una potenza specifica di 280 cavalli per litro. In quella stagione schierava tre piloti di prim'ordine, il quarantaquattrenne torinese Giuseppe Farina, detto \"Nino\", l'asso argentino Juan Manuel Fangio appena ingaggiato su segnalazione di Achille Varzi, che intu\u00ec il suo talento straordinario due anni prima in una gara di Formula Libre disputata in Argentina, e il sempre valido Luigi Fagioli, che conobbe comunque la sua stagione migliore negli anni trenta.\nLa Ferrari invece debutt\u00f2 soltanto il 21 maggio nel Gran Premio di Monaco, il secondo valido per il campionato, con la 125 assemblata nel 1948, dotata inizialmente di un motore a compressore a 8 cilindri e in seguito, di 1497 cc a 12 cilindri di 60\u00ba; schierava Alberto Ascari (figlio di Antonio, rivale di Tazio Nuvolari), il francese Raymond Sommer e il britannico Peter Whitehead.\nLa pattuglia italiana \u00e8 completata dalla Maserati, che fornisce tre scocche e un motore L4S a molte squadre composte da piloti iscritti come privati, tra i quali si distinguono i due della scuderia \"Enrico Plate\" dotati di titoli nobiliari, il barone svizzero Toulo de Graffenried e il principe tailandese Birabongse Bhanuban, abbreviato per comodit\u00e0 in Prince Bira.\nMassiccia anche la presenza di squadre e piloti francesi: la Talbot-Lago possedeva una scocca leggera ma una potenza di appena 280 cavalli e schierava nomi come Yves Giraud-Cabantous, Eug\u00e8ne Martin, Philippe \u00c9tancelin e il belga Johnny Claes: la Simca-Gordini che aveva un propulsore di appena 1450cc e schierava tra gli altri Maurice Trintignant, fratello di un altro corridore, Louis deceduto nel 1933, e zio del futuro popolare attore Jean-Louis Trintignant; egli stesso subir\u00e0 un grave incidente sul circuito di Bremgarten nel Gran Premio di Svizzera del 1948.\nLa Gran Bretagna invece si schier\u00f2 con due \"Factory team\"; la Alta Car and Engineering Company, meglio conosciuta come Alta, che forniva scocca e motore al britannico Geoffrey Crossley e all'irlandese Joe Kelly, iscritti come privati, e la English Racing Automobiles, abbreviata familiarmente come ERA, che schierava quattro piloti \"privatisti\" connazionali. Tra le gomme la parte del leone la sostenevano l'italiana Pirelli e l'inglese Dunlop, con qualche incursione della belga Englebert.\nRegolamento.\nIn quel primo anno valido per il titolo mondiale, le monoposto di Formula 1 seguivano ancora le regole in vigore dal 1946, che prevedevano un limite di cilindrata di 1500 cc, se dotate di compressore volumetrico, e di 4.500 cc se prive di compressore (le cosiddette \"aspirate\"); inoltre, non esistevano limiti di peso e neanche di carburante. Per ogni Gran Premio vigeva la libert\u00e0 di iscrizione, sia come appartenenti a una squadra sia come privato (in questo caso una \"Factory Team\" provvedeva a fornire scocca e motore al pilota, e tale situazione si protrarr\u00e0 fino al 1958, anno in cui sar\u00e0 introdotto il Campionato Mondiale Costruttori). I numeri di macchina erano variabili per ciascun Gran Premio e non seguivano mai la numerazione ordinaria\u00a0\u2013 ad esempio nel Gran Premio di Monaco si assegnavano i numeri pari per evitare l'assegnazione del numero 13, e cos\u00ec via\u00a0\u2013 cos\u00ec come la disposizione nella griglia di partenza, che dipendeva in gran parte dalla larghezza disponibile sulla sede stradale.\nSistema di punteggio.\nIl primo sistema di punteggio assegnava 8 punti al primo classificato, 6 punti al secondo, 4 punti al terzo, 3 punti al quarto, 2 punti al quinto e 1 punto all'autore del giro pi\u00f9 veloce durante la gara. Il regolamento dell'epoca prevedeva inoltre la possibilit\u00e0 che su una stessa vettura si alternassero alla guida pi\u00f9 piloti (regola che valse sino al 1957): in questo caso i punti ottenuti in base all'ordine di arrivo della vettura venivano divisi tra i piloti che l'avevano guidata durante la gara.\nPer il computo della classifica finale del mondiale venivano considerati solo i migliori quattro risultati ottenuti dal pilota sulle sette prove disputate.\nRiassunto della stagione.\nDal canto suo, Farina non demorde e si aggiudica il Gran Premio inaugurale di Gran Bretagna a Silverstone con l'argentino tradito da una perdita d'olio. A Monte Carlo Fangio gli risponde una settimana dopo dominando una corsa tormentata da un grave incidente nella sessione di qualifica toccato ad Alfredo Pi\u00e1n, argentino anche lui proveniente dalle gare sudamericane, che si frattura una caviglia, e da una spettacolare carambola al primo giro che elimina di colpo dieci concorrenti, provocata da un'improvvisa ondata alla curva del \"Tabaccaio\". Il torinese vince sull'insidioso tracciato svizzero del Bremgarten e l'argentino gli risponde per le rime a Spa-Francorchamps. \u00c8 un testa a testa entusiasmante e in Francia, sul circuito stradale di Reims-Gueux, Fangio completa la sua rimonta iridata, piazza il terzo sigillo e lascia a secco il rivale. Anche Luigi Fagioli si comporta benissimo, piazzandosi secondo in ben quattro gare disputate e racimolando 24 punti, ma con la regola degli scarti viene privato in pratica di lottare per il titolo nell'ultima corsa valida, il Gran Premio d'Italia. Conquister\u00e0 4 punti con il terzo posto ma non saranno comunque validi. Passer\u00e0 nella storia dell'automobilismo di Formula 1 come l'\"eterno secondo\".\nA Monza \u00e8 un affare privato tra Fangio e Farina, distanziati in classifica soltanto di quattro punti (26 per Fangio e 22 per Farina, che oltretutto \u00e8 terzo). L'argentino gi\u00e0 al sabato conquista la Pole position, con Farina che si piazza terzo dietro alla Ferrari di Ascari. Fangio conduce in testa i primi giri e piazza un punto mondiale segnando il giro pi\u00f9 veloce, ma al 24\u00ba giro deve ritirarsi ai box per noie al cambio. Senza perdersi d'animo, sale sull'Alfa Romeo di riserva condotta Piero Taruffi che gli cede sportivamente il posto, ma compie appena dieci giri e dice addio ai sogni di gloria, lasciando vittoria e titolo mondiale nelle mani di Nino Farina, il primo italiano a laurearsi campione del mondo con tre punti di vantaggio sull'argentino, 30 contro 27. Fagioli sarebbe secondo con 28 punti, ma viene classificato al terzo posto con 24.\nPiloti e costruttori.\nNella tabella seguente sono indicati tutti i piloti partecipanti alla 500 Miglia di Indianapolis 1950, che pur non svolgendosi secondo le regolamentazioni della Formula 1 assegnava punti validi per il titolo iridato piloti. Per dettagli sui motori e telai utilizzati vedere la voce relativa.\nRisultati e classifiche.\nGare non valide per il Campionato Mondiale.\nNella stagione 1950 si sono disputate 16 gare per vetture di Formula 1 non valide per il Campionato Mondiale.\nGare della serie Formula Libre.\nNella stagione 1950, tra gennaio e dicembre si sono disputate anche 11 gare in Sud America della serie Formula Libre, nelle quali anche le vetture di Formula 1 erano invitate a partecipare. I paesi che ospitavano in quest'annata le gare erano Argentina, Brasile e Cile. Vi fu un dominio di Ferrari e Maserati: la prima vinse sia con la 166 FL approntata esclusivamente per questa serie, sia con la 125 di Formula 1. Una sola vettura francese, la Talbot, vinse l'ultima gara stagionale, la 500 Miglia De Rafaela.\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti; un punto aggiuntivo veniva assegnato al detentore del giro pi\u00f9 veloce. I punti venivano divisi equamente tra i piloti alla guida di una vettura condivisa; in questi casi il piazzamento a punti \u00e8 indicato con il simbolo \u2021 in tabella. Per la classifica finale valevano i migliori quattro risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64222", "revid": "827882", "url": "https://it.wikipedia.org/wiki?curid=64222", "title": "Campionato mondiale di Formula 1 1951", "text": "La stagione 1951 del Campionato mondiale FIA di Formula 1 \u00e8 stata, nella storia della categoria, la 2\u00aa ad assegnare il campionato piloti. \u00c8 iniziata il 27 maggio ed \u00e8 terminata il 28 ottobre, dopo 8 gare. Il titolo mondiale piloti \u00e8 stato vinto da Juan Manuel Fangio.\nRiassunto della stagione.\nIl 1951 \u00e8 un anno importante nella storia della Formula 1, sia dal punto di vista sportivo, sia dal punto di vista tecnico. Vede, infatti, Juan Manuel Fangio conquistare il suo 1\u00ba titolo mondiale, segna il ritiro dalle corse della Alfa Romeo, dominatrice dei Gran Premi del dopo guerra, ed assiste alla prima vittoria della Ferrari in un Gran Premio di Formula 1, nel Gran Premio di Gran Bretagna, sul Circuito di Silverstone, il 14 luglio del 1951. Proprio questo \u00e8 l'aspetto tecnico, oltre che sportivo, pi\u00f9 interessante, perch\u00e9 Enzo Ferrari, che aveva gi\u00e0 intuito nell'anno precedente che i motori compressi avevano gi\u00e0 dato tutto quello che potevano, schiera, in questa annata, una vettura aspirata da 4.500\u00a0cm\u00b3, che, si aggiudica 3 gare, e che solo all'ultimo Gran Premio, quello di Spagna, del 28 ottobre 1951, deve dare via libera all'Alfa Romeo 159, a seguito di un errore nella scelta delle gomme. Ma la fine sportiva dei motori compressi, \u00e8 segnata, e se ne rende conto anche la Commissione Sportiva Internazionale, che, nell'intento di ridare interesse ad una competizione che, dopo il ritiro dell'Alfa Romeo rischiava di diventare un noioso monologo della Ferrari, con una difficile quanto azzeccata decisione, decide che nel biennio successivo (1952 e 1953) corrano, in Formula 1, le vetture di Formula 2, che potranno montare, o un motore di 2.000\u00a0cm\u00b3 senza compressore, o un motore di 500\u00a0cm\u00b3 con compressore.\nPerso il titolo del 1950 all'ultima gara, Juan Manuel Fangio si \"vendica\" e conquista il suo primo titolo mondiale. Nelle prime tre gare, escludendo la 500 miglia di Indianapolis, vincono sempre le Alfa Romeo, Fangio vince in Svizzera (prima gara stagionale), Farina nel Gran Premio del Belgio mentre in Francia vince la coppia Fangio-Fagioli. Dopo queste tre gare si assiste a un incredibile miglioramento delle Ferrari. Inizia con Jos\u00e9 Froil\u00e1n Gonz\u00e1lez staccando Fangio di soli 51\". \u00c8 la prima vittoria per la Ferrari in Formula 1. Vittoria Ferrari anche nella gara successiva, ma stavolta con l'italiano Alberto Ascari, che si ripeter\u00e0 anche nella gara successiva a Monza, penultima gara di questo secondo campionato del mondo di Formula 1. Si arriva quindi a Pedralbes, in Spagna, con Ascari che ha buone probabilit\u00e0 di vincere il titolo mondiale, soprattutto dopo aver conquistato la pole position. Purtroppo la strategia si riveler\u00e0 sbagliata, colpa dell'eccessivo consumo delle gomme, e Fangio coglie al volo l'occasione vincendo gara e titolo. Da segnalare che in questa stagione avvenne il debutto di Stirling Moss, pilota che si riveler\u00e0 molto forte in futuro.\nInnovazione tecnologica.\nIl 14 giugno 1951 debutt\u00f2 in Formula 1 la BRM. La British Racing Motors fondata da Raymond Mays, decise di entrare in Formula 1, creando una vettura originale a sedici cilindri. Prima di partecipare alla gara inglese, partecip\u00f2 a gare non valide per il titolo dando dimostrazione di scarsa affidabilit\u00e0. A Silverstone le BRM arrivarono al quinto e settimo posto senza brillare. A Monza addirittura non si qualificarono. Dalla met\u00e0 degli anni '50 si affid\u00f2 ad Alfred Owen che costruir\u00e0 la leggenda di una delle Case pi\u00f9 importanti della storia.\nRisultati e classifiche.\nGare non valide per il Campionato Mondiale.\nNel 1951 sono state disputate anche 14 gare di Formula 1 non valide per il Campionato Mondiale.\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti; un punto aggiuntivo veniva assegnato al detentore del giro pi\u00f9 veloce. I punti venivano divisi equamente tra i piloti alla guida di una vettura condivisa; in questi casi il piazzamento a punti \u00e8 indicato con il simbolo \u2021 in tabella. Per la classifica finale valevano i migliori quattro risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64223", "revid": "827882", "url": "https://it.wikipedia.org/wiki?curid=64223", "title": "Campionato mondiale di Formula 1 1952", "text": "La stagione 1952 del Campionato mondiale FIA Piloti (comunemente detto mondiale di Formula 1) \u00e8 stata, nella storia della categoria, la 3\u00aa ad assegnare il Campionato Piloti. Il campionato per\u00f2 era assegnato su una serie di competizioni riservate alle vetture di Formula 2.\n\u00c8 iniziata il 18 maggio ed \u00e8 terminata il 7 settembre, dopo 8 gare. Il titolo mondiale piloti \u00e8 stato vinto da Alberto Ascari.\nSommario.\nIl campionato venne riservato, stante il ritiro della Alfa Romeo, e la mancanza di un numero adeguato di concorrenti, alle vetture di Formula 2. L'Alfa Romeo si era infatti ritirata dalle corse, lasciando la Ferrari come l'unica scuderia ufficiale a disporre di una Formula 1 competitiva. Per tale motivo il campionato venne riservato a vetture di Formula 2. In ogni caso tutte le gare europee sono state vinte dalla casa di Maranello. Ascari ha vinto tutti i sei Gran Premi ai quale ha partecipato, saltando il primo. Maserati e Gordini offrono piccole lotte, ma il pilota pi\u00f9 sorprendente tra le case minori \u00e8 Mike Hawthorn con la Cooper. Fangio, protagonista di un terribile incidente in una gara extra campionato, non prende parte al Mondiale.\nI punti vengono dati ai primi 5 classificati (8, 6, 4, 3, 2). 1 punto \u00e8 dato dal giro pi\u00f9 veloce. Solo i migliori 4 risultati su 8 valgono per la classifica. I punti che si divide il GP in due piloti con la stessa vettura vengono distribuiti equamente. Nel 1952 tutte le gare sono state corse secondo il regolamento di Formula 2.\nRiassunto della stagione.\nCon il ritiro delle Alfa Romeo e con l'incidente in una gara pre-mondiale a Fangio che non gli permette di partecipare, Alberto Ascari vince dominando il campionato del mondo. Salta la prima gara in Svizzera per prepararsi alla 500 miglia di Indianapolis, ma vince tutte le altre sei gare, ottenendo in 5 occasioni anche giro pi\u00f9 veloce (uno a pari merito con il suo ex-compagno Jos\u00e9 Froil\u00e1n Gonz\u00e1lez). Considerando i migliori quattro risultati, quelli validi per la classifica, Ascari ha fatto il massimo dei punti (36), 12 in pi\u00f9 del secondo classificato, Nino Farina. Ascari diventa cos\u00ec per la prima volta campione del mondo, pur essendo venuto meno il confronto con Fangio. Durante la stagione \u00e8 morto in un incidente Luigi Fagioli, tuttora il pi\u00f9 vecchio vincitore di un Gran Premio in Formula 1. Inoltre, in questa stagione debutt\u00f2 Mike Hawthorn, futuro campione del mondo.\nRisultati e classifiche.\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. Un punto aggiuntivo veniva assegnato al detentore del giro pi\u00f9 veloce; questo punto veniva diviso equamente tra i piloti detentori del medesimo giro veloce. Per la classifica finale valevano i migliori quattro risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64224", "revid": "124642305", "url": "https://it.wikipedia.org/wiki?curid=64224", "title": "Campionato mondiale di Formula 1 1953", "text": "La stagione 1953 del Campionato mondiale FIA \u00e8 stata, nella storia della categoria, la 4\u00aa ad assegnare il Campionato Piloti. \u00c8 iniziata il 18 gennaio ed \u00e8 terminata il 13 settembre, dopo 9 gare. Il titolo mondiale piloti \u00e8 andato per la seconda volta all'italiano Alberto Ascari.\nCome nel 1952, il campionato fu riservato alle Formula 2, mentre le auto da Formula 1 corsero solo gare non valide per il campionato, che ufficialmente era il \"Campionato del Mondo Piloti\".\nUnica eccezione, fu la 500 Miglia di Indianapolis, riservate alle vetture secondo il regolamento tecnico specifico; inoltre, durante la 500 Miglia di Indianapolis, l'annata del mondiale si rivel\u00f2 tragica, in quanto in Formula 1 si verificarono i primi decessi in pista da parte di Chet Miller durante le prove del 15 maggio e Carl Scarborough durante la gara del 30 maggio.\nLa Ferrari domin\u00f2 il campionato, vincendo sette gare su otto disputate con Ascari, Farina e Hawthorn.\nGare Mondiali.\nGran Premio d'Argentina.\nBuenos Aires - 18 gennaio 1953 - \"I Gran Premio de la Republica Argentina\"\nIl Campionato del Mondo 1953 si corre ancora con le Formula 2.\nDopo un anno di dominio Ferrari si spera nella nuova Maserati A6CGM e nel ritorno di Fangio proprio con la scuderia italiana.\nProprio nel Gran Premio d'Argentina la Maserati porta quattro vetture per Fangio, Gonzalez, Bonetto e Galvez.\nLa Ferrari risponde alla sfida con altrettante vetture, affidate al campione del Mondo Ascari, a Villoresi, Farina e al nuovo acquisto Hawthorn.\nIscritte anche quattro Gordini per Behra, Trintignant, Manzon e il locale Menditeguy.\nAscari segna il miglior tempo e parte in prima fila davanti a Fangio e i compagni di scuderia Villoresi e Farina.\nL'inizio della gara \u00e8 previsto alle 16 ma l'autodromo \u00e8 gi\u00e0 gremito molto tempo prima.\nI cancelli vengono chiusi ma una massa incredibile di gente preme disperatamente per entrare.\nMesso al corrente della situazione il presidente Peron dice \"I miei ragazzi fateli entrare\u2026\".\nUna marea di pubblico si sparge ovunque, e si corre tra due siepi umane.\nAscari scatta in testa mentre la folla avanza sempre pi\u00f9 verso la pista, togliendo visibilit\u00e0.\nUna ruota si stacca dalla Cooper di Schwelm e vola in mezzo alla folla ferendo varie persone.\nPoco dopo un bambino attraversa la strada mentre sopraggiunge la Ferrari di Farina, il pilota sterza e finisce in mezzo al pubblico facendo pi\u00f9 di dieci morti.\nUn'autoambulanza che procede in senso contrario alla gara sbanda e uccide altre due persone. Vince Ascari alla settima vittoria consecutiva. Fangio si ritira per rottura di un giunto.\n500 Miglia di Indianapolis.\nIndianapolis Motor Speedway - 30 maggio 1953 - \"XXXVII Indianapolis International Motor Sweepstakes\"\nGran Premio d'Olanda.\nZandvoort - 7 giugno 1953 - \"IV Grote Prijs van Nederland\"\nA cinque mesi dall'apertura in Argentina ed una settimana dopo la 500 Miglia di Indianapolis il campionato del Mondo torna sulla pista di Zandvoort nei Paesi Bassi.\nLa Ferrari si presenta con quattro vetture per Ascari, Villoresi, Farina e Hawthorn.\nLa Maserati con tre per Fangio, Gonzalez e Bonetto pi\u00f9 la privata per De Graffenried.\nGordini presenta Trintignant, Schell e Mieres l'inglese Connaught schiera Moss, Salvadori e McAlpine pi\u00f9 la privata di Johnny Claes.\nAnche questa gara non ha storia. Alberto Ascari parte in testa e arriva in testa mai insidiato da nessuno.\nFarina \u00e8 secondo, terza la Maserati di Gonzalez-Bonetto che proprio nel finale con l'argentino alla guida passa la Ferrari di Hawthorn.\nAscari \u00e8 gi\u00e0 in testa alla classifica iridata con un nettissimo margine dieci punti su Villoresi e undici su Gonzalez, Hawthorn e Farina.\nGran Premio del Belgio.\nSpa-Francorchamps - 21 giugno 1953 - \"XV Grote Prijs van Belgie\"\nDopo due settimane dal Gran Premio di Zandvoort la Formula 1 si ritrova sul circuito di Spa per il Gran Premio del Belgio.\nPer questo GP del Belgio Johnny Claes si presenta con la Maserati ufficiale insieme a Fangio, Gonzalez e Marimon.\nLa Ferrari si presenta Con Ascari, Villoresi, Farina e Hawthorn mentre la Gordini schiera Behra, Trintignant e Schell.\nIl pilota di casa Paul Frere si schiera con HWM e sar\u00e0 per questa gara compagno degli inglesi Collins e Macklin.\nChiudono lo schieramento piloti privati fra cui spiccha lo svizzero De Graffenried su Maserati.\nA sorpresa la pole va a Manuel Fangio davanti ad Ascari con l'altra Maserati di Gonzalez a chiudere la prima fila.\nLe Ferrari di Villoresi e Farina occupano la seconda.\nI due argentini della Maserati scattano in testa con Fangio poi Gonzalez lo supera. Ascari segue in terza posizione.\nMa all'undicesimo giro si rompe l'acceleratore sulla Maserati di Gonzalez.\nFangio va in testa con un vantaggio che sembra incolmabile. Ma le Maserati sono veloci ma fragili si ritira anche quella di Fangio.\nLa Maserati allora ferma il belga Claes; Fangio sale sulla vettura e rimonta su Ascari ma nel corso del 35\u00ba giro a causa\ndi una macchia d'olio alla curva Stavelot l'argentino perde il controllo ed esce di strada.\nAscari vince ancora, secondo \u00e8 Villoresi terzo Marimon l'allievo di Fangio alla sua seconda esperienza in gare iridate.\nGran Premio di Francia.\nReims - 5 luglio 1953 - \"XL Grand Prix de l'A.C.F.\"\nLa rivalit\u00e0 fra Ferrari e Maserati esplode nell'estate del 1953 nel Gran Premio di Francia sul circuito di Reims.\nCon una bellissima gara risolta soltanto nel finale.\nLe otto vetture (quattro per Team) occupano i primi otto posti in griglia con Ascari davanti a tutti.\nIn una prima fila con la prima Maserati di Bonetto e la Ferrari di Villoresi, Fangio e Gonzalez sono in seconda fila\nFarina, Hawthorn e Marimon in terza le prime vetture non ufficiali sono La Maserati di De Graffenried e la Ferrari di Rosier in quarta fila.\nGonzalez partito con il serbatoio mezzo vuoto fa la lepre nella prima parte di gara.\nDietro le tre Ferrari di Ascari, Farina, Hawthorn e la Maserati di Fangio si scambiano continuamente le posizioni in un susseguirsi di sorpassi e controsorpassi.\nRipreso Gonzalez i cinque continuano a scambiarsi le posizioni.\nFino a che Hawthorn rompe gli indugi e sembra allungare seguito da Fangio.\nLa gara si decider\u00e0 all'ultima curva dove l'inglese avr\u00e0 ragione di Fangio; Gonzalez arriva ad un solo secondo, Ascari a quattro.\n\u00c8 la prima vittoria di Hawthorn in Gran Premio iridato ed era dal 1923 che un inglese non vinceva in Francia.\nGran Premio di Gran Bretagna.\nSilverstone - 18 luglio 1953 - \"VI R.A.C. British Grand Prix\"\nDopo la bellissima gara di Reims c'\u00e8 tanta attesa per questo Gran Premio d'Inghilterra.\nAttesa ancora maggiore visto che in Francia ha vinto L'inglese Hawthorn.\nAlla gara partecipa anche Jimmy Stewart, fratello di 8 anni maggiore di Jackie che sar\u00e0 in futuro campione del mondo per tre volte.\nJimmy non ha molta fortuna e si ritira per un'uscita di strada a soli 10 giri dal termine.\nL'incertezza non dur\u00f2 neanche un giro dopo una buona partenza prima della fine del primo giro Fangio fu infilato da Ascari.\nIl pilota della Ferrari balza in testa e ci rimarr\u00e0 fino alla fine davanti a Fangio.\nDietro Hawthorn perde la terza posizione per un testacoda, Gonzalez appena conquistata la terza piazza deve rallentare\nper un problema meccanico cos\u00ec che alla fine sar\u00e0 il vecchio Farina a prendere l'ultimo posto sul podio.\nGran Premio di Germania.\nN\u00fcrburgring - 2 agosto 1953 - \"XVI Gro\u00dfer Preis von Deutschland\"\nFerrari e Maserati si danno adesso appuntamento sul Nurburgring con i soliti quattro piloti per parte.\nAscari, Farina, Hawthorn e Villoresi da una parte; Fangio, Marimon, Bonetto e De Graffenried dall'altra.\nQuest'ultimo per questa gara prende il posto di Gonzalez feritosi in una gara sport a Lisbona.\nIl resto sembrano essere solo numeri con tre Gordini e una vasta serie di vetture di Formula 2 ad arricchire lo schieramento.\nIn prova Ascari \u00e8 l'unico a scendere sotto i dieci minuti.\nIn prima fila accanto a lui Fangio su Maserati e i compagni di squadra Farina ed Hawthorn.\nIn seconda fila La Maserati di Bonetto la Ferrari di Hawthorn e la Gordini di Trintignant.\nAlla partenza Fangio prende la testa seguito da Ascari ma gi\u00e0 alla fine del primo giro l'italiano ha preso il comando.\nDietro Ascari, Fangio ed Hawthorn lottavano fra loro a suon di sorpassi.\nAl quinto giro Ascari passa davanti al box su tre ruote.\n\"Solo la sua grande abilit\u00e0 - scrisse Fangio - valse ad evitare una catastrofe. Seppe rimanere in equilibrio evitando un quasi certo capottamento\"\nPassa in testa Hawthorn davanti a Fangio ma dietro rinviene forte Farina che all'ottavo giro passa in testa.\nAscari salito poi sulla vettura di Villoresi d\u00e0 vita ad un inseguimento che lo porta a migliorare per tre volte il giro pi\u00f9 veloce.\nMa poi deve ritirarsi con il motore della sua Ferrari 500 in fumo.\nFarina va a vincere davanti a Fangio, Hawthorn e Bonetto.\nL'italiano dedica la vittoria ad un grande uomo ammalato che ha solo nove giorni di vita: Tazio Nuvolari.\nGran Premio di Svizzera.\nBremgarten - 23 agosto 1953 - \"XIII Gro\u00dfer Preis der Schweiz\"\nLa lotta fra Ferrari e Maserati si trasferisce sul circuito svizzero di Berna.\nFangio fa la pole davanti alle Ferrari di Ascari e Farina. In seconda fila la Gordini di\nTrintignant si inserisce nella lotta fra le due scuderie con il quarto tempo davanti a Marimon.\nCon Froilan Gonzalez ancora out la Maserati per questa gara affida una vettura ufficiale al tedesco Lang.\nFangio parte bene ma subito fora una gomma ed Ascari vola in testa davanti al compagno di team Farina.\nAl 47\u00ba giro il campione del mondo si ferma ai box per noie all'accensione, quando riparte \u00e8 terzo dietro a Farina e Hawthorn.\nMancano una ventina di giri alla fine e al box Ferrari viene esposta la bandiera gialla/Azzurra che significa di mantenere le posizioni.\nFarina crede di avere la gara in pugno, Hawthron si accontenta del secondo posto.\nAscari invece \u00e8 lanciatissimo e dopo qualche giro li supera entrambi e va a vincere.\nAscari e cos\u00ec Campione del Mondo per la seconda volta consecutiva.\nGran Premio d'Italia.\nMonza - 13 settembre 1953 - \"XXIV Gran Premio d'Italia\"\nNonostante Ascari sia gi\u00e0 campione del mondo la sfida fra Ferrari e Maserati continua pi\u00f9 che mai nel GP di casa.\nNel Gran Premio di Monza la Ferrari si schiera con ben sei vetture oltre alle solite per Ascari, Hawthorn, Farina e Villoresi\nci sono anche due Ferrari 553 per Carini e Maglioli.\nLa Maserati perdurando l'infortunio a Gonzalez schiera oltre a Fangio, Marimon, Bonetto e De Graffenried anche una vettura per le giovani speranze Mantovani e Musso.\nDopo le prove davanti a tutti la Ferrari di Ascari, con la Maserati di Fangio e la Ferrari di Farina in prima fila.\nSeconda per la Maserati di Marimon, e le Ferrari di Hawthorn e Villoresi. Terza per le altre due Maserati di De Graffenried e Bonetto con la solita Gordini di Trintignant.\nLa corsa offre uno spettacolo unico, i tre campioni del Mondo Ascari, Fangio e Farina si involano in testa e si scambiano continuamente le posizioni.\nFarina passa davanti a tutti per nove volte, Fangio per dodici, Ascari per ben 59 volte.\nLa gara come era logico si decide in volata all'ultima curva dell'ultimo giro.\nAscari l'affronta per primo a velocit\u00e0 troppo sostenuta, la macchina perde aderenza e va in testacoda, il doppiato Marimon gli piomba addosso.\nFarina che si trova all'esterno si butta coraggiosamente fuori pista per non finire nel mucchio.\nFangio trova un improbabile pertugio fra le vetture incidentate e va a vincere davanti a Farina ed Hawthorn.\nPer la Maserati \u00e8 la prima vittoria iridata, Fangio torna a vincere dopo due anni e sembra annunciare a tutti che il 1954 lo vedr\u00e0 tornare ai vertici.\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. I punti venivano divisi equamente tra i piloti alla guida di una vettura condivisa; in questi casi il piazzamento a punti \u00e8 indicato con il simbolo \u2021 in tabella. Un punto aggiuntivo veniva assegnato al detentore del giro pi\u00f9 veloce; questo punto veniva spartito tra i piloti detentori del medesimo giro veloce. Per la classifica finale valevano i migliori quattro risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64225", "revid": "1906976", "url": "https://it.wikipedia.org/wiki?curid=64225", "title": "Campionato mondiale di Formula 1 1954", "text": "La stagione 1954 del Campionato mondiale FIA di Formula 1 \u00e8 stata, nella storia della categoria, la 5\u00aa ad assegnare il Campionato Piloti. \u00c8 iniziata il 17 gennaio ed \u00e8 terminata il 24 ottobre, dopo 9 gare. Il titolo mondiale piloti \u00e8 andato per la seconda volta al campione argentino Juan Manuel Fangio.\nRiassunto della stagione.\nDopo due stagioni corse con il regolamento tecnico di categoria Formula 2 si pass\u00f2 dai motori da 2,0 a 2,5 litri (Unica eccezione, fu la 500 Miglia di Indianapolis, riservate alle vetture secondo il regolamento tecnico specifico).\nLa Mercedes-Benz ritorn\u00f2 nel mondo dei Gran Premi all'appuntamento francese con una vettura carenata che Fangio e Kling portarono subito al 1\u00ba e 2\u00ba posto in gara. Successivamente lo stesso modello si dimostr\u00f2 inadatto a Silverstone e la casa tedesca produsse un telaio convenzionale per il N\u00fcrburgring, vincendo tre delle rimanenti quattro gare in programma.\nGare Mondiali.\nGran Premio d'Argentina.\nBuenos Aires - 17 gennaio 1954 - \"II Gran Premio de la Republica Argentina\"\n500 Miglia di Indianapolis.\nIndianapolis Motor Speedway - 31 maggio 1954 - \"XXXVIII Indianapolis International Motor Sweepstakes\"\nGran Premio del Belgio.\nSpa-Francorchamps - 20 giugno 1954 - \"XVI Grote Prijs van Belgie\"\nGran Premio di Francia.\nReims - 4 luglio 1954 - \"XLI Grand Prix de l'A.C.F.\"\nGran Premio di Gran Bretagna.\nSilverstone - 17 luglio 1954 - \"VII R.A.C. British Grand Prix\"\nGran Premio di Germania.\nN\u00fcrburgring - 1\u00ba agosto 1954 - \"XVII Gro\u00dfer Preis von Deutschland, Grand Prix d'Europe\"\nGran Premio di Svizzera.\nBremgarten - 22 agosto 1954 - \"XIV Gro\u00dfer Preis der Schweiz\"\nGran Premio d'Italia.\nMonza - 5 settembre 1954 - \"XXV Gran Premio d'Italia\"\nGran Premio di Spagna.\nPedralbes - 24 ottobre 1954 - \"XII Gran Premio de Espa\u00f1a\"\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. I punti venivano divisi equamente tra i piloti alla guida di una vettura condivisa; in questi casi il piazzamento a punti \u00e8 indicato con il simbolo \u2021 in tabella. Un punto aggiuntivo veniva assegnato al detentore del giro pi\u00f9 veloce; questo punto veniva spartito tra i piloti detentori del medesimo giro veloce. Per la classifica finale valevano i migliori cinque risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64226", "revid": "827882", "url": "https://it.wikipedia.org/wiki?curid=64226", "title": "Campionato mondiale di Formula 1 1955", "text": "La stagione 1955 del Campionato mondiale FIA di Formula 1 \u00e8 stata, nella storia della categoria, la 6\u00aa ad assegnare il Campionato Piloti. \u00c8 iniziata il 19 gennaio ed \u00e8 terminata l'11 settembre, dopo 7 gare. Il titolo mondiale piloti \u00e8 andato per la terza volta al campione argentino Juan Manuel Fangio.\nRiassunto della stagione.\nLe Mercedes-Benz dominarono la stagione 1955, con Fangio vincitore di quattro gare ed il suo nuovo compagno Moss vittorioso nel Gran Premio di casa. La Ferrari vinse a Monaco dopo che le Mercedes si ritirarono e Ascari fin\u00ec nelle acque del porto. Uscitone incolume, mor\u00ec a Monza quattro giorni dopo. Il disastro alla 24 Ore di Le Mans, che cost\u00f2 la vita al pilota Pierre Levegh e a 80 spettatori, port\u00f2 alla cancellazione dei Gran Premi di Francia, Germania, Spagna e Svizzera.\nGare Mondiali.\nGran Premio d'Argentina.\nBuenos Aires - 16 gennaio 1955 - \"III Gran Premio de la Republica Argentina\"\nGran Premio di Monaco.\nCircuito di Montecarlo - 22 maggio 1955 - \"XIII Grand Prix Automobile de Monaco, Grand Prix d'Europe\"\n500 Miglia di Indianapolis.\nIndianapolis Motor Speedway - 30 maggio 1955 - \"XXXIX Indianapolis International Motor Sweepstakes\"\nGran Premio del Belgio.\nSpa-Francorchamps - 5 giugno 1955 - \"XVII Grote Prijs van Belgie\"\nGran Premio d'Olanda.\nZandvoort - 19 giugno 1955 - \"VI Grote Prijs van Nederland, Grand Prix d'Europe\"\nGran Premio di Gran Bretagna.\nAintree - 16 luglio 1955 - \"VIII R.A.C. British Grand Prix\"\nGran Premio d'Italia.\nAutodromo Nazionale di Monza - 11 settembre 1955 - \"XXVI Gran Premio d'Italia\"\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. I punti venivano divisi equamente tra i piloti alla guida di una vettura condivisa; in questi casi il piazzamento a punti \u00e8 indicato con il simbolo \u2021 in tabella. Un punto aggiuntivo veniva assegnato al detentore del giro pi\u00f9 veloce. Per la classifica finale valevano i migliori cinque risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64227", "revid": "827882", "url": "https://it.wikipedia.org/wiki?curid=64227", "title": "Campionato mondiale di Formula 1 1956", "text": "La stagione 1956 del Campionato mondiale FIA di Formula 1 \u00e8 stata, nella storia della categoria, la 7\u00aa ad assegnare il Campionato Piloti. \u00c8 iniziata il 22 gennaio ed \u00e8 terminata il 2 settembre, dopo 8 gare. Il titolo mondiale piloti \u00e8 andato per la quarta volta al campione argentino Juan Manuel Fangio.\nRiassunto della stagione.\nDopo il ritiro delle Mercedes Fangio arriv\u00f2 alla Ferrari e corse il campionato con le Lancia D50 cedute dalla squadra torinese in seguito all'abbandono dal Campionato Mondiale. Gli sfidanti pi\u00f9 temibili furono Moss su Maserati ed il compagno di team Peter Collins, ed anche le auto britanniche Vanwall, Connaught e BRM mostrarono risultati promettenti. Moss e Collins vinsero 2 gare ciascuno, ma la vittoria di Fangio condivisa con Musso in Argentina fece la differenza.\nGare Mondiali.\nGran Premio d'Argentina.\nBuenos Aires - 22 gennaio 1956 - \"IV Gran Premio de la Republica Argentina\"\nGran Premio di Monaco.\nMontecarlo - 13 maggio 1956 - \"XIV Grand Prix Automobile de Monaco\"\n500 Miglia di Indianapolis.\nIndianapolis Motor Speedway - 30 maggio 1956 - \"XL Indianapolis International Sweepstakes\"\nGran Premio del Belgio.\nSpa-Francorchamps - 3 giugno 1956 - \"XVIII Grote Prijs van Belgie\"\nGran Premio di Francia.\nReims - 1\u00ba luglio 1956 - \"XLII Grand Prix de l'A.C.F.\"\nGran Premio di Gran Bretagna.\nSilverstone - 14 luglio 1956 - \"IX R.A.C. British Grand Prix\"\nGran Premio di Germania.\nN\u00fcrburgring - 5 agosto 1956 - \"XVIII Gro\u00dfer Preis von Deutschland\"\nGran Premio d'Italia.\nMonza - 2 settembre 1956 - \"XXVII Gran Premio d'Italia, Grand Prix d'Europe\"\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. I punti venivano divisi equamente tra i piloti alla guida di una vettura condivisa; in questi casi il piazzamento a punti \u00e8 indicato con il simbolo \u2021 in tabella. Un punto aggiuntivo veniva assegnato al detentore del giro pi\u00f9 veloce. Per la classifica finale valevano i migliori cinque risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64228", "revid": "827882", "url": "https://it.wikipedia.org/wiki?curid=64228", "title": "Campionato mondiale di Formula 1 1957", "text": "La stagione 1957 del Campionato mondiale FIA di Formula 1 \u00e8 stata, nella storia della categoria, l'8\u00aa ad assegnare il Campionato Piloti. \u00c8 iniziata il 13 gennaio ed \u00e8 terminata l'8 settembre, dopo 8 gare. Il titolo mondiale piloti \u00e8 andato per la quinta volta al campione argentino Juan Manuel Fangio.\nRiassunto stagione.\nIl team Vanwall divenne molto competitivo durante la stagione, sebbene la Connaught fu costretta al ritiro per mancanza di fondi e la BRM rimase inaffidabile. Fangio conquist\u00f2 il suo quinto ed ultimo Titolo Mondiale, e la Vanwall fu vittoriosa in tre gare. La gara di Fangio al N\u00fcrburgring, dove sorpass\u00f2 Hawthorn e Collins durante il penultimo giro dopo aver preso quasi un minuto di distacco rimase un classico. Questa fu l'ultima stagione nella quale furono possibili i cambi di pilota al volante delle auto durante il Gran Premio.\nGare Mondiali.\nGran Premio d'Argentina.\nBuenos Aires - 13 gennaio 1957 - \"V Gran Premio de la Republica Argentina\"\nGran Premio di Monaco.\nMontecarlo - 19 maggio 1957 - \"XV Grand Prix Automobile de Monaco\"\n500 Miglia di Indianapolis.\nIndianapolis - 30 maggio 1957 - \"XLI Indianapolis International Motor Sweepstakes\"\nGran Premio di Francia.\nRouen - 7 luglio 1957 - \"XLIII Grand Prix de l'A.C.F.\"\nGran Premio di Gran Bretagna.\nAintree - 20 luglio 1957 - \"X R.A.C. British Grand Prix, Grand Prix d'Europe\"\nGran Premio di Germania.\nN\u00fcrburgring - 4 agosto 1957 - \"XIX Gro\u00df Preis von Deutschland\"\nGran Premio di Pescara.\nPescara - 18 agosto 1957 - \"XXV Gran Premio di Pescara\"\nGran Premio d'Italia.\nAutodromo Nazionale di Monza - 8 settembre 1957 - \"XXVIII Gran Premio d'Italia\"\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. I punti venivano divisi equamente tra i piloti alla guida di una vettura condivisa; in questi casi il piazzamento a punti \u00e8 indicato con il simbolo \u2021 in tabella. Un punto aggiuntivo veniva assegnato al detentore del giro pi\u00f9 veloce. Per la classifica finale valevano i migliori cinque risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64229", "revid": "123904476", "url": "https://it.wikipedia.org/wiki?curid=64229", "title": "Campionato mondiale di Formula 1 1958", "text": "La stagione 1958 del Campionato mondiale FIA di Formula 1 \u00e8 stata, nella storia della categoria, la 9\u00aa ad assegnare il Campionato Piloti e la 1\u00aa ad assegnare il Campionato Costruttori. \u00c8 iniziata il 19 gennaio e terminata il 19 ottobre, dopo 11 gare. Il titolo mondiale piloti \u00e8 andato per la prima volta al britannico Mike Hawthorn, mentre il Titolo Costruttori \u00e8 stato conquistato dalla Vanwall.\nIl pilota della Kurtis Kraft Pat O'Connor, i piloti della scuderia Ferrari Luigi Musso e Peter Collins e il pilota della Vanwall Stuart Lewis-Evans sono deceduti durante questo campionato.\nGare mondiali.\nGran Premio d'Argentina.\nBuenos Aires - 19 gennaio 1958 - \"VI Gran Premio de la Republica Argentina\"\nGran Premio di Monaco.\nMonte Carlo - 18 maggio 1958 - \"XVI Grand Prix Automobile de Monaco\"\nGran Premio d'Olanda.\nZandvoort - 26 maggio 1958 - \"VII Grote Prijs van Nederland\"\n500 Miglia di Indianapolis.\nIndianapolis - 30 maggio 1958 - \"XLII Indianapolis International Motor Sweepstakes\"\nGran Premio del Belgio.\nSpa-Francorchamps - 15 giugno 1958 - \"XIX Grote Prijs van Belgie, Grand Prix d'Europe\"\nGran Premio di Francia.\nReims - 6 luglio 1958 - \"XLIV Grand Prix de l'A.C.F.\"\nGran Premio di Gran Bretagna.\nSilverstone - 19 luglio 1958 - \"XI RAC British Grand Prix\"\nGran Premio di Germania.\nN\u00fcrburgring - 3 agosto 1958 - \"XX Gro\u00dfer Preis von Deutschland\"\nGran Premio di Portogallo.\nOporto - 24 agosto 1958 - \"VII Grande Pr\u00eamio de Portugal\"\nGran Premio d'Italia.\nMonza - 7 settembre 1958 - \"XXIX Gran Premio d'Italia\"\nGran Premio del Marocco.\nAin-Diab - 19 ottobre 1958 - \"VII Grand Prix du Maroc\"\nClassifiche.\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. Un punto aggiuntivo veniva assegnato al detentore del giro pi\u00f9 veloce. Per la classifica finale valevano i migliori sei risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64230", "revid": "1782831", "url": "https://it.wikipedia.org/wiki?curid=64230", "title": "Campionato mondiale di Formula 1 1959", "text": "La stagione 1959 del Campionato mondiale FIA di Formula 1 \u00e8 stata, nella storia della categoria, la 10\u00aa ad assegnare il Campionato Piloti e la 2\u00aa ad assegnare il Campionato Costruttori. \u00c8 iniziata il 10 maggio e terminata il 12 dicembre, dopo 9 gare. Il titoli mondiali sono andati per la prima volta al pilota Jack Brabham ed al costruttore Cooper.\nGare Mondiali.\nGran Premio di Monaco.\nMontecarlo - 10 maggio 1959 - \"XVII Grand Prix Automobile de Monaco\"\n500 Miglia di Indianapolis.\nIndianapolis Motor Speedway - 30 maggio 1959 - \"XLIII Indianapolis International Motor Sweepstakes\"\nGran Premio d'Olanda.\nZandvoort - 31 maggio 1959 - \"VIII Grote Prijs van Nederland\"\nGran Premio di Francia.\nReims - 5 luglio 1959 - \"XLV Grand Prix de l'A.C.F., Grand Prix d'Europe\"\nGran Premio di Gran Bretagna.\nAintree - 18 luglio 1959 - \"XII RAC British Grand Prix\"\nGran Premio di Germania.\nAVUS - 2 agosto 1959 - \"XXI Gro\u00dfer Preis von Deutschland\"\nGran Premio di Portogallo.\nCircuito di Monsanto - 23 agosto 1959 - \"VIII Grande Pr\u00eamio de Portugal\"\nGran Premio d'Italia.\nMonza - 13 settembre 1959 - \"XXX Gran Premio d'Italia\"\nGran Premio degli Stati Uniti.\nSebring - 12 dicembre 1959 - \"II United States Grand Prix\"\nClassifica piloti.\nIl sistema di punteggio prevedeva l'attribuzione ai primi cinque classificati rispettivamente di 8, 6, 4, 3 e 2 punti. Un punto aggiuntivo veniva assegnato al detentore del giro pi\u00f9 veloce; questo punto veniva spartito tra i piloti detentori del medesimo giro veloce. Per la classifica finale valevano i migliori cinque risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64231", "revid": "125609871", "url": "https://it.wikipedia.org/wiki?curid=64231", "title": "Campionato mondiale di Formula 1 1960", "text": "La stagione 1960 del Campionato mondiale FIA di Formula 1 \u00e8, nella storia della categoria, l'11\u00aa ad assegnare il Campionato Piloti e la 3\u00aa ad assegnare il Campionato Costruttori. \u00c8 iniziata il 7 febbraio ed \u00e8 terminata il 20 novembre, dopo 10 gare. I titoli mondiali sono andati per il secondo anno consecutivo a Jack Brabham e alla Cooper.\nPer l'ultima volta tra le prove mondiali si annovera anche la 500 Miglia di Indianapolis che dal 1961 non far\u00e0 pi\u00f9 parte del campionato.\nRiassunto della stagione.\nGran Premio d'Argentina.\nOrdine d'arrivo\nGran Premio di Monaco.\nOrdine d'arrivo\n500 Miglia di Indianapolis.\nOrdine d'arrivo\nGran Premio d'Olanda.\nOrdine d'arrivo\nGran Premio del Belgio.\nOrdine d'arrivo\nGran Premio di Francia.\nOrdine d'arrivo\nGran Premio di Gran Bretagna.\nOrdine d'arrivo\nGran Premio di Portogallo.\nOrdine d'arrivo\nGran Premio d'Italia.\nOrdine d'arrivo\nGran Premio degli Stati Uniti.\nOrdine d'arrivo\nRisultati e Classifiche.\nPiloti.\nIl sistema di punteggio prevedeva l'attribuzione ai primi sei classificati rispettivamente di 8, 6, 4, 3, 2 e un punto. Per la classifica finale valevano i migliori sei risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati.\nNel GP d'Argentina Stirling Moss, dopo essersi ritirato dalla corsa per un problema meccanico, nella seconda parte di gara sal\u00ec sulla vettura fino a quel momento guidata da Maurice Trintignant, portandola al traguardo al terzo posto: avendo condiviso la vettura, nessuno dei due piloti ottenne punti iridati."}
{"id": "64232", "revid": "580197", "url": "https://it.wikipedia.org/wiki?curid=64232", "title": "Campionato mondiale di Formula 1 1961", "text": "La stagione 1961 del Campionato mondiale FIA di Formula 1 \u00e8, nella storia della categoria, la 12\u00aa ad assegnare il Campionato Piloti e la 4\u00aa ad assegnare il Campionato Costruttori. \u00c8 iniziata il 14 maggio ed \u00e8 terminata l'8 ottobre, dopo 8 gare. La stagione \u00e8 stata caratterizzata dal duello interno alla Ferrari tra Phil Hill e Wolfgang von Trips, conclusosi tragicamente al Gran Premio d'Italia con la morte del pilota tedesco in seguito ad un drammatico incidente in cui persero la vita anche 13 spettatori. Come diretta conseguenza di questo tragico evento nel campionato piloti la spunt\u00f2 proprio il pilota statunitense, mentre in quello costruttori vinse la Ferrari.\nDopo vari anni non fa pi\u00f9 parte dalla serie di gare valide per il mondiale la 500 Miglia di Indianapolis.\nRegolamento.\nLa principale novit\u00e0 della stagione 1961 \u00e8 rappresentata dall'introduzione di un nuovo regolamento tecnico concepito per contenere le prestazioni velocistiche. La cilindrata massima dei motori aspirati viene diminuita da 2.500 a 1.500 cm\u00b3 ed \u00e8 totalmente proibita la sovralimentazione dei propulsori mediante compressori volumetrici o turbocompressori. Inoltre, vengono introdotti il limite di peso minimo, pari a 450 kg, e l'obbligo di utilizzare carburante con numero massimo di 100 ottani e di dotare il veicolo del motorino d'avviamento e della retromarcia.\nPer il secondo anno consecutivo viene modificato il sistema di attribuzione dei punti. Al fine di dare un maggiore peso alla vittoria, al primo classificato vengono assegnati 9 punti, contro gli 8 nelle stagioni precedenti.\nPiloti e Costruttori.\nLa Scuderia Ferrari, in seguito alle modifiche del regolamento tecnico, sembra la scuderia meglio preparata per affrontare la stagione; il suo trio di piloti composto da Phil Hill, Wolfgang von Trips e Richie Ginther parte dunque con il favore dei pronostici.\nLa Cooper, dominatrice della stagione precedente, conferma la sua coppia di piloti formata dal campione del mondo Jack Brabham e Bruce McLaren, mentre il Team Lotus affida la nuova Lotus 21 a Innes Ireland e al promettente Jim Clark.\nStirling Moss deve invece accontentarsi della vecchia Lotus 18 del team di Rob Walker.\nLa BRM, nell'incapacit\u00e0 di produrre un nuovo blocco motore conforme al regolamento, utilizza per la stagione motori Climax e schiera Graham Hill e Tony Brooks che sostituisce Joakim Bonnier, passato alla Porsche.\nRiassunto della stagione.\nGran Premio di Monaco.\nOrdine d'arrivo\nGran Premio d'Olanda.\nOrdine d'arrivo\nGran Premio del Belgio.\nOrdine d'arrivo\nGran Premio di Francia.\nOrdine d'arrivo\nGran Premio di Gran Bretagna.\nOrdine d'arrivo\nGran Premio di Germania.\nOrdine d'arrivo\nGran Premio d'Italia.\nOrdine d'arrivo\nGran Premio degli Stati Uniti.\nOrdine d'arrivo\nRisultati e classifiche.\nPiloti.\nIl sistema di punteggio prevedeva l'attribuzione ai primi sei classificati rispettivamente di 9, 6, 4, 3, 2 e un punto. Per la classifica finale valevano i migliori cinque risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64233", "revid": "580197", "url": "https://it.wikipedia.org/wiki?curid=64233", "title": "Campionato mondiale di Formula 1 1962", "text": "La stagione 1962 del Campionato mondiale FIA di Formula 1 \u00e8, nella storia della categoria, la 13\u00aa ad assegnare il Campionato Piloti e la 5\u00aa ad assegnare il Campionato Costruttori. \u00c8 iniziata il 20 maggio ed \u00e8 terminata il 29 dicembre, dopo 9 gare. I titoli mondiali sono andati al pilota Graham Hill e alla scuderia BRM.\nRiassunto della stagione.\nGran Premio d'Olanda.\nOrdine d'arrivo\nGran Premio di Monaco.\nOrdine d'arrivo\nGran Premio del Belgio.\nOrdine d'arrivo\nGran Premio di Francia.\nOrdine d'arrivo\nGran Premio di Gran Bretagna.\nOrdine d'arrivo\nGran Premio di Germania.\nOrdine d'arrivo\nGran Premio d'Italia.\nOrdine d'arrivo\nGran Premio degli Stati Uniti.\nOrdine d'arrivo\nGran Premio del Sudafrica.\nOrdine d'arrivo\nRisultati e classifiche.\nClassifica Piloti.\nIl sistema di punteggio prevedeva l'attribuzione ai primi sei classificati rispettivamente di 9, 6, 4, 3, 2 e un punto. Per la classifica finale valevano i migliori cinque risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64234", "revid": "1516087", "url": "https://it.wikipedia.org/wiki?curid=64234", "title": "Campionato mondiale di Formula 1 1963", "text": "La stagione 1963 del Campionato mondiale FIA di Formula 1 fu, nella storia della categoria, la 14\u00aa ad assegnare il Campionato Piloti e la 6\u00aa ad assegnare il Campionato Costruttori. Inizi\u00f2 il 26 maggio e termin\u00f2 il 28 dicembre, dopo 10 gare.\nAl termine della stagione risultarono vincitori Jim Clark e il Team Lotus, entrambi alla loro prima affermazione mondiale.\nGare Mondiali.\nGran Premio di Monaco.\nMontecarlo - 26 maggio 1963 - \"XXI Grand Prix de Monaco\", \"XXIII Grand Prix d'Europe\"\nOrdine d'arrivo\nGran Premio del Belgio.\nSpa-Francorchamps - 9 giugno 1963 - \"XXIII Grote Prijs van Belgie\"\nOrdine d'arrivo\nGran Premio d'Olanda.\nZandvoort - 23 giugno 1963 - \"XII Grote Prijs van Nederland\"\nOrdine d'arrivo\nGran Premio di Francia.\nReims - 30 giugno 1963 - \"49e Grand Prix de l'A.C.F.\"\nOrdine d'arrivo\nGran Premio di Gran Bretagna.\nSilverstone - 20 luglio 1963 - \"16th RAC British Grand Prix\"\nOrdine d'arrivo\nGran Premio di Germania.\nN\u00fcrburgring - 4 agosto 1963 - \"XXV Gro\u00dfer Preis von Deutschland\"\nOrdine d'arrivo\nGran Premio d'Italia.\nMonza - 8 settembre 1963 - \"34\u00ba Gran Premio d'Italia\"\nOrdine d'arrivo\nGran Premio degli Stati Uniti.\nWatkins Glen - 6 ottobre 1963 - \"VI United States Grand Prix\"\nOrdine d'arrivo\nGran Premio del Messico.\nMagdalena Mixhuca - 27 ottobre 1963 - \"II Gran Premio de Mexico\"\nOrdine d'arrivo\nGran Premio del Sudafrica.\nEast London - 28 dicembre 1963 - \"X South African Grand Prix\"\nOrdine d'arrivo\nRisultati e classifiche.\nClassifica piloti.\nI punti erano assegnati nel seguente modo: 9 al vincitore, 6 al secondo, 4 al terzo, 3 al quarto, 2 al quinto, 1 al sesto. Solo i sei migliori risultati ottenuti erano validi per il Campionato.\nClassifica costruttori.\nI punti erano assegnati con il seguente criterio: 9 al vincitore, 6 al secondo, 4 al terzo, 3 al quarto, 2 al quinto e 1 al sesto. Per il Campionato Costruttori erano validi solo i punti fatti segnare dal pilota piazzato meglio in ciascuna gara."}
{"id": "64235", "revid": "6923", "url": "https://it.wikipedia.org/wiki?curid=64235", "title": "Campionato mondiale di Formula 1 1964", "text": "La stagione 1964 del Campionato mondiale FIA di Formula 1 \u00e8 stata, nella storia della categoria, la 15\u00aa ad assegnare il Campionato Piloti e la 7\u00aa ad assegnare il Campionato Costruttori. \u00c8 iniziata il 10 maggio e terminata il 25 ottobre, dopo 10 gare. Il titolo dei piloti \u00e8 andato per la prima volta a John Surtees e il titolo costruttori per la seconda volta alla Ferrari.\nRiassunto della stagione.\nIl Campionato 1964, combattuto tra Jim Clark, John Surtees e Graham Hill, fu deciso al Gran Premio del Messico. Hill si trov\u00f2 2 giri di distacco dopo una collisione con la Ferrari di Lorenzo Bandini. Clark fu costretto a fermarsi a causa di una perdita d'olio all'ultimo giro e la Ferrari segnal\u00f2 allo stesso Bandini di far passare il compagno di squadra Surtees, che con il secondo posto conquist\u00f2 il Titolo Mondiale con un punto di vantaggio su Hill. Tra gli altri avvenimenti della stagione si rilevano il debutto della Honda in Formula 1 (al Gran Premio di Germania), l'incidente fatale di Carel Godin de Beaufort allo stesso Gran Premio di Germania nonch\u00e9 il ritiro di Maurice Trintignant dalle corse a 46 anni, dopo una delle pi\u00f9 lunghe carriere automobilistiche di sempre.\nGare Mondiali.\nGran Premio di Monaco.\nMonte Carlo - 10 maggio 1964 - \"XXII Grand Prix Automobile de Monaco\"\nGran Premio d'Olanda.\nZandvoort - 24 maggio 1964 - \"XIII Grote Prijs van Nederland\"\nGran Premio del Belgio.\nCircuit de Spa-Francorchamps - 14 giugno 1964 - \"XXIV Grote Prijs van Belgie\"\nGran Premio di Francia.\nCircuit Rouen les Essarts - 28 giugno 1964 - \"L Grand Prix de l'A.C.F.\"\nGran Premio di Gran Bretagna.\nBrands Hatch - 11 luglio 1964 - \"XVII RAC British Grand Prix, Grand Prix d'Europe\"\nGran Premio di Germania.\nN\u00fcrburgring - 2 agosto 1964 - \"XXVI Gro\u00dfer Preis von Deutschland\"\nGran Premio d'Austria.\nAerodromo Hinterstoisser-Zeltweg - 23 agosto 1964 - \"II Gro\u00dfer Preis von \u00d6sterreich\"\nGran Premio d'Italia.\nAutodromo Nazionale di Monza - 6 settembre 1964 - \"XXXV Gran Premio d'Italia\"\nGran Premio degli Stati Uniti d'America.\nWatkins Glen - 4 ottobre 1964 - \"VII United States Grand Prix\"\nGran Premio del Messico.\nAutodromo de la Ciudad de Mexico Magdalena Mixhuca - 25 ottobre 1964 - \"III Gran Premio de M\u00e9xico\"\nRisultati e classifiche.\nGare non valide per il mondiale.\nNella stagione venne anche disputata la prima edizione della Formula Tasman; la serie impiegava vecchie vetture di Formula 1.\nClassifica Piloti.\nIl sistema di punteggio prevedeva l'attribuzione ai primi sei classificati rispettivamente di 9, 6, 4, 3, 2 e un punto. Per la classifica finale valevano i migliori sei risultati e per questo motivo Surtees divenne campione del mondo: Hill totalizz\u00f2 41 punti di cui 39 validi, mentre Surtees registr\u00f2 40 punti, tutti validi. Nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64236", "revid": "124691378", "url": "https://it.wikipedia.org/wiki?curid=64236", "title": "Campionato mondiale di Formula 1 1965", "text": "La stagione 1965 del Campionato mondiale FIA di Formula 1 \u00e8 stata, nella storia della categoria, la 16\u00aa ad assegnare il Campionato Piloti e l'8\u00aa ad assegnare il Campionato Costruttori. \u00c8 iniziata il 1\u00ba gennaio e terminata il 24 ottobre, dopo 10 gare. Il titolo piloti \u00e8 andato a Jim Clark e il titolo costruttori alla Lotus.\nRiassunto della stagione.\nRitenendosi derubato da John Surtees l'anno precedente, Jim Clark mirando ad una rivincita, riesce a disporre di un carburante pi\u00f9 efficiente per la sua Lotus. Mentre infatti la BRM, ritenuta da molti leggermente superiore alla Lotus, deve scontare il lato umano dei suoi piloti e la Ferrari \u00e8 distratta dagli impegni nei Prototipi, Clark e la Lotus formano un binomio vincente, riuscendo a vincere anche un gran premio, quello del Sudafrica, con il busto protettivo per le conseguenze di una brutta caduta sul ghiaccio ed uno, quello di Gran Bretagna, con la monoposto in avaria per 30 degli 80 giri previsti. Clark e la Lotus riescono a dominare anche la 500 Miglia di Indianapolis, con lo scozzese che diventa il primo pilota di Formula 1 a realizzare l'impresa.\nNel primo gran premio della stagione, in Sudafrica, si verifica un fatto curioso: la bandiera a scacchi \u00e8 esposta a Clark con un giro di anticipo. Clark, proseguendo di slancio, riesce comunque a completare la distanza prevista.\nLa Lotus vive anche due brutti momenti, con vetture affidate a team privati: durante il Gran Premio di Monaco la vettura di Paul Hawkins finisce nelle acque del porto, mentre in Belgio la macchina di Richard Attwood centra un palo del telegrafo e si incendia. In entrambi i casi, fortunatamente, i piloti escono illesi dall'incidente\nTra gli altri eventi da segnalare per la stagione 1965, il debutto di Jackie Stewart su BRM (riuscir\u00e0 a piazzarsi 3\u00b0 nella classifica iridata, vincendo pure il Gran Premio d'Italia) e la prima vittoria nel mondiale di Formula 1, di una marca non europea: la Honda RA272 guidata dallo statunitense Richie Ginther si aggiudica infatti la prova conclusiva del campionato, il gran premio del Messico.\nGare Mondiali.\nGran Premio del Sud Africa.\nCircuito di East London - 1\u00ba gennaio 1965 - \"XI South African Grand Prix\"\nGran Premio di Monaco.\nMonte Carlo - 30 maggio 1965 - \"23e Grand Prix Automobile de Monaco\"\nGran Premio del Belgio.\nCircuit de Spa-Francorchamps - 13 giugno 1965 - \"XXV Grote Prijs van Belgie, Grand Prix d'Europe\"\nGran Premio di Francia.\nCircuito di Clermont-Ferrand - 27 giugno 1965 - \"51e Grand Prix de l'A.C.F.\"\nGran Premio di Gran Bretagna.\nSilverstone - 10 luglio 1965 - \"RAC British Grand Prix\"\nGran Premio d'Olanda.\nZandvoort - 18 luglio 1965 - \"XIV Grote Prijs van Nederland\"\nGran Premio di Germania.\nN\u00fcrburgring - 1\u00ba agosto 1965 - \"XXVII Gro\u00dfer Preis von Deutschland\"\nGran Premio d'Italia.\nAutodromo Nazionale di Monza - 12 settembre 1965 - \"36\u00ba Gran Premio d'Italia\"\nGran Premio degli Stati Uniti.\nWatkins Glen - 3 ottobre 1965 - \"VIII United States Grand Prix\"\nGran Premio del Messico.\nAutodromo de la Ciudad de Mexico Magdalena Mixhuca - 24 ottobre 1965 - \"IV Gran Premio de Mexico\"\nClassifica piloti.\nIl sistema di punteggio prevedeva l'attribuzione ai primi sei classificati rispettivamente di 9, 6, 4, 3, 2 e un punto. Per la classifica finale valevano i migliori sei risultati; nella colonna \"Punti\" sono indicati i punti effettivamente validi per il campionato, tra parentesi i punti totali conquistati."}
{"id": "64237", "revid": "610351", "url": "https://it.wikipedia.org/wiki?curid=64237", "title": "Campionato mondiale di Formula 1 1966", "text": "La stagione 1966 del Campionato mondiale FIA di Formula 1 \u00e8 stata, nella storia della categoria, la 17\u00aa ad assegnare il Campionato Piloti e la 9\u00aa ad assegnare il Campionato Costruttori. \u00c8 iniziata il 22 maggio e terminata il 23 ottobre, dopo 9 gare. Il titolo dei piloti and\u00f2 a Jack Brabham, Campione del Mondo per la terza volta in carriera; il titolo costruttori fu vinto dal team del pilota australiano, la Brabham.\nNorme tecniche.\nLa stagione 1966 segna un punto di svolta nella storia della F1, dato che entrarono in vigore nuove norme tecniche che prevedevano un raddoppio della cilindrata massima, rispetto ai precedenti 1.500 cm\u00b3, con un limite di peso pari a 500 kg. Venivano altres\u00ec ammessi propulsori sovralimentati fino a 1.500 cm\u00b3, oltre a motori Wankel e a turbina, senza limiti di cubatura. Tali variazioni erano stata adottate in seguito alle trattative per la creazione della \"Formula Intercontinentale\" che nelle intenzioni dei suoi promotori avrebbe dovuto unificare le norme tecniche della Formula 1 e della Formula Indianapolis. \nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1966.\nI seguenti team e piloti parteciparono al campionato mondiale di Formula 1 al Gran Premio di Germania con vetture di Formula 2.\nGare Mondiali.\nGran Premio di Monaco.\nMonte Carlo - 22 maggio 1966 - \"24e Grand Prix Automobile de Monaco\"\nGran Premio del Belgio.\nCircuit de Spa-Francorchamps - 12 giugno 1966 - \"XXVI Grote Prijs van Belgie\"\nGran Premio di Francia.\nReims - 3 luglio 1966 - \"52e Grand Prix de l'A.C.F., Grand Prix d'Europe\"\nGran Premio di Gran Bretagna.\nBrands Hatch - 16 luglio 1966 - \"RAC British Grand Prix\"\nGran Premio d'Olanda.\nZandvoort - 24 luglio 1966 - \"XV Grote Prijs van Nederland\"\nGran Premio di Germania.\nN\u00fcrburgring - 7 agosto 1966 - \"XXVIII Gro\u00dfer Preis von Deutschland\"\nGran Premio d'Italia.\nAutodromo Nazionale di Monza - 4 settembre 1966 - \"37\u00ba Gran Premio d'Italia\"\nGran Premio degli Stati Uniti.\nWatkins Glen - 2 ottobre 1966 - \"IX United States Grand Prix\"\nGran Premio del Messico.\nAutodromo de la Ciudad de Mexico Magdalena Mixhuca - 23 ottobre 1966 - \"V Gran Premio de Mexico\""}
{"id": "64238", "revid": "270833", "url": "https://it.wikipedia.org/wiki?curid=64238", "title": "Campionato mondiale di Formula 1 1967", "text": "La stagione 1967 del Campionato mondiale FIA di Formula 1 \u00e8 stata, nella storia della categoria, la 18\u00aa ad assegnare il Campionato Piloti e la 10\u00aa ad assegnare il Campionato Costruttori. \u00c8 iniziata il 2 gennaio e terminata il 22 ottobre, dopo 11 gare. Il titolo dei piloti and\u00f2 a Denny Hulme, mentre la Brabham si aggiudic\u00f2 il titolo costruttori per il secondo anno consecutivo.\nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1967.\nI seguenti team e piloti parteciparono al campionato mondiale di Formula 1 al Gran Premio di Germania con vetture di Formula 2.\nGare Mondiali.\nGran Premio del Sud Africa.\nCircuito di Kyalami - 2 gennaio 1967 - \"XIII South African Grand Prix\"\nGran Premio di Monaco.\nMonte Carlo - 7 maggio 1967 - \"25e Grand Prix Automobile de Monaco\"\nGran Premio d'Olanda.\nZandvoort - 4 giugno 1967 - \"XVI Grote Prijs van Nederland\"\nGran Premio del Belgio.\nCircuit de Spa-Francorchamps - 18 giugno 1967 - \"XXVII Grote Prijs van Belgie\"\nGran Premio di Francia.\nCircuito Bugatti - 2 luglio 1967 - \"53e Grand Prix de l'A.C.F.\"\nGran Premio di Gran Bretagna.\nSilverstone - 15 luglio 1967 - \"RAC British Grand Prix\"\nGran Premio di Germania.\nN\u00fcrburgring - 6 agosto 1967 - \"XXIX Gro\u00dfer Preis von Deutschland\"\nGran Premio del Canada.\nMosport Park - 27 agosto 1967 - \"VII Canadian Grand Prix\"\nGran Premio d'Italia.\nAutodromo Nazionale di Monza - 10 settembre 1967 - \"38\u00ba Gran Premio d'Italia, Grand Prix d'Europe\"\nGran Premio degli Stati Uniti.\nWatkins Glen - 1\u00ba ottobre 1967 - \"X United States Grand Prix\"\nGran Premio del Messico.\nAutodromo de la Ciudad de Mexico Magdalena Mixhuca - 22 ottobre 1967 - \"VI Gran Premio de Mexico\"\nRisultati e classifiche.\nClassifica piloti.\nI punti erano assegnati col seguente metodo: 9 al vincitore, 6 al secondo, 4 al terzo, 3 al quarto, 2 al quinto, 1 al sesto. I piloti dovevano inoltre scartare il risultato peggiore tra le prime sei gare ed il risultato peggiore tra le ultime cinque.\nClassifica costruttori.\nPer l'assegnazione del campionato costruttori erano validi soltanto i punti conquistati dal pilota meglio piazzato di ciascuna squadra."}
{"id": "64239", "revid": "1516087", "url": "https://it.wikipedia.org/wiki?curid=64239", "title": "Campionato mondiale di Formula 1 1968", "text": "La stagione 1968 del Campionato mondiale FIA di Formula 1 \u00e8 stata, nella storia della categoria, la 19\u00aa ad assegnare il Campionato Piloti e l'11\u00aa ad assegnare il Campionato Costruttori. \u00c8 iniziata il 1\u00ba gennaio e terminata il 3 novembre dopo 12 gare. Il titolo dei piloti and\u00f2 a Graham Hill, mentre la Lotus si aggiudic\u00f2 il titolo costruttori.\nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1968.\nGare Mondiali.\nGran Premio del Sud Africa.\nCircuito di Kyalami - 1\u00ba gennaio 1968 - \"XIV South African Grand Prix\"\nGran Premio di Spagna.\nCircuito Permanente del Jarama - 12 maggio 1968 - \"16\u00ba Gran Premio de Espa\u00f1a\"\nGran Premio di Monaco.\nMonte Carlo - 26 maggio 1968 - \"26e Grand Prix de Monaco\"\nGran Premio del Belgio.\nCircuit de Spa-Francorchamps - 9 giugno 1968 - \"XXVIII Grote Prijs van Belgie\"\nGran Premio d'Olanda.\nZandvoort - 23 giugno 1968 - \"XVII Grote Prijs van Nederland\"\nGran Premio di Francia.\nCircuit Rouen les Essarts - 7 luglio 1968 - \"54e Grand Prix de France\"\nGran Premio di Gran Bretagna.\nBrands Hatch - 20 luglio 1968 - \"RAC British Grand Prix\"\nGran Premio di Germania.\nN\u00fcrburgring - 4 agosto 1968 - \"XXX Gro\u00dfer Preis von Deutschland, Grand Prix d'Europe\"\nGran Premio d'Italia.\nAutodromo Nazionale di Monza - 8 settembre 1968 - \"39\u00ba Gran Premio d'Italia\"\nGran Premio del Canada.\nSaint-Jovite - 22 settembre 1968 - \"VIII Canadian Grand Prix\"\nGran Premio degli Stati Uniti.\nWatkins Glen - 6 ottobre 1968 - \"XI United States Grand Prix\"\nGran Premio del Messico.\nAutodromo de la Ciudad de Mexico Magdalena Mixhuca - 3 novembre 1968 - \"VII Gran Premio de Mexico\""}
{"id": "64240", "revid": "287204", "url": "https://it.wikipedia.org/wiki?curid=64240", "title": "Campionato mondiale di Formula 1 1969", "text": "La stagione 1969 del Campionato mondiale FIA di Formula 1 \u00e8 stata, nella storia della categoria, la 20\u00aa ad assegnare il Campionato Piloti e la 12\u00aa ad assegnare il Campionato Costruttori. \u00c8 iniziata il 1\u00ba marzo e terminata il 3 novembre dopo 11 gare. Il titolo dei piloti and\u00f2 a Jackie Stewart, mentre la Matra si aggiudic\u00f2 il titolo costruttori.\nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1969.\nI seguenti team e piloti parteciparono al campionato mondiale di Formula 1 al Gran Premio di Germania con vetture di Formula 2.\nRiepilogo della stagione.\nJackie Stewart vinse facilmente il campionato con la nuova Matra MS80, a cui erano stati apportati notevoli miglioramenti correggendo le debolezze della precedente Matra MS10. Il titolo vinto da Stewart segn\u00f2 la prima vittoria di un telaio francese e l'unica per un telaio costruito interamente in Francia. Fu un risultato sorprendente per un team che aveva fatto il suo esordio in Formula 1 soltanto l'anno precedente.\nJacky Ickx con la Brabham ottenne degli ottimi risultati nella seconda parte della stagione, vincendo in Germania e in Canada e concludendo la stagione al secondo posto con 37 punti. Dopo diversi incidenti si pales\u00f2 l'instabilit\u00e0 di alettoni anteriori e posteriori influenzando anche le relative sospensioni, molti incidenti, anche seri, furono causati dal distacco parziale o totale dell'alettone posteriore, per cui i grandi e malsicuri alettoni posteriori furono inizialmente vietati del tutto, salvo poi essere reintrodotti nel corso della stagione ma con dimensioni estremamente ridotte e, soprattutto, diversamente da inizio stagione, saldamente attaccati al telaio in posizione fissa.\nIl 1969 vide anche una breve ricomparsa dell'interesse per le quattro ruote motrici in seguito ad alcune gare sul bagnato dell'anno precedente. Johnny Servoz-Gavin con la Matra M84 divenne il primo e unico pilota ad essere andato a punti con una vettura dotata di quattro ruote motrici arrivando sesto (G.P. del Canada, Mosport Park). Le gomme larghe e l'aerodinamica in breve tempo mostrarono per\u00f2 di garantire una maggiore aderenza e la tecnologia fu in gran parte abbandonata, anche se la Lotus continu\u00f2 a sperimentare per alcuni anni ancora. Bruce McLaren descrisse come la manovrabilit\u00e0 della sua M9 fosse simile a cercare di firmare un autografo mentre qualcuno gli stesse muovendo il gomito; la Cosworth trov\u00f2 che la manovrabilit\u00e0 dell'auto andava aumentando quanto pi\u00f9 si spostava la trazione sulle ruote posteriori.\nClassifica Piloti.\n\u2020 Le vetture di Formula 2 che occupano il quinto e sesto posto nel Gran Premio di Germania non segnano punti per la classifica mondiale. Tali punti sono assegnati ai piloti, con vetture di F1, giunti undicesimo e dodicesimo.\nSistema di punteggio.\nIl regolamento del 1969 divideva il campionato in due blocchi da 6 e 5 corse rispettivamente: per ogni blocco ogni pilota doveva scartare un risultato."}
{"id": "64241", "revid": "287204", "url": "https://it.wikipedia.org/wiki?curid=64241", "title": "Campionato mondiale di Formula 1 1970", "text": "La stagione 1970 del Campionato mondiale FIA di Formula 1 \u00e8 stata, nella storia della categoria, la 21\u00aa ad assegnare il Campionato Piloti e la 13\u00aa ad assegnare il Campionato Costruttori. \u00c8 iniziata il 7 marzo e terminata il 25 ottobre, dopo 13 gare, due in pi\u00f9 rispetto alla stagione precedente. Il titolo dei piloti fu assegnato a Jochen Rindt, nonostante questi avesse perso la vita durante le qualifiche del Gran Premio d'Italia; il titolo costruttori and\u00f2 per la quarta volta alla Lotus.\nCalendario.\nRispetto alla stagione precedente il numero di gare fu incrementato di due unit\u00e0. Vennero inseriti il Gran Premio del Belgio, tornato nel calendario dopo un solo anno di assenza, e il Gran Premio d'Austria che, gi\u00e0 tenutosi nel 1963 e 1964 all'Aerodromo di Zeltweg e fino alla stagione precedente presente come gara non valevole per il mondiale, inaugur\u00f2 il nuovo \u00d6sterreichring. Quattro gran premi cambiarono sede:\nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1970.\nRiassunto della stagione.\nLa stagione 1969 aveva visto brillare, nei gran premi finali, due giovani emergenti: il tedesco con licenza austriaca Jochen Rindt e il belga Jacky Ickx. Saranno proprio questi due piloti a giocarsi il titolo mondiale nella stagione 1970, anno che vede anche il debutto e l'immediata affermazione di altri due piloti destinati ad entrare come protagonisti nella storia della Formula 1: lo svizzero Clay Regazzoni ed il brasiliano Emerson Fittipaldi, capaci entrambi di conquistare un successo nella stagione del debutto.\nRindt \u00e8 un pilota istintivo e la Lotus ben si adatta al suo stile di guida: nei nove gran premi della stagione, alternandosi al volante della Lotus 49C e della innovativa Lotus 72 motorizzate Ford, riesce a cogliere cinque successi, un piazzamento fuori dalla zona punti, tre ritiri, tre pole position e un giro veloce. Alla vigilia del gran premio d'Italia \u00e8 in testa alla classifica mondiale con 45 punti.\nIl percorso di Ickx \u00e8 meno importante; nei primi nove gran premi il pilota belga della Ferrari ha conquistato un primo, un secondo ed un terzo posto, un piazzamento fuori dai punti, quattro ritiri, due pole position e due giri veloci: alla vigilia del gran premio d'Italia pu\u00f2 contare su 19 punti iridati.\nIckx \u00e8 anche protagonista di due interessanti episodi. Alla partenza del Gran Premio di Spagna la sua Ferrari viene a contatto con la BRM di Jackie Oliver: le due auto prendono fuoco ma i piloti ne escono illesi. Al Gran Premio di Francia, invece, danneggia nel warm-up il motore della sua auto: per regolamento pu\u00f2 partire con la vettura di riserva perdendo per\u00f2 il primo posto in griglia; il pilota belga rischia allora con la Ferrari danneggiata ma, dopo 14 giri al comando, \u00e8 costretto al ritiro proprio a causa del motore.\nRindt \u00e8 invece protagonista del primo giallo post-gara della storia del Mondiale: dopo il vittorioso Gran Premio di Gran Bretagna la sua Lotus viene prima giudicata irregolare (altezza degli alettoni) e quindi squalificata per essere poi riammessa dopo una nuova verifica. Ickx era riuscito a spezzare il dominio di Rindt, che aveva vinto quattro gare consecutive, in occasione del Gran Premio d'Austria, gara che vide il netto dominio delle Ferrari: il secondo pilota, Clay Regazzoni, \u00e8 infatti secondo e i due piloti Ferrari conquistano ex aequo il giro pi\u00f9 veloce in gara.\nIl 5 settembre, sul circuito di Monza, il destino compie le sue scelte: Rindt perde infatti il controllo della sua Lotus 72 Ford all'ingresso della curva Parabolica ed urta violentemente le barriere di protezione. Nonostante i soccorsi puntuali, il pilota ventottenne della Lotus arriver\u00e0 senza vita all'ospedale. In segno di lutto la Lotus ritira tutta la squadra ufficiale, composta da Emerson Fittipaldi e John Miles: anche nel 1971 il team diserter\u00e0 il gran premio italiano.\nIckx, partito in pole position, non sfrutta l'occasione che il triste destino di Rindt gli ha offerto: si ritira infatti al 26\u00ba giro per problemi alla frizione. Il successo sul circuito brianzolo \u00e8 di Clay Regazzoni, autore anche del giro pi\u00f9 veloce. Nei tre gran premi finali, il pilota belga, nonostante due vittorie ed un quarto posto, non riesce a colmare il gap di punti che lo separa da Rindt: lo sfortunato pilota della Lotus si vede quindi assegnato il titolo alla memoria.\nQuello di Rindt non \u00e8 l'unico lutto della stagione: durante il 23\u00ba giro del Gran Premio d'Olanda, quinta prova del mondiale, aveva infatti perso la vita il pilota inglese Piers Courage: la sua De Tomaso 308 Ford della Frank Williams Racing Cars sbanda all'ingresso del tunnel per poi centrare un palo, capovolgersi e prendere fuoco. Il 1970 \u00e8 anche l'anno della scomparsa di Bruce McLaren (morto sul circuito di Goodwood collaudando una McLaren destinata alla serie Can-Am) e l'ultima stagione agonistica di Jack Brabham.\nClassifica Piloti.\nSistema di punteggio.\nIl regolamento del 1970 divideva il campionato in due blocchi da 7 e 6 corse rispettivamente: per ogni blocco ogni pilota doveva scartare un risultato.\nClassifica Costruttori.\nSistema di punteggio.\nIl regolamento del 1970 divideva il campionato in due blocchi da 7 e 6 corse rispettivamente: per ogni blocco ogni costruttore doveva scartare un risultato (tra parentesi sono riportati i punti reali). Ai fini del punteggio contava soltanto la macchina meglio classificata tra quelle iscritte."}
{"id": "64242", "revid": "228587", "url": "https://it.wikipedia.org/wiki?curid=64242", "title": "Campionato mondiale di Formula 1 1971", "text": "La stagione 1971 del Campionato mondiale FIA di Formula 1 \u00e8 stata, nella storia della categoria, la 22\u00b0 ad assegnare il Campionato Piloti e la 14\u00b0 ad assegnare il Campionato Costruttori. \u00c8 iniziata il 6 marzo e terminata il 3 ottobre, dopo 11 gare, due in meno rispetto alla stagione precedente. Il titolo dei piloti \u00e8 andato per la seconda volta a Jackie Stewart e il titolo costruttori per la prima volta alla Tyrrell.\nCalendario.\nPer questa stagione furono previste 11 gare, due in meno della stagione precedente. Furono eliminati dal calendario il Gran Premio del Belgio e il Gran Premio del Messico, mentre 5 Gran Premi subirono un cambio di sede:\n(*) - Trasmesso in differita\n(\u00b0) - Solo la partenza, differita sul Secondo Programma\nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1971.\nClassifica Piloti.\nSistema di punteggio.\nAl vincitore andavano 9 punti, 6 al secondo, 4 al terzo, 3 al quarto, 2 al quinto e 1 al sesto. Erano validi per l'assegnazione del Campionato i 5 migliori risultati delle prime sei gare e i 4 delle ultime 5.\nClassifica Costruttori.\nSistema di punteggio.\nIl regolamento del 1971 divideva il campionato in due blocchi da 6 e 5 corse rispettivamente: per ogni blocco ogni costruttore doveva scartare un risultato (tra parentesi sono riportati i punti reali). Ai fini del punteggio contava soltanto la macchina meglio classificata tra quelle iscritte."}
{"id": "64243", "revid": "547034", "url": "https://it.wikipedia.org/wiki?curid=64243", "title": "Campionato mondiale di Formula 1 1972", "text": "La stagione 1972 del Campionato mondiale FIA di Formula 1 \u00e8 stata, nella storia della categoria, la 23\u00b0 ad assegnare il Campionato Piloti e la 15\u00b0 ad assegnare il Campionato Costruttori. \u00c8 iniziata il 23 gennaio e terminata l'8 ottobre, dopo 12 gare, una in pi\u00f9 rispetto alla stagione precedente. Il titolo dei piloti \u00e8 andato per la prima volta a Emerson Fittipaldi e il titolo costruttori per la quinta volta alla Lotus.\nCalendario.\nPer questa stagione venne programmato un totale di 12 gare, una in pi\u00f9 della stagione precedente: torna dopo una stagione di assenza il Gran Premio del Belgio che sostituisce il Gran Premio d'Olanda. La dodicesima gara \u00e8 il Gran premio d'Argentina, che dopo 10 anni di assenza era rientrata l'anno precedente come gara non valevole per il mondiale.\nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1972.\nClassifica Piloti.\nSistema di punteggio.\nAl vincitore andavano 9 punti, 6 al secondo, 4 al terzo, 3 al quarto, 2 al quinto e 1 al sesto. Erano validi per l'assegnazione del Campionato i 5 migliori risultati delle prime sei gare e i migliori 5 delle ultime sei.\nClassifica Costruttori.\nSistema di punteggio.\nIl regolamento del 1972 divideva il campionato in due blocchi da 6 corse l'uno: per ogni blocco ogni costruttore doveva scartare un risultato (tra parentesi sono riportati i punti reali). Ai fini del punteggio contava soltanto la macchina meglio classificata tra quelle iscritte."}
{"id": "64244", "revid": "228587", "url": "https://it.wikipedia.org/wiki?curid=64244", "title": "Campionato mondiale di Formula 1 1973", "text": "La stagione 1973 del Campionato mondiale FIA di Formula 1 \u00e8 stata la 24\u00b0 ad assegnare il Campionato Piloti e la 16\u00b0 ad assegnare il Campionato Costruttori. \u00c8 iniziata il 28 gennaio e terminata il 7 ottobre, dopo 15 gare, tre in pi\u00f9 rispetto alla stagione precedente. Il titolo dei piloti \u00e8 andato per la terza volta a Jackie Stewart e il titolo costruttori per la sesta volta alla Lotus.\nCalendario.\nRispetto alla stagione precedente le gare previste vengono aumentate da 12 a 15: vengono inseriti in calendario il Gran Premio del Brasile, gi\u00e0 previsto l'anno precedente come gara non valevole per il mondiale, il Gran Premio di Svezia, al rientro nel mondiale dopo 7 stagioni e prevista sul nuovo circuito di Anderstorp, e il Gran Premio d'Olanda che, disputatosi fino al 1971, era stato annullato l'anno precedente. Alcuni gran premi, per questa stagione, hanno modificato la loro sede: \nPiloti e costruttori.\nI seguenti team e piloti parteciparono al campionato mondiale di Formula 1 nella stagione 1973.\nClassifica Piloti.\nSistema di punteggio.\nAl primo andavano 9 punti, 6 al secondo, 4 al terzo, 3 al quarto, 2 al quinto e 1 al sesto classificato. Non erano assegnati punti n\u00e9 a chi compiva il gpv n\u00e9 la pole. Per l'assegnazione del Campionato erano validi i migliori sette risultati delle prime 8 corse e i migliori sei delle ultime sette; in questo Campionato, per\u00f2, nessuno si trov\u00f2 nella condizione di dover scartare dei punti.\nClassifica Costruttori.\nSistema di punteggio.\nIl regolamento del 1973 divideva il campionato in due blocchi: le prime 8 corse e le successive 7. Per ogni blocco ogni costruttore doveva scartare un risultato (tra parentesi sono riportati i punti reali). Ai fini del punteggio contava soltanto la macchina meglio classificata tra quelle iscritte."}
{"id": "64245", "revid": "15756", "url": "https://it.wikipedia.org/wiki?curid=64245", "title": "Campionato mondiale di Formula 1 1974", "text": "La stagione 1974 del Campionato mondiale FIA di Formula 1 \u00e8 stata, nella storia della categoria, la 25\u00aa ad assegnare il Campionato Piloti e la 17\u00aa ad assegnare il Campionato Costruttori. \u00c8 iniziata il 13 gennaio e terminata il 6 ottobre, dopo 15 gare, lo stesso numero di gare della stagione precedente. Il titolo dei piloti \u00e8 andato per la seconda volta a Emerson Fittipaldi e il titolo costruttori per la prima volta alla McLaren.\nDa quest'anno i numeri delle macchine rimasero fissi per tutta la stagione. Prima venivano assegnati gara per gara.\nLa pre-stagione.\nIl calendario.\nSolo a gennaio venne confermata la tenuta del Gran Premio di Monaco, per il 26 maggio, dopo che, per la crisi petrolifera, era stato invece cancellato il Rally di Montecarlo.\nAccordi e fornitori.\nLa scuderia Hill prosegu\u00ec a impiegare vetture costruite da altri, ma non pi\u00f9 una Shadow, bens\u00ec la Lola T370, con cui il costruttore britannico rientrava in F1, dopo aver costruito il telaio per la Honda nel .\nLa Scuderia Ferrari si accord\u00f2 con l'Agip, per la creazione di un rapporto di collaborazione sia nel settore tecnico-industriale che per le competizioni; la casa italiana sostitu\u00ec la Shell quale fornitrice dei carburanti.\nScuderie e piloti.\nScuderie.\nPrima del Gran Premio del Brasile Rikky von Opel, che non aveva preso parte al primo gran premio della stagione, decise di abbandonare definitivamente l'Ensign, che cos\u00ec non partecip\u00f2 alla gara, e decise di rinviare il suo ritorno in F1 alla stagione europea.\nDal Gran Premio del Sudafrica la Hesketh partecip\u00f2, per la volta in una gara valida per il mondiale, quale costruttore, abbandonando cos\u00ec l'uso di vetture costruite da altre case. In Spagna esord\u00ec nel campionato mondiale la Amon col modello AF101. Fece il suo esordio in una gara iridata anche la Trojan-Tauranac Racing, scuderia legata alla casa automobilistica britannica Trojan, con la T103: si trattava originariamente di una vettura di Formula 5000, adattata alla F1, concepita da Ron Tauranac.\nNel Gran Premio del Belgio fu il turno per l'esordio nel mondiale per la Token. La vettura, la RJ02, era stata concepita da Ray Jessop, su richiesta di Ron Dennis, manager della scuderia di Formula 2 Rondel. Dennis dovette poi abbandonare l'idea di debuttare in F1, ma la vettura, ormai costruita, venne acquistata da Tony Vlassopoulo e Ken Grob, che decisero di proseguire l'impegno nella massima formula fondando la Token. Alla gara non prese parte la Amon, mentre partecip\u00f2 la \"Scuderia Finotto\", che disponeva di una Brabham privata. Per la gara di Montecarlo si decise di limitare a solo 28 vetture il parco degli ammessi. Non si presentarono cos\u00ec la Lyncar, la Token, nonch\u00e9 la scuderie private \"Finotto\" e \"AAW\"; la Williams iscrisse una sola vettura, per Arturo Merzario, mentre la Brabham limit\u00f2 la sua presenza a sole due vetture. Dichiar\u00f2 forfait anche la scuderia nipponica Maki, che avrebbe dovuto esordire nel mondiale. Si rivide, invece, la Amon, che aveva saltato la gara di Nivelles.\nAlla gara in Svezia non presero parte la Maki, la Amon, la Trojan, la Token e la Lyncar. Anche la \"Scuderia Finotto\" non prese parte all'evento.\nDal Gran Premio d'Olanda, dopo essersi vista rifiutare l'iscrizione in diverse gare, al fine di non superare il limite di 26 vetture, la Trojan ottenne, dalla Federazione Internazionale, l'ampliamento del numero di scuderie ammesse a una singola gara. Il numero di vetture iscritte al gran premio sal\u00ec cos\u00ec a 27. La Trojan salt\u00f2, comunque, l'impegno seguente, in Francia.\nNel Gran Premio di Gran Bretagna ci fu l'esordio, in una gara valida per il mondiale di Formula 1, per due nuovi costruttori: uno era la Maki, il primo costruttore giapponese dai tempi della Honda, che aveva corso l'ultimo gran premio nel 1968. Il modello si chiamava F101, concepito da Kenji Mimura e Masao Ono, dotato del tradizionale motore Ford Cosworth DFV e pneumatici Firestone; l'altro era la Lyncar, costruttore britannico, gi\u00e0 iscritto, ma non presente al Gran Premio del Belgio. Il modello era denominato 006, concepito da Martin Slater, era anch'egli spinto dal Ford Cosworth DFV, montava un cambio Hewland e gomme Goodyear.\nIl team britannico di Formula 5000 \"Dempster International Racing Team\" iscrisse una March 731, utilizzata l'anno precedente dalla Hesketh. Il team \"Harper\" prese invece in gestione la Token. Nella gara successiva, in Germania, il costruttore britannico concesse la sua vettura alla scuderia \"Chequered Flag\". Non si rividero la Lyncar, il \"Dempster International Racing Team\", il \"AAW Racing Team\". Quest'ultimo rientr\u00f2 in Austria, cos\u00ec come la \"Scuderia Finotto\". Non partecip\u00f2 alla gara austriaca, invece, la Maki.\nMolte scuderie decisero di rinunciare alla trasferta nordamericana. La Trojan, le scuderie private \"AAW Racing\" e \"Scuderia Finotto\" non presero parte alle gare, cos\u00ec come la Amon. In compenso fecero la loro prima apparizione nel mondiale di Formula 1 due costruttori statunitensi: la Penske e la Parnelli. La prima aveva una lunga esperienza in diversi campionati nordamericani, ed aveva riportato la vittoria nella 500 Miglia di Indianapolis del 1972. La Penske aveva sponsorizzato una McLaren nel 1971, nelle due gare del Nord America, ottenendo anche un podio con Mark Donohue. Anche la Parnelli aveva ottenuto grandi risultati nell'campionato USAC, con tre vittorie assolute per i piloti, e due vittorie a Indianapolis, nel 1971 e 1972.\nSi ripresent\u00f2 la scuderia privata \"Chequered Flag\" (che impiegava una Brabham BT42), dopo aver mancato la gara di Monza. Un altro team privato, \"Team Canada F1 Racing\", utilizz\u00f2 lo stesso modello di Brabham. Quest'ultimo team manc\u00f2, invece, l'ultima gara stagionale, a Watkins Glen.\nPiloti.\nIl campione del mondo 1972, il brasiliano Emerson Fittipaldi, pass\u00f2 dalla Lotus alla McLaren, ove fece coppia con Denny Hulme. Una terza McLaren venne affidata al team semiufficiale, sponsorizzato dalla \"Yardley\", con pilota Mike Hailwood. La Lotus sostitu\u00ec Fittipaldi con Jacky Ickx, proveniente dalla Iso-Williams.\nAlla Scuderia Ferrari arrivarono due piloti impegnati nella stagione 1973 con la BRM: il ticinese Clay Regazzoni (che aveva corso per la scuderia italiana tra il 1970 e il 1972), e l'austriaco Niki Lauda. Anche la Tyrrell dovette sostituire i due piloti titolati del 1973, a causa della morte di Fran\u00e7ois Cevert e del ritiro di Jackie Stewart: arrivarono Jody Scheckter, dalla McLaren, e Patrick Depailler, gi\u00e0 impiegato in un paio di gare nel 1972, che aveva corso nel 1973 in F2.\nCarlos Reutemann venne confermato alla Brabham, dove fece l'esordio in F1 il pilota britannico Richard Robarts, proveniente dalla F3. Il nordirlandese John Watson, impiegato nel 1973, trov\u00f2 un volante ancora con una Brabham, del team privato \"John Goldie Racing with Hexagon\". La BRM present\u00f2 un trio di piloti francesi: al confermato Jean-Pierre Beltoise si affiancarono Henri Pescarolo, che nel 1973 aveva corso 3 gare con March e Iso, e Fran\u00e7ois Migault, che nel 1972 aveva esordito in F1 con la Connew.\nLa scuderia statunitense Shadow modific\u00f2 la sua coppia di piloti: Peter Revson, che arrivava dalla McLaren, e Jean-Pierre Jarier, che nell'anno precedente era stato impiegato dalla March. Quest'ultimo team schier\u00f2 due monoposto ufficiali: una per l'esordiente tedesco, figlio d'arte, Hans Joachim Stuck, e una per Howden Ganley, che arrivava dalla Iso-Williams. Il Team Hesketh prosegu\u00ec a impiegare una March privata, sempre guidata da James Hunt.\nLa Surtees conferm\u00f2 Carlos Pace e il pilota tedesco Jochen Mass, mentre Arturo Merzario guidava la sola Williams iscritta. La Hill, oltre al veterano Graham Hill, port\u00f2 l'esordio il britannico Guy Edwards.\nDa questa stagione la numerazione dei piloti fu fissata ad inizio campionato. Ad ogni scuderia vennero attribuiti dei numeri, che non cambiavano da gara a gara. Il numero 1, non potendo venir assegnato a Jackie Stewart, campione uscente, ma non ripresentato in campionato, non venne per\u00f2 riservato alla sua ex scuderia, ovvero la Tyrrell, ma venne attribuito al Team Lotus, che aveva vinto la Coppa Costruttori 1973. Fu Ronnie Peterson a fregiarsi del numero 1, unico caso nella storia del mondiale, dall'introduzione dei numeri fissi, in cui tale numero non fu attribuito, per la stagione, a un campione del mondo uscente.\nLa settimana prima del Gran Premio del Sudafrica il circuito di Kyalami. A causa della rottura di una sospensione della sua Shadow, il pilota statunitense Peter Revson usc\u00ec di pista alla \"Barbecue\", alla velocit\u00e0 di circa 200\u00a0km/h. La monoposto di infranse contro le barriere e prese fuoco; malgrado l'intervento di Graham Hill, Emerson Fittipaldi, Eddie Keizan e Denny Hulme, pot\u00e9 essere estratto dall'abitacolo solo dopo qualche minuto, e dopo l'arrivo di un mezzo antincendio. Estratto ancora vivo dalla fiamme, ma in gravi condizioni, mor\u00ec poco prima dell'arrivo in ospedale. Revson aveva disputato 30 gran premi validi per il campionato mondiale di F1, in cui aveva colto due vittorie e una \"pole position\". Revson era il primo pilota a morire in F1, dopo il decesso di Fran\u00e7ois Cevert, avvenuto nelle qualifiche del Gran Premio degli Stati Uniti d'America 1973. La Shadow decise di non partecipare alla gara, in segno di lutto. La gara vide la solita presenza di una pattuglia di scuderie e piloti locali. La \" Scribante Lucky Strike Racing\" utilizz\u00f2 una McLaren M23 per Dave Charlton e una Lotus 72A per l'esordiente John McNicol (quest'ultimo non parteciper\u00e0 alle prove in quanto la scuderia prefer\u00ec concentrarsi sul solo Charlton). Il team \"Gunston\" impieg\u00f2, invece, due Lotus72E per Paddy Driver (gi\u00e0 presente nell'edizione del 1963, anche se non partito) e Ian Scheckter, all'esordio nel campionato, fratello pi\u00f9 anziano di Jody, pilota della Tyrrell. Il team \"Blignaut\", sostenuto dall'Embassy, sponsor anche della scuderia di Graham Hill, iscrisse Eddie Keizan, su una Tyrrell 004. A sua volta il team di Hill impieg\u00f2 una sola vettura, per il solo titolare, lasciando cos\u00ec a piedi Guy Edwards. In compenso la Iso-Williams iscrisse una seconda macchina, guidata dal pilota danese Tom Bels\u00f8. Bels\u00f8 era gi\u00e0 stato iscritto a un paio di gare dalla stessa scuderia inglese, nel 1973, senza prendere per\u00f2 parte a nessun gran premio.\nLa March port\u00f2 all'esordio in F1 il pilota brianzolo trentaseienne Vittorio Brambilla. Il monzese aveva corso in F2, e aveva anche disputato una gara del Motomondiale 1969, nella classe 500. Brambilla sostitu\u00ec Howden Ganley.\nDal GP di Spagna Rikky von Opel prese il posto di Richard Robarts alla Brabham. La Shadow sostitu\u00ec il defunto Peter Revson con Brian Redman. Redman aveva gi\u00e0 corso per la scuderia statunitense nel Gran Premio degli Stati Uniti d'America 1973. Alla McLaren Denny Hulme affront\u00f2 la gara col numero 56, in luogo del tradizionale 6.\nChris Amon rientr\u00f2 nel campionato, al volante della propria scuderia. La Trojan affid\u00f2 la sua unica monoposto a Tim Schenken; l'australiano aveva corso per l'ultima volta nel mondiale nel Gran Premio del Canada 1973, con una Iso-Marlboro. La scuderia privata Finotto iscrisse una Brabham BT42 per il pilota elvetico Silvio Moser. Il pilota, per\u00f2, fu vittima di un grave incidente nella 1000 km di Monza, corsa pochi giorni prima del gran premio. Le gravi ferite non gli consentirono di prendere parte all'evento e lo portarono al decesso nel maggio del 1974.\nTra gli iscritti alla gara risultava anche il pilota locale Jorge de Bagration, che aveva acquistato una Surtees TS16, grazie al sostegno di una catena di grandi magazzini, El Corte Ingl\u00e9s. De Bagration era figlio della famiglia reale della Georgia, nato a Roma, ma presto trasferito in Spagna. Aveva una certa esperienza sia nella gara di durata che in Formula 2.\nIl presidente della Federazione Automobilistica Spagnola (\"Real Federaci\u00f3n Espa\u00f1ola de Automovilismo\") perse per\u00f2 la lista degli iscritti alla gara, che dovette essere cos\u00ec redatta nuovamente, dimenticando per\u00f2 di menzionare de Bagration. Il pilota perse il sostengo del suo sponsor, che anzi neg\u00f2 di averglielo mai dato, e, quando riammesso nella lista, non ebbe pi\u00f9 il sostegno economico necessario per partecipare al gran premio.\nNella gara di Nivelles la Brabham ingaggi\u00f2 una terza vettura, una BT42, affidata al pilota esordiente locale Teddy Pilette, figlio d'arte, dell'ex pilota di F1 Andr\u00e9 Pilette. Pilette aveva per\u00f2 disputato varie gare non valide come prove di Campionato, al volante sempre di vetture di Formula 5000. Un'altra Brabham venne guidata da G\u00e9rard Larrousse, pilota francese, che prese il posto dell'infortunato Silvio Moser alla \"Scuderia Finotto\". Larrousse, anche lui all'esordio, era gi\u00e0 stato iscritto, senza prendere parte all'evento, al Gran Premio di Francia 1971, dalla Surtees.\nIl terzo esordiente, impegnato nelle qualifiche, fu il finlandese Leo Kinnunen. Iscritto dal team privato \"AAW Racing Team\", guidava una Surtees TS16. Kinnunen, che fu il primo pilota del suo Paese a tentare l'avventura nella massima formula, aveva una certa esperienza nella gare di durata. Kinnunen fu anche l'ultimo pilota a correre in F1 senza utilizzare un casco integrale. Anche la Token si affid\u00f2 a un esordiente, il gallese Tom Pryce, pilota di F2 del team Rondel.\nGijs van Lennep sostitu\u00ec Tom Bels\u00f8 alla Iso-Marlboro. L'olandese aveva gi\u00e0 disputato, nel 1973, tre gare con la scuderia anglo-italiana. L'Ensign, dopo aver saltato i tre precedenti gran premi rientr\u00f2 in campionato schierando Vern Schuppan. L'australiano non era partito nel Gran Premio del Belgio 1972, al volante di una BRM. Denny Hulme, dopo aver utilizzato il numero 56 nella gara del Jarama, torn\u00f2 al suo tradizionale numero 6.\nDal Gran Premio di Svezia Brian Redman abbandon\u00f2 di nuovo la Formula 1: al suo posto, in Shadow, venne iscritto il pilota svedese esordiente Bertil Roos, proveniente dalla F2. La Iso-Marlboro port\u00f2 di nuovo una seconda vettura, affidata al danese Tom Bels\u00f8. Si rivide anche la \"AAW Racing\", che utilizzava una Surtees TS16 per Leo Kinnunen.\nLa BRM non ripar\u00f2 in tempo la vettura di Fran\u00e7ois Migault, che cos\u00ec non prese parte alla gara. Anche la partecipazione di Jean-Pierre Beltoise fu in dubbio, in quanto la polizia francese aveva ritirato la patente per eccesso di velocit\u00e0.\nL'infortunato Hans-Joachim Stuck non pot\u00e9 prendere parte all'evento, tanto da venir rimpiazzato, alla March, con un pilota locale, Reine Wisell. Wisell aveva corso in vari gran premi, tra il 1970 e il 1973, cogliendo anche un terzo posto, all'esordio, nel Gran Premio degli Stati Uniti d'America 1970, con la Lotus.\nNella gara di Zandvoort la Iso-Williams affianc\u00f2 ad Arturo Merzario il pilota locale Gijs van Lennep, gi\u00e0 impiegato nel Gran Premio del Belgio, in luogo di Tom Bels\u00f8. La Surtees appied\u00f2 Carlos Pace per le critiche che il pilota brasiliano aveva mosso alla competitivit\u00e0 della vettura: per questa gara non venne per\u00f2 rimpiazzato da nessun altro pilota.\nLa Shadow rimpiazz\u00f2 Bertil Roos col pilota gallese Tom Pryce, che aveva esordito nel massimo campionato nel Gran Premio del Belgio con la Token. Al suo fianco venne confermata la presenza di Jean-Pierre Jarier, infortunatosi nella 24 Ore di Le Mans della settimana precedente. Partecip\u00f2 alla gara anche Ronnie Peterson, che si era infortunato in alcune prove libere, disputate sul tracciato olandese, la settimana precedente al gran premio.\nAlla March si rivide Hans-Joachim Stuck, che prese il posto di Reine Wisell.\nDal Gran Premio di Francia Carlos Pace, dopo essere stato allontanato dalla Surtees, trov\u00f2 un nuovo ingaggio alla scuderia \"John Goldie Racing with Hexagon\" che impiegava una Brabham. Si rivide G\u00e9rard Larrousse, impiegato dalla \"Scuderia Finotto\", anche lui su una Brabham privata. Per sostituire Pace la Surtees promosse dalla Formula 2 il pilota francese Jos\u00e9 Dolhem, all'esordio nel campionato mondiale. Rientr\u00f2 nel campionato anche la \"AAW Racing\", col solito Leo Kinnunen al volante di una Surtees. La Iso-Williams cambi\u00f2 ancora il secondo pilota, facendo esordire Jean-Pierre Jabouille, pilota locale che proveniva dalla F2, al posto di Gijs van Lennep. Tent\u00f2 di rientrare il campionato anche la Token: la scuderia britannica iscrisse Jacques Laffite, che per\u00f2 non prese parte all'evento.\nDalla gara successiva, il Gran Premio di Gran Bretagna, Pace pass\u00f2 alla Brabham ufficiale, in quanto Rikky von Opel aveva deciso di porre termine alla sua carriera automobilistica. Al posto di Pace, alla \"Hexagon Racing\", venne iscritta l'italiana Lella Lombardi, la prima donna a correre nella massima serie dai tempi di Maria Teresa de Filippis, la cui ultima presenza risaliva al Gran Premio di Monaco 1959, in cui non si era qualificata. La Lombardi proveniva dalla Formula 5000, e utilizz\u00f2 il numero 208, il pi\u00f9 alto mai impiegato in una gara valida per il mondiale di Formula 1.\nLa Iso Marlboro riport\u00f2 in pista Tom Bels\u00f8, che mancava dal Gran Premio di Svezia, in luogo di Jean-Pierre Jabouille. La Surtees decise di sostituire Jos\u00e9 Dolhem con Derek Bell, che aveva corso il suo ultimo gran premio nel 1972, il Gran Premio degli USA, con la Tecno. La Token del team \"Harper\" venne affidata a David Purley, che aveva corso alcune gare con la March nel 1973. La \"Scuderia Finotto\", che utilizzava una Brabham privata, iscrisse l'esordiente Andy Sutcliffe, che per\u00f2 non prese parte nemmeno alle qualifiche. Era in dubbio la presenza di Guy Edwards, pilota della Lola-Hill: soffriva per dei dolori al polso, dovuti a un incidente di pochi giorni prima, in Formula 5000.\nCuriosamente i due costruttori all'esordio, la Maki e la Lyncar, affidarono la loro vettura a due piloti neozelandesi: la Maki scelse Howden Ganley, che aveva corso le prime due gare stagionali con una March, e che possedeva una certa esperienza in Formula 1, mentre la Lyncar opt\u00f2 per l'esordiente John Nicholson, che aveva corso due gare fuori campionato, sempre con la Lyncar, a inizio stagione, cogliendo il sesto posto nel BRDC International Trophy. Un altro esordiente fu il pilota britannico Mike Wilds, iscritto dal \"Dempster International Racing Team\", con cui correva in F.5000.\nIn Germania si rivide Chris Amon, ancora al volante della vettura che portava il suo nome. Il francese Jacques Laffite, iscritto dalla Token al gran premio precedente, ma non partecipante, trov\u00f2 un ingaggio alla Iso-Williams, al posto di Tom Bels\u00f8. Ristabilitosi dall'incidente patito poco prima del Gran Premio di Gran Bretagna, Guy Edwards ritrov\u00f2 il volante della Lola-Hill.\nLa \"Scuderia Finotto\", che utilizzava una Brabham, iscrisse il pilota locale Manfred Mohr, che per\u00f2 non prese parte all'evento, esattamente com'era successo a Andy Sutcliffe nella gara precedente. La Token concesse la sua vettura alla scuderia \"Chequered Flag\", che port\u00f2 Ian Ashley come pilota. Ashley, che aveva esperienze in Formula Ford e in Formula 5000, anche in gare di Formula 1 non valide per il campionato, era all'esordio nel mondiale.\nDalla gara d'Austria Jochen Mass abbandon\u00f2 la Surtees, assieme allo sponsor Bang &amp; Olufsen; ci\u00f2 mise in grosse difficolt\u00e0 finanziarie il team britannico. Venne confermato Derek Bell, come pilota, affiancato dal francese Jean-Pierre Jabouille, che era stato impiegato nelle prove del Gran Premio di Francia dalla Iso-Marlboro, senza per\u00f2 qualificarsi. Grazie per\u00f2 all'appoggio della \"Memphis International\" pot\u00e9 iscrivere una terza vettura, per il pilota locale Dieter Quester. Quester era stato iscritto, sempre dalla Surtees, nel Gran Premio di Germania 1971, senza per\u00f2 prendere parte nemmeno alle prove.\nAnche l'Ensign aveva perduto l'appoggio del suo principale finanziatore, Teddy Yip, tanto da essere costretta ad appiedare Vern Schuppan, e ingaggiare Mike Wilds, che era stato impiegato dal \"Dempster International Racing Team\" nel Gran Premio di Gran Bretagna, in cui per\u00f2 aveva fallito la qualificazione.\nL'infortunio di Mike Hailwood costrinse la McLaren a sostituirlo con David Hobbs, che mancava nella massima serie automobilistica dal Gran Premio degli USA 1971; la vettura era stata offerta anche a Mass, che aveva per\u00f2 non era stato liberato dalla Surtees. La BRM decise, per le difficolt\u00e0 tecniche sperimentate nelle gare precedenti, di portare una sola monoposto, per Jean-Pierre Beltoise. Un altro infortunio, alle caviglie di Guy Edwards, costrinse un'altra scuderia, la Embassy Hill, a utilizzare, al suo posto, Rolf Stommelen. Il tedesco mancava, in campionato, dal Gran Premio del Canada 1973.\nLa Iso-Marlboro, ove da inizio stagione vi era stata una vera girandola di piloti, conferm\u00f2 Jacques Laffite assieme a Arturo Merzario, fino al termine del campionato. La Hesketh impieg\u00f2, per la prima volta, una seconda monoposto, affidata a Ian Scheckter, fratello di Jody, che aveva esordito nel Gran Premio del Sudafrica, con un team locale. Era stato anche ipotizzato che il sudafricano potesse, nel 1975, essere impiegato stabilmente dal team britannico.\nA Monza la Surtees present\u00f2 il pilota francese Jos\u00e9 Dolhem, che prese il posto del connazionale Jean-Pierre Jabouille. Dolhem aveva tentato, senza fortuna, di qualificarsi nel Gran Premio di Francia, sempre al volante di una Surtees. Non venne confermata la terza Surtees per Dieter Quester. La British Racing Motors port\u00f2 nuovamente in gara tre vetture, con il rientro di Fran\u00e7ois Migault e di Henri Pescarolo. Rientr\u00f2 nel campionato anche Chris Amon con la sua scuderia omonima.\nLa Scuderia Finotto iscrisse due Brabham, per due esordienti: l'italiano Carlo Facetti e il francese Jean-Louis Lafosse, anche se l'ingaggio di quest'ultimo venne in seguito abbandonato. Non si present\u00f2 pi\u00f9 la Token, e non ebbe seguito l'iscrizione del team privato \"Chequered Flag\", che avrebbe dovuto impiegare Ian Ashley, pilota in uscita proprio della Token.\nDal Canada Chris Amon, dopo la chiusura della sua scuderia, trov\u00f2 un ingaggio alla BRM, al posto di Henri Pescarolo, che non trovava sufficientemente competitiva la monoposto. La BRM licenzi\u00f2, inoltre, Fran\u00e7ois Migault, e fin\u00ec cos\u00ec per schierare due sole monoposto. Ian Ashley venne ripresentato dalla scuderia privata \"Chequered Flag\", dopo aver mancato la gara di Monza. Un altro team privato, \"Team Canada F1 Racing\" e iscrisse il pilota locale Eppie Wietzes. Questi aveva corso il Gran Premio del Canada 1967, al volante di una Lotus.\nLa Surtees sostitu\u00ec Jos\u00e9 Dolhem con il pilota austriaco Helmuth Koinigg, che aveva tentato, senza successo, di qualificarsi nel suo gran premio nazionale con una Brabham della \"Scuderia Finotto\". Nell'ultima gara della stagione, a Watkins Glen la Lotus port\u00f2 una terza vettura, per Tim Schenken, che in stagione era stato impiegato in diverse occasioni dalla Trojan. Alla Surtees venne confermato Helmuth Koinigg, mentre Derek Bell venne rimpiazzato con Jos\u00e9 Dolhem, pilota impiegato nei Gran Premi di Francia e Italia. Non si ripresent\u00f2 pi\u00f9 il \"Team Canada F1 Racing\".\nTabella riassuntiva.\nI seguenti piloti e costruttori presero parte al campionato del mondo di Formula 1 nella stagione 1974.\nCircuiti e gare.\nPer la prima volta il Gran Premio di Francia si effettu\u00f2 sul Circuito di Digione, localizzato nei pressi di Prenois, sobborgo della citt\u00e0 della Borgogna. Circuito corto, poco pi\u00f9 lungo di 3 kilometri, dotato di infrastrutture non di ampie dimensioni, presentava un lungo rettilineo, e una zona mista, che riportava al rettilineo di partenza. Era il sesto circuito diverso a ospitare un'edizione del Gran Premio di Francia, valida quale prova del campionato del mondo (dopo Reims, Rouen, Clermont-Ferrand, Le Mans e Le Castellet.\nNiki Lauda critic\u00f2 il tracciato, definendolo \"stupido\", perch\u00e9 non permetteva di creare grossi distacchi, pur meglio preparando la vettura.\nNella solita alternanza tra circuiti britannici, tocc\u00f2 al Circuito di Brands Hatch ospitare l'edizione del 1974 del Gran Premio di Gran Bretagna. Era la sesta volta che ci\u00f2 accadeva. Il tracciato aveva gi\u00e0 ospitato una gara di Formula 1 nell'anno, non valida quale prova del campionato mondiale, il BRDC International Trophy, vinta da James Hunt su Hesketh.\nIl titolo onorifico di Gran Premio d'Europa and\u00f2 al Gran Premio di Germania.\nRiassunto della stagione.\nGran Premio d'Argentina.\nAlla partenza Ronnie Peterson mantenne il comando, precedendo James Hunt e Carlos Reutemann, autori di un buon avvio. Pi\u00f9 dietro Peter Revson urt\u00f2 la vettura di Mike Hailwood, partendo poi di traverso sul tracciato, provocando il caos alla \"Esse Del Cervo\". Molti piloti dovettero evitare l'impatto con la vettura di Revson, con Clay Regazzoni che and\u00f2 in testacoda, mentre l'altro pilota della Shadow, Jean-Pierre Jarier, non pot\u00e9 evitare il contatto con Revson. Il francese fu costretto all'abbandono; poco dopo anche Revson fu costretto a ritirarsi. Nel corse del primo giro Hunt attacc\u00f2 Peterson all\"Entrado\", ma a causa di un errore, fin\u00ec in testacoda, e venne passato da tutti gli altri piloti.\nPeterson guidava, al termine del primo giro, davanti a Reutmann, Fittpaldi, Hailwood, Ickx, Hulme e Pace. Il comando della gara cambi\u00f2 al terzo giro, quando Reutemann super\u00f2 Peterson. Al quarto passaggio Emerson Fittipaldi fu costretto ai box per un problema con una candela e, poco dopo, Hulme pass\u00f2 Jacky Ickx. Il neozelandese, al settimo giro, pass\u00f2 anche Hailwood, mentre Niki Lauda entr\u00f2 in zona punti, passando Pace.\nAl giro 8 Mike Hailwood cedette ancora una posizione, a Ickx. Peterson si trovava in grave difficolt\u00e0 con gli pneumatici, e venne passato da Hulme, che cos\u00ec scalo secondo. Nei giri successivi lo svedese della Lotus dovette cedere anche a Hailwood, Lauda e Pace. L'austriaco pass\u00f2 subito il pilota della McLaren, ponendosi quarto, alle spalle di Carlos Reutemann, Denny Hulme e Ickx.\nAl ventiduesimo giro Pace fu costretto al ritiro, per un guasto al motore; ci\u00f2 consent\u00ec a Regazzoni, che dopo il problema al via era sceso lontano dai primi, di scalare settimo. Al ventisettesimo giro Ickx, vittima di una foratura lenta, venne passato da Lauda. Il belga, poi costretto ai box, ripart\u00ec solo tredicesimo. La classifica era sempre comandata dal pilota di casa Reutemann, davanti a Hulme, Lauda, Hailwood, Peterson, Regazzoni e Jean-Pierre Beltoise.\nAl trentaduesimo giro Regazzoni, nella parte pi\u00f9 lenta del tracciato, prese la quinta piazza a Peterson, sempre penalizzato dagli pneumatici. Dopo tre giri l'elvetico ebbe la meglio anche su Mike Hailwood. Peterson, intanto, dovette cedere altre posizioni, uscendo definitivamente dalla zona dei punti. Per il battistrada, Reutemann, ci fu la rottura della presa d'aria, posta sopra la testa del pilota. La presa restava fissata sul telaio, ma rischiava di cadere sul capo del pilota. Questo inconveniente rendeva meno performante la Brabham, ci\u00f2 che consentiva a Hulme di ridurre il margine di distacco dal primo.\nNegli ultimi giri Reutemann dovette far fronte anche a una mancanza di carburante. Nel pre-gara, infatti, i meccanici avevano dovuto risolvere un problema a un mozzo di ruota, cosa che non aveva permesso loro di completare correttamente l'approvvigionamento del carburante. Al giro 52 Hulme pass\u00f2 l'argentino, che cercava solo di completare la gara.\nNell'ultimo giro Reutemann fu costretto a fermarsi, venendo classificato solo settimo. Hulme ottenne la sua ottava, e ultima, vittoria nel campionato mondiale di F1. Il neozelandese precedette le due Ferrari di Niki Lauda, al primo podio nel mondiale, e Clay Regazzoni. Patrick Depailler, sesto, ottenne il suo primo punto iridato.\nGran Premio del Brasile.\nIl segnale del via venne dato con un certo anticipo, cosa che provoc\u00f2 una certa confusione. Carlos Reutemann prese il comando alla prima curva, seguito da Ronnie Peterson, Emerson Fittipaldi e Clay Regazzoni. Lauda si trov\u00f2, dopo una partenza non perfetta, in mezzo al plotone, mentre Arturo Merzario venne penalizzato da un problema al motore.\nLa gara di Lauda termin\u00f2 al terzo giro, per un guasto a una valvola del propulsore. Al quarto giro Peterson pass\u00f2 Reutemann che, poco dopo, dovette cedere anche la seconda piazza a Fittipaldi. L'argentino aveva rovinato gli pneumatici alla partenza, e fu cos\u00ec costretto a cedere anche a Regazzoni, al nono giro.\nAl decimo giro anche Jacky Ickx pass\u00f2 Reutemann, mentre Revson, prossimo a passare il pilota della Brabham, fu costretto all'abbandono, per il surriscaldamento del motore della sua Shadow. In testa Peterson riusciva a contenere a malapena i tentativi di sorpasso di Fittipaldi; lo svedese era vittima di una foratura lenta, che lo rallentava.\nAl sedicesimo giro, approfittando del doppiaggio di Merzario, Fittipaldi pass\u00f2 Peterson, e s'invol\u00f2 al comando della gara. Al ventesimo giro Ronnie Peterson fu costretto infine ai box per sostituire la gomma che si stava afflosciando. Ripart\u00ec decimo. La classifica vedeva, alle spalle di Fittipaldi, Clay Regazzoni (a quindici secondi dal battistrada), poi Jacky Ickx, Carlos Pace, Mike Hailwood e Carlos Reutemann.\nPeterson proseguiva la sua rimonta. Dopo aver passato Jody Scheckter al giro 23, pass\u00f2 anche Hans-Joachim Stuck, il giro successivo, ponendosi nuovamente ai margini della zona dei punti. Due giri dopo Stuck fu costretto al ritiro, per un problema tecnico. Al giro 29 Peterson sfrutt\u00f2 ancora gli pneumatici in crisi di Reutemann per passare l'argentino, e divenne sesto.\nAttorno al trentesimo giro la pista fu colpita da un forte temporale, che rese il tracciato impraticabile. Pur con le scuderie pronte a passare alle gomme da bagnato, la direzione di corsa decise di concludere la gara anzitempo. All'inizio del trentaduesimo giro venne esposta la bandiera rossa, al passaggio di Jacky Ickx sul traguardo. Fittipaldi e Regazzoni, che erano gi\u00e0 passati sul traguardo, procedettero ancora lentamente, e al termine del giro da loro gi\u00e0 iniziato, si videro esposta la bandiera a scacchi.\nPer Emerson Fittipaldi fu la decima vittoria, in una gara valida per il mondiale di F1. Regazzoni e Ickx completarono il podio.\nGran Premio del Sudafrica.\nNiki Lauda, Carlos Reutemann e Clay Regazzoni si trovarono quasi appaiati alla \"Crowthorne\", prima curva del gran premio, mentre Carlo Pace e Arturo Merzario vennero risucchiati pi\u00f9 dietro. Lauda fu capace di mantenere il comando, davanti all'argentino e al compagno di team, che fu costretto anche a mettere due ruote fuori dall'asfalto. Jacky Ickx colp\u00ec il suo compagno di scuderia, Ronnie Peterson, che fin\u00ec in testacoda nella sabbia. Lo svedese sfior\u00f2 il contatto con Jochen Mass, che a sua volta aveva toccato Pescarolo.\nLauda conduceva davanti a Reutemann, Regazzoni, Scheckter, Hunt, Fittipaldi, Hailwood e Depailler. Hunt, malgrado delle vibrazioni della sua Hesketh, era capace di rintuzzare gli attacchi di Fittipaldi e Hailwood. Al giro dieci cambi\u00f2 il leader di gara, con Reutemann che pass\u00f2 Lauda sul rettilineo d'arrivo.\nAl quattordicesimo giro James Hunt fu costretto all'abbandono a causa della rottura del cardano della trasmissione. Jody Scheckter era messo sotto pressione da Emerson Fittipaldi, che pass\u00f2 il pilota di casa al giro 21. Il sudafricano, a causa di un errore nella cambiata, dovette cedere ancora una posizione, a Mike Hailwood, nel giro successivo. Nei giri successivi le posizioni nei punti restarono congelate, mentre si accese la lotta per l'ottava piazza, con Merzario passato da Denny Hulme e Jean-Pierre Beltoise.\nAl quarantesimo giro Hulme, per degli pneumatici usurati, cedette la posizione, ottava, a Beltoise. Il francese, al giro 44, pass\u00f2 anche Patrick Depailler. La rimonta del pilota della BRM prosegu\u00ec sorpassando anche Scheckter, anche lui limitato dalle gomme. Al giro 49 Mike Hailwood prese la quarta posizione a Fittipaldi.\nAl cinquantacinquesimo passaggio Depailler entr\u00f2 nella zona punti, superando Scheckter. Il problema della gomme cost\u00f2 poi a Hulme due posizioni, passato da Stuck e Merzario. Al giro 58 Beltoise super\u00f2 Fittipaldi, per il quinto posto. Il brasiliano, nei giri seguenti, venne messo sotto pressione da Depailler e Scheckter. Fittipaldi dovette cedere a Depailler, al giro 63, mentre, il giro seguente, Beltoise ebbe la meglio su Hailwood. Difficolt\u00e0 tecniche costarono due posizioni a Scheckter, passato da Stuck e Merzario.\nAl giro 65 termin\u00f2 la gara di Regazzoni, comodo terzo, che, a causa di un problema alla pressione dell'olio del motore, fu costretto a rientrare ai box. Beltoise scal\u00f2 terzo, alle spalle di Carlos Reutemann e Niki Lauda. Tre giri dopo i problemi tecnici di Fittipaldi permisero a Merzario di scalare settimo.\nLa gara di Lauda fin\u00ec al giro 75, per un problema all'iniezione. Carlos Reutemann riport\u00f2 il primo successo nel mondiale, seguito da Jean-Pierre Beltoise (all'ultimo podio per la BRM) e Mike Hailwood. Completarono la zona dei punti Patrick Depailler, Hans-Joachim Stuck e Arturo Merzario. Quella di Reutemann fu la prima vittoria di un pilota argentino, dal successo di Juan Manuel Fangio nel Gran Premio di Germania 1957, e la prima per la Brabham dal Gran Premio del Sudafrica 1970.\nGran Premio di Spagna.\nAl via Ronnie Peterson pattin\u00f2 leggermente, ma riusc\u00ec a prevalere sulle due Ferrari di Niki Lauda e Clay Regazzoni. Alle spalle dei due piloti ferraristi vi erano Jacky Ickx, Emerson Fittipaldi, Arturo Merzario, Jody Scheckter e Carlos Reutemann. Gi\u00e0 al secondo giro Schcketer pass\u00f2 Merzario, mentre Jarier colse il nono posto, passando Hunt. Il britannico, al giro 4, cedette anche a Denny Hulme.\nAl nono passaggio Reutemann effettu\u00f2 un'escursione di pista, scendendo in diciassettesima posizione. Poco dopo la pioggia cess\u00f2: Peterson comandava con due secondi di margine su Lauda, seguivano poi Regazzoni, Ickx, Fittipaldi, Scheckter, Merzario e Hulme. All'undicesimo giro Scheckter ebbe la meglio su Fittipaldi, la cui McLaren scontava dei problemi tecnici. Peggio andava per un'altra McLaren, quella di Hulme, che fu costretto a una sosta ai box per controllare l'efficienza della monoposto, danneggiata al via da un contatto con Reutemann. L'argentino, dopo un'altra uscita di pista, fu costretto al ritiro.\nAl giro 14 Jean-Pierre Jarier fu costretto ai box da un problema tecnico: la lunga sosta lo fece precipitare in ultima posizione. La pista, nel frattempo, si asciugava. Il primo a fermarsi fu Hans-Joachim Stuck, che era ottavo. Tocc\u00f2 poi a Regazzoni e Fittipaldi, col ticinese che mantenne il vantaggio sul brasiliano, che rientr\u00f2, invece, alle spalle di Stuck. Al ventunesimo passaggio si ferm\u00f2 anche il leader della corsa, Ronnie Peterson. La sosta era dovuta non solo all'esigenza di montare gomme da asciutto, ma anche per controllare il motore della sua Lotus. Nello stesso giro si fermarono anche Scheckter e Hunt.\nNiki Lauda si trov\u00f2 al comando, davanti a Ickx, Merzario e Regazzoni, che aveva appena passato Brian Redman. Seguivano Schenken, Depailler e Stuck. Al giro 23 l'austriaco si ferm\u00f2 ai box, per il cambio delle gomme, impiegando 35 secondi. Nello stesso passaggio si fermarono anche Merzario e Depailler. Al ventiquattresimo giro vi fu l'abbandono per Ronnie Peterson, per un problema al motore. L'altro pilota della Lotus, Ickx, ormai al comando, attese il giro 25, ma la lunghezza della sosta gli fece perdere diverse posizioni. Si ritrovarono al comando le due Ferrari di Lauda e Regazzoni, seguite da Tim Schenken, che cambi\u00f2 le gomme al giro 26, lasciando la terza posizione a Stuck. Seguivano poi Merzario, Fittipaldi e Mass. Scheckter era settimo, precedendo Pace. Ickx abbandon\u00f2 la gara al giro 28, mentre Mass, per un guasto al cambio, dovette rinunciare a proseguire, al trentaseiesimo passaggio.\nAl trentottesimo giro Merzario usc\u00ec di pista nella zona \"Pegaso\": la sua Iso atterr\u00f2 oltre le barriere, ferendo quattro fotografi. Il pilota usc\u00ec invece indenne dall'abitacolo. Lauda comandava con circa 25 secondi di margine su Regazzoni, seguivano poi Stuck, Fittipaldi, Scheckter e Hunt. Fittipaldi, dopo il miglior giro in gara, pass\u00f2 Stuck, entrando sul podio virtuale, al giro sessanta.\nLe Ferrari controllavano la gara agevolmente, tanto da doppiare tutti gli altri concorrenti. Al sessantottesimo giro Hulme entr\u00f2 in zona punti, passando James Hunt. Il britannico dovette poi cedere diverse posizioni, nella parte finale della gara. Il gran premio venne interrotto al raggiungimento delle due ore di gara, che non consent\u00ec di effettuare tutti i novanta giri previsti. Niki Lauda ottenne la sua prima vittoria nel mondiale di F1 (ful cinquantaduesimo pilota a riuscirci), davanti a Clay Regazzoni ed Emerson Fittipaldi. Per la Scuderia Ferrari si tratt\u00f2 del cinquantesimo successo in una gara valida per il mondiale. La scuderia non trionfava dal Gran Premio di Germania 1972.\nGran Premio del Belgio.\nClay Regazzoni, Jody Scheckter e Emerson Fittipaldi furono protagonisti di un buon avvio. Alla prima curva Regazzoni e Scheckter arrivarono appaiati alla prima curva, con il ticinese che mantenne il comando della gara. Scheckter venne insidiato, con successo, sia da Emerson Fittipaldi che da Niki Lauda. Il brasiliano ebbe la meglio sul pilota della Tyrrell, che si difese dall'austriaco. Nel corso del primo giro Lauda venne passato anche da Ronnie Peterson. Seguivano poi James Hunt, Carlos Pace, Jean-Pierre Beltoise e Patrick Depailler.\nLauda, gi\u00e0 al terzo giro, riprese la posizione a Peterson, mentre all'ottavo pass\u00f2 anche Scheckter, per il terzo posto. La gara rimase congelata, almeno nelle prime posizioni, per diversi giri, mentre era pi\u00f9 intesa la lotta per le posizioni di rincalzo. Al dodicesimo giro Henri Pescarolo fu colpito da Guy Edwards, e fu costretto a una sosta per riparare la sua monoposto, senza per\u00f2 poter rientrare in gara. Carlos Reutemann, molto staccato, si ferm\u00f2 per dei problemi di vibrazione, e dopo un paio di giri, riprese il gran premio. Due giri di ferm\u00f2 anche Pace, per sostituire uno pneumatico danneggiato da una foratura.\nAl giro 30, Lauda, ostacolato da un doppiaggio, dovette cedere la terza piazza nuovamente a Jody Scheckter. Il pilota della Ferrari ripasso quello della Tyrrell al giro 38. Nello stesso giro Peterson, che era alle spalle proprio della coppia Scheckter-Lauda, dovette rientrare ai box per problemi di vibrazione della sua Lotus. Al trentanovesimo giro Clay Regazzoni, primo, effettu\u00f2 un'escursione di pista nel corso di un doppiaggio di G\u00e9rard Larrousse. Pur in grado di riprendere la pista, l'elvetico venne passato sia da Fittipaldi che da Lauda. Al termine della gara Regazzoni si lament\u00f2 per il comportamento di Larrousse.\nAl quarantaseiesimo giro James Hunt sub\u00ec la rottura di una sospensione posteriore: la sua Hesketh perse la ruota, part\u00ec in testacoda e l'inglese dovette abbandonare. Nello stesso passaggio Mike Hailwood pass\u00f2 Patrick Depailler, e si trov\u00f2 quinto. Hailwood, il giro seguente, commise un errore di guida, cedendo nuovamente a Depailler.\nFittipaldi comandava il gran premio, con un secondo di vantaggio su Lauda. Seguivano poi Clay Regazzoni, Jody Scheckter, Patrick Depailler, Jean-Pierre Beltoise e Denny Hulme. La gara di Depailler termin\u00f2 al cinquantaquattresimo giro. Gli pneumatici risultavano molto deteriorati e vi era un problema all'impianto frenante. Al giro 60 vi fu anche il ritiro definitivo per Peterson, ormai lontano dalla zona dei punti. Cinque giri anche Reutemann abbandon\u00f2 la gara.\nAl giro 66 Mike Hailwood pass\u00f2 Hulme, posizionandosi sesto. Il neozelandese, poco dopo, cedette anche a Jarier. Al sessantanovesimo giro Hailwood ebbe la meglio anche su Beltoise, passato poco dopo, anche lui da Jean-Pierre Jarier.\nScheckter, in attacco su Regazzoni, colp\u00ec la vettura di Tom Pryce, mandandola in testacoda. Il sudafricano pot\u00e9 continuare, mentre il gallese fu costretto al ritiro. Al settantanovesimo giro Jarier, che era senza benzina a causa di un problema al sistema di alimentazione, fu costretto ad effettuare un rabbocco di carburante, cosa che lo allontan\u00f2 dalla zona dei punti. Al giro 81 esplose, sul rettilineo d'arrivo, il motore di Brian Redman.\nAnche Mike Hailwood si ritrov\u00f2, nei giri finali, a corto di carburante e, dovendo rallentare il ritmo, si fece passare da Beltoise e Hulme. Nell'ultimo giro Lauda attacc\u00f2 Fittipaldi, proprio sul traguardo, ma senza successo. La vettura di Lauda aveva perso i pesi di bilanciamento delle ruote anteriori, cosa che provocava forti vibrazioni.\nRegazzoni si trov\u00f2 senza benzina, concluse la gara, ma alle spalle di Scheckter. Completarono la zone dei punti Jean-Pierre Beltoise e Denny Hulme. Per Emerson Fittipaldi fu l'undicesima vittoria iridata, mentre Jody Scheckter colse il suo primo arrivo a podio. Fu la settantesima vittoria per una vettura motorizzata dalla Ford Cosworth.\nGran Premio di Monaco.\nAlla partenza Clay Regazzoni bruci\u00f2 Niki Lauda ponendosi in testa alla prima curva; subito dietro si posizion\u00f2 al terzo posto Jean-Pierre Jarier. Sulla salita del \"Beau Rivage\" Jean-Pierre Beltoise tent\u00f2 il sorpasso su Denny Hulme, ma le due vetture andarono in collisione. Il neozelandese fin\u00ec conto le barriere, mentre molte vetture, alle sue spalle, per evitare la sua vettura, si tamponarono. Merzario, Pace, Redman, Brambilla, Schuppan e Schenken finirono nel caos, e solo Hulme e Merzario poterono proseguire con le vetture ancora funzionanti, mentre Schuppan pot\u00e9 proseguire solo dopo aver cambiato uno pneumatico.\nIn testa, alle spalle del duo della Ferrari e di Jarier, si trovavano Ronnie Peterson, Carlos Reutemann, Jody Scheckter e James Hunt. Al terzo giro Peterson prese la terza posizione a Jarier, mentre Mike Hailwood pass\u00f2 Hunt. Al quarto giro Hunt venne attaccato anche da Hans-Joachim Stuck: anche in questo caso ci fu un contatto tra le monoposto, al \"Mirabeau\", con Stuck che fin\u00ec contro le barriere e fu costretto al ritiro.\nAl quinto giro Fran\u00e7ois Migault termin\u00f2 contro le barriere alla \"chicane\" fuori dal Tunnel: il pilota risult\u00f2 illeso. Un giro dopo Pterson termin\u00f2 in testacoda alla \"Rascasse\": la sua Lotus venne tamponata dal sopraggiungente Reutemann. Lo svedese pot\u00e9 continuare, scalando al sesto posto, a differenza dell'argentino che ruppe una sospensione.\nAl dodicesimo giro termin\u00f2 la gara anche per Hailwood. Il pilota della McLaren perse il controllo della vettura su una macchia d'olio nella salit\u00e0 verso il \"Casino\" e fin\u00ec contro le barriere. Ronnie Peterson recuper\u00f2 la quarta piazza al giro 19, quando sorpass\u00f2 Scheckter. Due giri dopo Regazzoni comp\u00ec lo stesso errore di Peterson, alla \"Rascasse\". L'elvetico venne passato da Lauda, Jarier, Peterson e Scheckter.\nJarier cedette la sua posizione a Peterson, al giro 25. Il francese commise un errore di guida al \"Loews\", consentendo allo svedese di innalzarsi al secondo posto. Jarier cedette ancora una posizione, due giri dopo, a favore di Scheckter. Al giro 28 termin\u00f2 il gran premio anche per Hunt, che era sesto, per un guasto alla trasmissione della sua Hesketh.\nAl trentatreesimo giro cambi\u00f2 il leader della gara. Lauda rallent\u00f2 nella discesa verso il \"Mirabeau\", dando via libera a Peterson. Poco dopo l'austriaco fu costretto all'abbandono, per un problema all'accensione. Peterson port\u00f2 il suo vantaggio su Scheckter a una quindicina di secondi. Il sudafricano, a sua volta, precedeva di dieci secondi Jarier. Al giro 54 Patrick Depailler, che stava recuperando, fu costretto a fermarsi ai box per far fissare meglio una gomma. Ripart\u00ec ultimo, staccato di 3 giri dal primo.\nLa classifica non mut\u00f2 pi\u00f9 e Peterson conquist\u00f2 la sua quinta vittoria nel mondiale. Jody Scheckter chiuse al secondo posto, e Jean-Pierre Jarier ottenne il primo podio nel mondiale. Emerson Fittipaldi, quinto, si trov\u00f2 in testa alla classifica mondiale, con 2 punti di vantaggio su Clay Regazzoni.\nGran Premio di Svezia.\nGli organizzatori, per garantire il numero di 25 vetture in pista, fecero schierare sulla griglia anche l'altro non qualificato, Vern Schuppan, nel caso un altro dei piloti non fosse in grado di prendere parte alla gara. Ci\u00f2 non si verific\u00f2 ma, in assenza di comunicazioni, l'australiano rimase in griglia e prese parte al gran premio.\nPatrick Depailler, \"poleman\" della gara, part\u00ec peggio del suo compagno di scuderia Jody Scheckter, che si pose cos\u00ec al comando. Il pilota di casa Ronnie Peterson ebbe una bella partenza, in cui sfil\u00f2 le due Ferrari, e pass\u00f2 pure Depailler alla prima curva. Nei primi giri si ritirarono le due BRM, Bertil Roos, e anche Mike Hailwood. Il britannico, al quinto giro, si ferm\u00f2 a bordo pista per un problema al filtro della benzina, che tent\u00f2 anche di riparare da s\u00e9, ma senza successo.\nAl nono giro termin\u00f2 la gara per Peterson, per la rottura dell'albero della trasmissione. La gara era cos\u00ec comandata dal duo della Tyrrell, seguito dalle due Ferrari, poi Carlos Reutemann, James Hunt e Jean-Pierre Jarier.\nAl quindicesimo giro Jacky Ickx, penalizzato da un problema all'impianto elettrico, venne passato da Emerson Fittipaldi e Denny Hulme, scalando cos\u00ec in decima posizione. Due giri dopo Hunt prese la quinta piazza a Reutemann. Poco dopo Ickx si ferm\u00f2 ai box per la sostituzione della batteria e della scatola dei transistor: ripart\u00ec ultimo.\nClay Regazzoni fu costretto all'abbandono al giro 23, per la rottura del cambio. Al ventiseiesimo passaggio esplode l'estintore sulla vettura di Jarier, che fu in grado di proseguire una volta che si svuot\u00f2 l'estintore, dovendo per\u00f2 rallentare e cedere la posizione alla due McLaren e a Vittorio Brambilla. Al giro 29 una perdita d'olio costrinse anche Reutemann a guadagnare la via dei box. La gara vedeva ancora al comando Jody Scheckter, davanti a Patrick Depailler, Niki Lauda, James Hunt, Emerson Fittipaldi, Denny Hulme e Brambilla.\nLauda era limitato dal degrado degli pneumatici, che consent\u00ec a Hunt di avvicinarsi. Al giro 55 ci fu il ritiro di Jochen Mass, seguito, dopo un giro, da quello di Hulme, per la rottura di una sospensione. Quattro giri dopo, per lo stesso problema, termin\u00f2 la gara anche Reine Wisell, che era ottavo. Al sessantaseiesimo giro Hunt pass\u00f2 Lauda, per il terzo posto.\nLa gara dell'austriaco della Ferrari prosegu\u00ec per soli due giri, quando un guasto al cambio lo costrinse al ritiro. Negli ultimi giri Hunt si avvicin\u00f2 al duo di testa, che per\u00f2 non venne mai minacciato. Nell'ultimo giro ci fu l'ultimo colpo di scena, con Brambilla che, a causa della mancanza di benzina, fu costretto a fermarsi, perdendo la possibilit\u00e0 di giungere nella zona dei punti.\nJody Scheckter si aggiudic\u00f2 la sua prima vittoria nel mondiale, la prima di un pilota sudafricano. Patrick Depailler, secondo, colse il suo primo podio, mentre James Hunt, terzo, fece ottenere alla Hesketh il primo arrivo nei primi tre, da quando la scuderia costruiva il proprio telaio. Graham Hill giunse sesto, cogliendo l'ultimo punto in carriera.\nGran Premio d'Olanda.\nIl \"polesitter\" Niki Lauda fu autore di un'ottima partenza, che gli consent\u00ec di rimanere al comando. Manc\u00f2, invece, una marcia, Clay Regazzoni, che venne passato da Mike Hailwood e Patrick Depailler, ma riusc\u00ec a resistere all'attacco di Emerson Fittipaldi. Pi\u00f9 dietro James Hunt colp\u00ec la vettura di Tom Pryce, mandandolo fuori pista.\nNel secondo giro Regazzoni pass\u00f2 Depailler, mentre Ronnie Peterson prese la posizione, l'ottava, a Jean-Pierre Jarier. Il giro successivo Regazzoni riusc\u00ec ad avere la meglio anche su Hailwood, con un sorpasso all'interno della prima curva. Nello stesso giro Fittipaldi scal\u00f2 quinto, dopo aver passato Jody Scheckter.\nAl settimo giro usc\u00ec dalle parti alte della classifica Jarier, costretto a una sosta ai box, per una riparazione all'acceleratore. Lauda conduceva la gara con tre secondi di margine sul compagno di scuderia Regazzoni; pi\u00f9 dietro era in crisi Hailwood, che venne passato prima da Patrick Depailler poi da Emerson Fittipaldi. Al giro 18 Peterson pass\u00f2 Carlos Reutemann, scalando settimo.\nAl giro 24 Vern Schuppan, a causa di un problema a una gomma, si ferm\u00f2 nei pressi dell'entrata dei box: i tecnici dell'Ensign uscirono dal loro box per effettuare la riparazione nel punto ove si era fermata la monoposto. L'operazione per\u00f2 non era consentita dal regolamento e cost\u00f2 al pilota australiano la squalifica.\nDenny Hulme sorpass\u00f2 Carlos Reutemann per l'ottavo posto; l'argentino venne, poco dopo, superato anche da John Watson. Al giro 36 Ronnie Peterson dovette fermarsi ai box col timore che le gomme posteriori stessero per staccarsi dalla monoposto: lo svedese rientr\u00f2 in pista lontano dalla zona dei punti.\nAl trentottesimo passaggio Fittipaldi prese la terza piazza a Depailler. Il brasiliano era comunque staccato di oltre venti secondi dal leader della gara, che restava Lauda. Al giro 41 Jacky Ickx fu costretto ai box per un problema simile a quello del compagno di team, Peterson, ovvero uno pneumatico era prossimo a uscire dal suo mozzo.\nDepailler si trov\u00f2 in crisi con le gomme, e fu costretto a cedere la quarta posizione a Mike Hailwood, e poi la quinta a Jody Scheckter. Al giro 57 Reutemann, vittima di una foratura, si ferm\u00f2 ai box, rientrando in gara dodicesimo. Hulme chiuse la gara al giro, 66 quando, per un problema all'accensione, fu costretto all'abbandono.\nLa gara termin\u00f2 senza altri sussulti, con Niki Lauda che vinse la sua seconda gara nel mondiale di F1. Per la Scuderia Ferrari fu la ventinovesima doppietta, grazie al secondo posto di Clay Regazzoni, la seconda in stagione dopo quella al Gran Premio di Spagna. Fittipaldi complet\u00f2 il podio.\nGran Premio di Francia.\nPartirono bene i due piloti della prima fila: Niki Lauda si conferm\u00f2 al comando, davanti a Ronnie Peterson. Tom Pryce venne invece sorpreso dalla partenza, in quanto stava controllando le sospensioni, paventando un surriscaldamento. Il gallese riusc\u00ec per\u00f2 a passare Carlos Reutemann. L'argentino per\u00f2 colp\u00ec la Shadow di Pryce che, a sua volta, fin\u00ec contro la Hesketh di James Hunt. Quest'ultimo si trov\u00f2 di traverso in mezzo alla pista, ma venne evitato da tutti gli altri piloti.\nAlle spalle di Lauda e Peterson si posizionarono Clay Regazzoni e Mike Hailwood, seguiti da Jody Scheckter e da Jacky Ickx. Part\u00ec male Emerson Fittipaldi, che si trov\u00f2, al termine del primo giro, solo ottavo. Il brasiliano recuper\u00f2 la settima posizione, passando Patrick Depailler al secondo giro, e la sesta, passando Ickx al quinto giro.\nTra il sesto e il settimo giro Hailwood cedette la posizione prima a Scheckter poi allo stesso Fittipaldi. Il pilota della McLaren prosegu\u00ec la sua rimonta, sorpassando, al giro 15, Scheckter. Due giri dopo cambi\u00f2 il leader della gara: Ronnie Peterson attacc\u00f2 Lauda alla curva \"Pouas\", prima di passarlo all'interno della curva \"La Fouine\".\nAl venticinquesimo giro Jacky Ickx pass\u00f2 Hailwood, per il sesto posto. Il britannico si trovava in crisi, e venne presto avvicinato da Depailler e Hulme. La gara di Fittipaldi s'interruppe al giro 28: una perdita d'olio lo costrinse a parcheggiare la sua monoposto alla \"Villeroy\". Era il suo primo ritiro stagionale. Nei due giri successivi il compagno di team del brasiliano, Denny Hulme, scal\u00f2 due posizioni, passando Depailler e Hailwood, entrando nella zona dei punti.\nRonnie Peterson conduceva con un comodo margine su Lauda, circa 5 secondi, mentre ancora pi\u00f9 staccato risultava Regazzoni, a oltre 20 secondi. Il margine dello svedese si ampli\u00f2 verso i tre quarti di gara, quando Niki Lauda fu costretto a rallentare il ritmo, per un problema all'impianto dei freni. L'altro ferrarista, Regazzoni, era messo sotto pressione da Jody Scheckter, che tent\u00f2 un sorpasso alla \"Fouine\", senza successo. Lauda, oltre al problema ai freni, scontava anche forti vibrazioni, ed era timoroso di poter concludere la gara.\nRonnie Peterson vinse il gran premio, la sua sesta vittoria nel mondiale di Formula 1. Le due Ferrari di Lauda e Regazzoni completarono il podio. Jody Scheckter, quarto, si consol\u00f2 col primo giro veloce in una gara valida del mondiale.\nGran Premio di Gran Bretagna.\nAlla prima curva Niki Lauda mantenne il comando della gara, seguito da Jody Scheckter e da Clay Regazzoni, che avevano sorpreso Ronnie Peterson, partito dalla prima fila. Alle spalle dello svedese c'erano Carlos Reutemann, Emerson Fittipaldi, Tom Pryce e Hans-Joachim Stuck. Nel corso del primo giro si ritir\u00f2 Peter Gethin: costretto a partite col muletto della Lola-Hill, da lui mai utilizzato, e sistemato per Graham Hill, non riusciva a raggiungere bene i pedali.\nNel secondo giro Jacky Ickx prese la posizione a Stuck. Un giro dopo, a causa della rottura della sospensione posteriore, James Hunt part\u00ec in testacoda, e fu costretto al ritiro.\nDopo 10 giri Lauda conduceva la gara con una certa tranquillit\u00e0 su Scheckter, a circa 5 secondi, che staccava, a sua volta, ancora di 5 secondi Regazzoni, pressato da Peterson. L'austriaco ampli\u00f2 in maniera costante il suo vantaggio su Scheckter, portandolo a 10 secondi, nel corso del quindicesimo giro.\nLe postazioni al comando rimasero congelate per molti giri, fino a quando, al trentaseiesimo passaggio Carlos Reutemann and\u00f2 in testacoda, alla \"Surtees\". L'errore di guida gli cost\u00f2 cinque posizioni in classifica. Un giro un altro incidente coinvolse Hans-Joachim Stuck, che fin\u00ec contro il \"guardrail\" alla \"Stirling\", prima di ricarambolare sul tracciato. Il pilota della March usc\u00ec presto dalla vettura, mentre i commissari di pista esposero le bandiere gialle.\nUna foratura alla gomma posteriore sinistra costrinse Ronnie Peterson ai box, facendolo uscire cos\u00ec dalle parti alte della graduatoria. Poco dopo lo stesso problema tocc\u00f2 anche all'altro duellante per il terzo posto, Clay Regazzoni. Probabilmente entrambi i piloti subirono la foratura passando sui detriti lasciati dalla vettura di Stuck. Il ticinese rientr\u00f2 in gara settimo. Nel frattempo minacciava di staccarsi l'alettone posteriore della BRM di Fran\u00e7ois Migault, che fu costretto a rientrare ai box per la necessaria riparazione.\nDopo questi avvenimenti, alle spalle di Lauda e Scheckter, si trovava Emerson Fittipaldi, anche se staccato di trenta secondi. Al quarto posto c'era Tom Pryce, poi seguivano Jacky Ickx e Mike Hailwood. Nel corso del quarantasettesimo passaggio il pilota gallese fu passato da entrambi. Al giro 58 termin\u00f2 il gran premio per Mike Hailwood, che effettu\u00f2 un testacoda e non fu capace di far ripartire la sua McLaren. Quattro giri dopo Clay Regazzoni pass\u00f2 Pryce che, dopo altri quattro giri, cedette la posizione anche a Reutemann.\nAttorno al sessantanovesimo giro Niki Lauda si accorse di una foratura lenta al pneumatico posteriore destro. L'austriaco decise di non passare ai box, ma ci\u00f2 permise a Scheckter di avvicinarsi. Il sudafricano attacc\u00f2 Lauda al giro 70, passandolo alla curva \"Clark\". Diveniva sempre pi\u00f9 difficile per Lauda gestire la sua vettura: al giro 72 venne passato anche da Fittipaldi.\nIl box della Scuderia Ferrari chiese all'austriaco di passare ai box, ma il pilota rifiut\u00f2 l'invito e decise di proseguire. John Watson, doppiato, penalizz\u00f2 Pryce, che cos\u00ec venne passato da Denny Hulme. Solo al penultimo giro Lauda decise di entrare ai box, dopo che lo pneumatico era completamente distrutto. Ci\u00f2 permise a Ickx di passare al terzo posto.\nJody Scheckter vinse il suo secondo gran premio valido per il mondiale di F1, davanti a Emerson Fittipaldi. Jacky Ickx chiuse sul gradino pi\u00f9 basso del podio, davanti a Clay Regazzoni e Carlos Reutemann. Lauda, per\u00f2, lament\u00f2 di non aver potuto uscire dai box, per la folla che aveva iniziato a invadere la pista, tanto da venir fermato da un commissario con bandiera rossa. A seguito di una ricorso all'austriaco venne abbuonato un giro, e si trov\u00f2 classificato quinto.\nGran Premio di Germania.\nNiki Lauda fu autore di una cattiva partenza, tanto da venir sorpreso sia da Clay Regazzoni che da Jody Scheckter. Al quarto posto si pose Carlos Reutemann che precedeva Jochen Mass, Ronnie Peterson e Patrick Depailler. Perse la marcia al via Emerson Fittipaldi, che sollev\u00f2 il braccio per indicare a tutti gli altri piloti i suoi problemi, ma venne colpito dal suo compagno di scuderia Denny Hulme: il neozelandese non pot\u00e9 proseguire, come invece fu in grado Fittipaldi.\nGi\u00e0 alla \"Nordkehre\", la curva che immetteva nella \"Nordschleife\", Lauda tent\u00f2 di passare Scheckter. Il suo tentativo per\u00f2 risult\u00f2 troppo precipitoso: la Ferrari colp\u00ec la Tyrrell, s'impenn\u00f2, usci di pista e termin\u00f2 contro le protezioni, costringendo Lauda al ritiro. Sulla vettura si era scatenato anche un piccolo incendio, presto domato dai commissari. Il pilota austriaco era comunque uscito autonomamente dalla monoposto. Al termine del primo giro Fittipaldi fu costretto a fermarsi ai box, per cambiare uno pneumatico.\nLa McLaren, poco dopo, decise di rinviare in pista Hulme, utilizzando per\u00f2 il muletto. Ci\u00f2 coster\u00e0 la bandiera nera per il neozelandese. Al terzo giro Regazzoni contava una decina di secondi di vantaggio su Scheckter, dodici su Reutemann, mentre erano molto pi\u00f9 staccati gli altri piloti, con Mass a venti secondi dal podio, seguito da Depailler, Ickx e Hailwood. Nello stesso giro dovette fermarsi, definitivamente, Emerson Fittipaldi.\nNel corso del giro 6 un temporale colp\u00ec la zona del \"Pflanzgarten\": Regazzoni prosegu\u00ec mantenendo il ritmo, mentre rallentarono, per sicurezza, sia Jody Scheckter che Carlos Reutemann. Ci\u00f2 permise all'elvetico di ampliare il suo vantaggio a oltre 30 secondi. Mass perse due posizioni, a favore delle due Lotus di Ronnie Peterson e Jacky Ickx. Patrick Depailler, nel tentativo di passare Peterson, fin\u00ec contro le barriere al ponte di Adenau, e fu costretto a passare ai box e ritirarsi.\nNel giro successivo Peterson fu passato da Ickx, Mass e Mike Hailwood. Regazzoni port\u00f2, nel decimo giro, a 50 secondi il margine su Jody Scheckter; Reutemann era staccato di un minuto, e precedeva Ickx, Mass, Hailwood e Peterson. Il giro successivo un problema al motore costrinse Mass al forfait.\nNel tredicesimo giro, sulla discesa di \"Pflanzgarten\", la McLaren di Mike Hailwood pieg\u00f2 verso destra, colp\u00ec il \"guardrail\", e si danneggi\u00f2 pesantemente: Hailwood rimase intrappolato diversi minuti nella vettura, e scont\u00f2 gravi fratture alla gambe che, di fatto, segnarono la fine della sua carriera automobilistica.\nNell'ultimo passaggio Peterson riprese la posizione al compagno di team Ickx. Clay Regazzoni conquist\u00f2 la sua seconda vittoria del mondiale di Formula 1, dopo quella al Gran Premio d'Italia 1970. Erano passati 3 anni, 10 mesi e 29 giorni, pari a 51 gran premi iridati, una delle serie pi\u00f9 ampie tra due vittorie per un pilota.\nGran Premio d'Austria.\nAlla partenza, con temperatura dell'aria di 34\u00a0\u00b0C e dell'asfalto di 65\u00a0\u00b0C, Carlos Reutemann prese il via meglio di Niki Lauda, passandolo gi\u00e0 alla prima curva. Carlos Pace era terzo, davanti a Clay Regazzoni, autore, a sua volta, di un ottimo avvio. Seguivano poi James Hunt, Jody Scheckter ed Emerson Fittipaldi. La partenza di Peterson venne ritardata per delle ultime sistemazione effettuate in griglia da un tecnico della Lotus. Al secondo giro Regazzoni pass\u00f2 Pace, per il secondo posto, mentre Ronnie Peterson prese la nona posizione ad Arturo Merzario.\nAl giro 8 Pace perse un'altra posizione, questa volta a favore di Scheckter, ma gi\u00e0 dopo un giro il sudafricano fu costretto all'abbandono, per un problema al motore. Nei giri successivi Hunt, che era quinto, cedette due posizioni, a Fittipaldi e Peterson. Fittipaldi, al dodicesimo giro, super\u00f2 anche il connazionale Pace, per il quarto posto.\nAl giro 13 Regazzoni pass\u00f2 il suo compagno di team, Lauda, che si trovava con un motore non in perfette condizioni. Nello stesso giro Pace cedette ancora un posto, questa volta a favore di Ronnie Peterson, mentre James Hunt fu costretto ai box per il cambio degli pneumatici.\nAl quindicesimo giro Lauda, sempre pi\u00f9 in crisi col propulsore, dovette abbassare il ritmo di gara, tanto da venir superato da diversi piloti. La gara, per il pilota austriaco, termin\u00f2 dopo due giri, a causa del malfunzionamento di una valvola. Carlos Reutemann conduceva il gran premio con due secondi di vantaggio su Clay Regazzoni, messo sotto pressione da Emerson Fittipaldi e Ronnie Peterson.\nLa classifica rimase congelata, almeno per le primissime posizioni, fino al trentaduesimo passaggio, quando Pace fu capace di recuperare la quarta posizione a Peterson. Al giro 38 termin\u00f2 la gara per Fittipaldi, bloccato da un gusto al motore. Ancora due giri, e Carlos Pace pass\u00f2 anche Regazzoni, portandosi al secondo posto. La gara era cos\u00ec condotta da due Brabham.\nAl quarantaduesimo giro dovette ritirarsi anche Pace, per una perdita di carburante; poco dopo Regazzoni dovette cedere anche a Ronnie Peterson, che cos\u00ec si trov\u00f2 secondo, alle spalle di Reutemann. A seguito dei diversi ritiri, la classifica era stata rivoluzionata, tanto che alle spalle del ferrarista si trovavano ora Patrick Depailler, Jacky Ickx, Denny Hulme e James Hunt.\nI colpi di scena non finirono: al quarantatreesimo Depailler and\u00f2 in testacoda, Ickx, che lo seguiva, non pot\u00e9 evitare che le due vetture andarono a collisione, finendo entrambe nella sabbia della curva \"Texaco\". Depailler non pot\u00e9 riprendere la gara, mentre Ickx, rientrato in pista, non pot\u00e9 fare altro che andare ai box per abbandonare. Due giri dopo Clay Regazzoni, che aveva subito una foratura, fu costretto al passaggio al box. Qui ci fu una piccola incomprensione tra il pilota e i meccanici che gli cambiarono la ruota, che fece perdere a Regazzoni quasi un minuto. L'elvetico rientr\u00f2 in gara settimo.\nRonnie Peterson, secondo, fu costretto al ritiro al giro 46, dopo la rottura della trasmissione, all'altezza della \"Texaco\". Scal\u00f2 cos\u00ec secondo Denny Hulme, staccato per\u00f2 di oltre quaranta secondi dal capoclassifica Reutemann. Terzo era Hunt, a un minuto, che precedeva Vittorio Brambilla, John Watson e Clay Regazzoni.\nNei giri finali Brambilla fu passato da Watson e Regazzoni, rimando comunque all'interno della zona dei punti. Carlos Reutemann vinse, per la seconda volta nel mondiale di Formula 1, precedendo Denny Hulme, al suo ultimo podio mondiale. Terzo chiuse James Hunt, al quarto podio iridato, mentre Vittorio Brambilla, sesto, iscrisse il suo primo punto.\nGran Premio d'Italia.\nDopo le prove libere del mattino la Goodyear decise di ritirare tutte le gomme provate nelle qualifiche del sabato e nelle prove della domenica, a causa dei problemi tecnici lamentati da Emerson Fittipaldi e Carlos Reutemann alla domenica, dopo i guai accorsi a Clay Regazzoni al sabato. Gli pneumatici, a causa del surriscaldamento, si scollavano dal battistrada, questo poi si sfogliava, infine spezzandosi. La casa statunitense propose di utilizzare gomme gi\u00e0 rodate, utilizzate nel Gran Premio d'Austria, impegnandosi a fornire due treni di gomme per ogni vettura. Le scuderie rifornite dalla Goodyear (tra cui Scuderia Ferrari, McLaren e Tyrrell) chiesero un quarto d'ora di prove supplementari per provare le nuove gomme. Questa proposta venne respinta da alcuni team riforniti dalla Firestone, come la Iso-Williams. Intervenne il campione del mondo Jackie Stewart, che propose che alle scuderie servite dalla Goodyear venissero concessi un giro di lancio, due per scaldare le gomme, e uno veloce, per testarne l'efficienza. Si raggiunse un compromesso che prevedeva due giri di formazione, anzich\u00e9 uno solo, prima della partenza.\nNiki Lauda prese un buon avvio, forse anticipando la partenza, e si conferm\u00f2 al comando della gara. Alle sue spalle si pose Carlos Reutemann, che precedeva altre due Brabham, quelle di Carlos Pace e John Watson; seguivano poi Clay Regazzoni, Ronnie Peterson ed Emerson Fittipaldi.\nTra il secondo e il terzo giro Regazzoni pass\u00f2 sia Watson che Pace, installandosi al terzo posto. Watson, alla guida di una Brabham privata, cedette la posizione, in seguito, anche a Peterson e Fittipaldi. La rimonta del ticinese della Scuderia Ferrari prosegu\u00ec quando, al quinto giro, Regazzoni pass\u00f2 anche Reutemann, posizionando cos\u00ec due vetture di Maranello nei primi due posti. Nel frattempo Watson veniva superato anche da Vittorio Brambilla.\nTra il settimo e il nono giro, Pace venne passato da ben tre vetture: Peterson, Fittipaldi e Brambilla. Al decimo passaggio John Watson commise un errore alla \"chicane\", usc\u00ec di pista, e pot\u00e9 proseguire, anche se l'errore lo fece sprofondare lontano dalla zona dei punti. Due giri dopo termin\u00f2 la gara di Reutemann, per un problema al cambio.\nNiki Lauda, al giro 15, conduceva, con un secondo di vantaggio, sul compagno di scuderia Clay Regazzoni. Al terzo posto c'era Ronnie Peterson, staccato di dieci secondi, che precedeva Emerson Fittipaldi, Vittorio Brambilla e Jody Scheckter. Il monzese, dopo un errore alla \"chicane\", al giro 17, fu costretto all'abbandono, a causa dei danni arrecati alla sua March. Entrava nella zona dei punti Patrick Depailler che, pochi giri prima, aveva superato Pace. Il brasiliano si ferm\u00f2, al ventiduesimo giro, ai box, per la sostituzione dello pneumatico posteriore sinistro. Ripart\u00ec dodicesimo.\nAl ventiquattresimo passaggio Depailler, che scontava dei problemi alla gomma posteriore destra, usc\u00ec alla \"chicane\": fu in grado di governare la sua Tyrrell, riprendendo la pista, distanziato ormai dalla zona dei punti. Ci\u00f2 permise ad Arturo Merzario di entrare tra i primi sei.\nLauda cedette la prima posizione a Regazzoni, al trentesimo giro. L'austriaco aveva rotto il sistema di raffreddamento, e stava spargendo olio e altri liquidi sulla pista, tanto da ritirarsi poco dopo. I commissari dovettero anche bagnare la pista presso la \"Variante Ascari\", per pulirla dai liquidi persi dalla vettura di Niki Lauda.\nAl giro 41 anche l'altra Ferrari, quella di Regazzoni, fu costretta a cedere il comando, per una perdita d'olio. Il ticinese rientr\u00f2 ai box, e dopo una rapida sistemazione, rientr\u00f2 in gara, quarto. Ora, al comando, si trovava Ronnie Peterson, davanti a Emerson Fittipaldi e Jody Scheckter. In realt\u00e0 la gara di Regazzoni termin\u00f2 presto, quando, gi\u00e0 al giro 42, fu costretto a posteggiare la sua vettura a bordo pista.\nNei giri finali Fittipaldi si avvicin\u00f2 a Peterson, cercando di attaccarlo, prendendo la scia sui lunghi rettilinei. Al giro 48 Pace prese la quinta posizione a Denny Hulme. Fittipaldi tent\u00f2, fino all'ultimo passaggio, di trovare lo spazio per sorpassare Peterson, ma senza successo.\nRonnie Peterson conquist\u00f2 la settima vittoria titolata, la seconda consecutiva a Monza; per la Lotus si tratt\u00f2 del centesimo podio in una gara valida per il mondiale di Formula 1. Il team britannico era il secondo costruttore a giungere a questo traguardo, dopo la Scuderia Ferrari.\nEmerson Fittipaldi e Jody Scheckter completarono il podio, mentre Arturo Merzario fu quarto, nel suo ultimo arrivo nella zona dei punti. Era anche il miglior risultato per la Frank Williams Racing Cars dal Gran Premio di Gran Bretagna 1971, quando era giunta quarta con Henri Pescarolo, al volante di una March.\nGran Premio del Canada.\nPartirono molto bene le due Ferrari, con Niki Lauda in testa, alla prima curva, davanti a Emerson Fittipaldi, e Clay Regazzoni, che s'inser\u00ec al terzo posto. Il ticinese si trovava davanti a Jody Scheckter, James Hunt e Jean-Pierre Jarier.\nGi\u00e0 al terzo giro Regazzoni dovette cedere una posizione, a Scheckter. I primi tre della classifica (Lauda, Fittipaldi e Scheckter) presero, quasi subito, un buon margine di vantaggio su Regazzoni, che, di fatto, guidava un plotone di diverse monoposto. Al decimo giro il margine tra il ticinese e Scheckter era gi\u00e0 di 5 secondi. Pi\u00f9 dietro Carlos Pace strapp\u00f2 il sesto posto a Jarier. Seguivano, dall'ottavo posto in poi, Carlos Reutemann, Patrick Depailler e Ronnie Peterson.\nTra il quindicesimo e sedicesimo giro Peterson pass\u00f2 prima Depailler poi Reutemann. Al giro 19, poco prima della curva 3, Jochen Mass cerc\u00f2 di passare Mario Andretti: lo statunitense riusc\u00ec a staccare all'ultimo, costringendo per\u00f2 Mass a portarsi in mezzo alla pista per evitare il contatto. Fortunatamente nessuna vettura stava sopraggiungendo nel punto. John Watson, per evitare per\u00f2 di terminare sulle vetture, sfior\u00f2 il \"guard rail\" e fu poi costretto a una sosta ai box.\nAl giro 23 Pace scal\u00f2 un'ulteriore posizione, passando Hunt, per il quinto posto. Due giri pi\u00f9 tardi l'altro pilota della Brabham, Carlos Reutemann, con pneumatici usurati, fu obbligato a passare dal box per montare un nuovo treno di gomme. Ci\u00f2 gli cost\u00f2 innumerevoli posizioni. Al giro 30 Peterson si trov\u00f2 settimo, dopo aver passato Jarier.\nA circa met\u00e0 gara, il terzetto in testa, composto da Niki Lauda, Emerson Fittipaldi e Jody Scheckter, aveva scavato un solco di 15 secondi su Regazzoni. Il ferrarista precedeva Pace, Hunt e Peterson. La classifica del mondiale avrebbe visto, se la corsa fosse finita cos\u00ec, tre piloti al comando, con 49 punti (Fittipaldi, Scheckter e Regazzoni), con Lauda a due soli punti.\nAttorno al quarantaseiesimo giro anche Pace, come prima di lui il compagno di team Reutemann, inizi\u00f2 a soffrire per l'usura degli pneumatici. Il brasiliano fu anch'egli costretto a montare un nuovo treno di gomme. Rientr\u00f2 in pista ottavo; nello stesso giro si registr\u00f2 l'abbandono di Jean-Pierre Jarier, che occupava proprio l'ottava posizione.\nUn giro dopo si verific\u00f2 un altro colpo di scena. I freni della Tyrrell di Jody Scheckter cedettero alla \"White's\": la vettura usc\u00ec di pista, colp\u00ec le protezioni, e il pilota si ritir\u00f2, mettendo, di fatto, fine alle sue speranze di conquistare il titolo iridato. Lauda e Fittipaldi continuavano cos\u00ec, da soli, la loro corsa davanti, precedendo di 13 secondi Clay Regazzoni, a sua volta inseguito da vicino da James Hunt e Ronnie Peterson. Pi\u00f9 staccato era Depailler, davanti a Pace.\nAl sessantesimo giro Ronnie Peterson pass\u00f2 Hunt, mentre Pace scivol\u00f2 di due posizioni, passato da Denny Hulme e Mario Andretti. Al sessantatreesimo giro Fittipaldi attacc\u00f2 Lauda, che per\u00f2 difese il primato. Due giri, e Pace venne passato anche da Tom Pryce. Il gallese termin\u00f2 la sua gara appena un giro dopo, col motore ormai fuori uso.\nAl giro 68 Lauda scivol\u00f2 sui detriti lasciati da un'escursione di pista, di pochi giri prima, effettuata da Watson. La sua vettura termin\u00f2 contro le barriere, portandolo al ritiro. Cos\u00ec anche l'austriaco usciva dalla lotta mondiale per il titolo dei piloti. Emerson Fittipaldi si ritrov\u00f2 primo, con ampio margine su Regazzoni, ormai l'ultimo suo contendente rimasto per il campionato.\nNei giri finali Hunt attacc\u00f2 diverse volte Peterson, senza riuscire per\u00f2 a prendergli la posizione sul podio. Emerson Fittipaldi ottenne il suo dodicesimo successo nel mondiale, affiancando in vetta alla classifica dei piloti Regazzoni, che chiuse secondo.\nGran Premio degli Stati Uniti.\nAlla partenza scatt\u00f2 bene il \"poleman\" Carlos Reutemann, che conduceva davanti a James Hunt; dietro, Niki Lauda pass\u00f2 subito Carlos Pace e Jody Scheckter, cos\u00ec come l'altro ferrarista Clay Regazzoni, che prese la posizione al suo principale rivale per il titolo, Emerson Fittipaldi. Andretti rimase fermo in griglia per un problema alla pompa della benzina, ma pot\u00e9 partire con l'aiuto dei commissari. Gi\u00e0 nel corso del primo giro Pace ripass\u00f2 Lauda, cos\u00ec come Fittipaldi riprese la sesta piazza a Regazzoni.\nGi\u00e0 nei primi giri risult\u00f2 in difficolt\u00e0 il pilota elvetico della Ferrari, passato prima da John Watson poi da Arturo Merzario. Al quinto giro termin\u00f2 la gara, e la carriera nel mondiale, Denny Hulme, fermato da un guasto al motore; nello stesso giro venne esposta la bandiera nera per Andretti, causata da una riparazione, non autorizzata, in griglia, prima della partenza. Due giri dopo la direzione di gara squalific\u00f2 anche Tim Schenken, per essere partito senza autorizzazione, mentre consent\u00ec a Jos\u00e9 Dolhem di proseguire la gara, quale prima riserva, ammesso al gran premio in seguito alla squalifica di Mario Andretti.\nNel corso del decimo giro la Surtees di Helmuth Koinigg usc\u00ec di pista alla curva \"Toe\", forse a causa dello scoppio dello pneumatico posteriore destro (un'altra ipotesi fu quella di un cedimento della sospensione); Koinigg scal\u00f2 le marce, nel tentativo di recuperare la vettura, ma l'andamento in discesa della pista, e l'alta velocit\u00e0, resero vane le sue manovre. La vettura impatt\u00f2 contro le barriere \"ARMCO\" a velocit\u00e0 relativamente bassa, ma la prima lama di alluminio non cedette, decapitando il pilota austriaco, che mor\u00ec all'istante. I primi soccorritori giunsi sul posto trovarono il casco del pilota a qualche decina di metri dalla vettura, a sua volta completamente distrutta. Il corpo del pilota venne coperto con un lenzuolo bianco, ma la gara prosegu\u00ec regolarmente.\nAl dodicesimo giro Merzario pass\u00f2 Watson, che si riprese la posizione il giro successivo. Nello stesso giro Regazzoni retrocedette di un'ulteriore posizione, passato da Jochen Mass. Al giro 15 Clay Regazzoni, passato anche da Ronnie Peterson, decise di cambiare gli pneumatici, scivolando cos\u00ec lontanissimo dalla zona dei punti. Il problema era dovuto ai giunti in gomma delle sospensioni che, disfandosi, penalizzavano le gomme.\nIn testa Carlos Reutemann guidava con un margine di 5 secondi su James Hunt e di 10 su Carlos Pace, minacciato da Niki Lauda, che stava cercando di recuperare posizioni, per cercare di favorire in qualche modo Regazzoni. Scheckter era quinto, mentre Fittipaldi restava sesto, anche se, con Regazzoni lontano dai punti, al brasiliano sarebbe bastato, per il titolo, che Scheckter non vincesse il gran premio.\nAttorno al ventiduesimo giro anche la Ferrari di Lauda inizi\u00f2 a sperimentare dei problemi tecnici, agli ammortizzatori. L'austriaco venne passato da Jody Scheckter al ventiquattresimo giro, stesso giro in cui Merzario ripass\u00f2 ancora Watson. Nel giro successivo Lauda dovette cedere sia a Fittipaldi che allo stesso Merzario. L'altra Ferrari di Regazzoni soffriva per dei problemi alla barra antirollio, che costrinsero a una seconda sosta il ticinese.\nAl ventisettesimo giro, dopo aver avuto notizia della morte di Koinigg, la Surtees decise di ritirare la vettura superstite di Dolhem. A met\u00e0 gara Reutemann controllava la gara, con 6 secondi su Hunt e 20 su Pace. Seguivano poi Scheckter, Fittipaldi e Merzario. Regazzoni, il terzo candidato al titolo, era ormai diciassettesimo, a due giri dal primo.\nNei giri successivi continu\u00f2 il calvario per Niki Lauda, che perse diverse posizioni, fino al giro 39, quando decise di riguadagnare i box e ritirarsi, anche perch\u00e9 sconvolto dalla notizia della morte del suo amico Koinigg. Anche James Hunt, secondo, era penalizzato da delle noie della sua Hesketh, al motore e freni. Al giro 44 termin\u00f2 la gara anche per Arturo Merzario: sulla sua Iso Marlboro si azion\u00f2 l'estintore presente sulla sua monoposto. Due giri dopo avvenne il colpo di scena che di fatto chiuse la lotta per il titolo: si ruppe una condotta dell'olio della Tyrrell di Jody Scheckter, che fu costretto cos\u00ec al ritiro. Ci\u00f2 spalanc\u00f2 a Fittipaldi la corsa per il secondo titolo, eliminato Scheckter e con Regazzoni lontano dalla zona punti. Tra l'altro l'elvetico fu costretto ancora ai box per un cambio delle gomme.\nAl cinquantacinquesimo passaggio Carlos Pace pass\u00f2 Hunt, ormai limitato nella performance della sua vettura.\nCarlos Reutemann ottenne la sua terza vittoria iridata, precedendo Pace e Hunt. Per la Brabham fu la sesta doppietta, la prima dal Gran Premio del Canada 1969. Emerson Fittipaldi giunse quarto, conquistando il suo secondo titolo iridato. La McLaren, invece, ottenne il suo primo titolo fra i costruttori.\nClassifiche.\nAl primo andavano 9 punti, 6 al secondo, 4 al terzo, 3 al quarto, 2 al quinto e 1 al sesto classificato. Non erano assegnati punti a chi compiva il giro pi\u00f9 veloce o la pole position. Per l'assegnazione dei punti erano validi i migliori sette risultati delle prime otto corse e i migliori sei delle ultime sette. In questo campionato per\u00f2 nessuno si trov\u00f2 nella condizione di dover scartare punti.\nClassifica costruttori.\nLa classifica indica il miglior piazzamento ottenuto da una delle vetture dello stesso costruttore. Il grassetto indica che una vettura di quel costruttore ha ottenuto la \"pole position\", il corsivo indica il giro veloce, anche se non ottenuti dalla vettura che ha marcato la posizione migliore.\nAl primo andavano 9 punti, 6 al secondo, 4 al terzo, 3 al quarto, 2 al quinto e 1 al sesto classificato. Non erano assegnati punti a chi compiva il gpv o la \"pole position\". Per l'assegnazione del campionato erano validi i migliori sette risultati delle prime 8 corse e i migliori sei delle ultime sette. Per la Coppa Costruttori solo la prima vettura di ogni costruttore marca punti. Solo la McLaren-Ford Cosworth fu costretta a scartare due punti.\nGare non valide per il Mondiale.\nIn stagione vennero disputate anche tre gare non valide quali prove del campionato del mondo.\nNel 1974 si tenne anche il Campionato sudafricano di Formula 1."}
{"id": "64246", "revid": "31886", "url": "https://it.wikipedia.org/wiki?curid=64246", "title": "Campionato mondiale di Formula 1 1975", "text": "La stagione 1975 del Campionato mondiale FIA di Formula 1 \u00e8 stata, nella storia della categoria, la 26\u00b0 ad assegnare il Campionato Piloti e la 18\u00b0 ad assegnare il Campionato Costruttori. \u00c8 iniziata il 12 gennaio e terminata il 5 ottobre, dopo 14 gare, una in meno rispetto alla stagione precedente. Il titolo dei piloti \u00e8 andato per la prima volta a Niki Lauda e il titolo costruttori per la terza volta alla Scuderia Ferrari.\nLa pre-stagione.\nIl calendario.\nLe gare previste erano 15 anche se poi salt\u00f2 quella in Canada, prevista per il 21 settembre sul Mosport Park. Non venne trovato l'accordo tra scuderie e organizzatori in merito al rimborso da garantire ai partecipanti. La decisione venne annunciata il 3 agosto, nel corso del fine settimana del Gran Premio di Germania. Nella stessa occasione venne confermato il Gran Premio degli Stati Uniti, anch'esso in dubbio per motivi simili.\nAccordi e fornitori.\nTutte le vetture impiegarono pneumatici della Goodyear. Solo la nipponica Maki annunci\u00f2 l'utilizzo di pneumatici Firestone nei gran premi del Belgio e di Svezia, a cui non partecip\u00f2 a causa dell'indisponibilit\u00e0 della vettura.\nLa Hill impieg\u00f2 nella prima fase della stagione un telaio costruito dalla Lola, come avvenuto nel .\nTutte le scuderie utilizzarono quale propulsore il Ford Cosworth DFV, tranne la Ferrari e la BRM, che costruirono il motore in proprio. La Shadow impieg\u00f2 nel Gran Premio d'Austria e nel Gran Premio d'Italia, su una delle vetture, il modello Shadow DN7, un propulsore della Matra. La casa francese fece cos\u00ec il suo rientro in F1 dopo tre anni; l'ultima partecipazione risaliva al Gran Premio degli Stati Uniti, in cui montava il motore su una propria vettura. La casa francese aveva gi\u00e0 partecipato, come motorista, a 44 gran premi, esordendo nel , ottenendo due pole; come costruttore aveva fatto il suo esordio nel , e aveva vinto il titolo piloti con Jackie Stewart nel , su una vettura per\u00f2 motorizzata Ford Cosworth.\nEra dal Gran Premio di Gran Bretagna 1973 che non si verificava che ben quattro diversi motoristi fossero presenti al via di un Gran Premio valido per il mondiale (oltre alla Matra, erano presenti in Austria anche Ford-Cosworth, Ferrari e BRM).\nScuderie e piloti.\nScuderie.\nPer la prima volta Frank Williams schier\u00f2 delle vetture costruite da lui e che portavano il suo nome: nel 1974 infatti le sue vetture erano denominate \"Iso-Marlboro\". Esord\u00ec anche la scuderia brasiliana Copersucar, con al volante Wilson Fittipaldi, fratello di Emerson, campione del mondo uscente. Per le prime due corse si iscrisse anche il costruttore argentino Berta che aveva ottimi risultati nelle corse nazionali, ma non scese mai in pista; non si present\u00f2 alle successive prove. La March prima annunci\u00f2 il ritiro dalla Formula 1, poi cambi\u00f2 idea e schier\u00f2 per il 1975 due piloti italiani: Vittorio Brambilla e Lella Lombardi. Da quest'anno l'impiego di terze vetture venne molto limitato tanto da diventare eccezione.\nLa Hill, dopo aver utilizzato dei telai clienti nel (acquistati dalla Shadow) e nel dalla Lola, dal Gran Premio di Spagna ribattezz\u00f2 la vettura della Lola col proprio nome, diventando costruttore in prima persona. Dopo il Gran Premio di Svezia la scuderia privata \"Custom Made Harry Stiller Racing\" (che impiegava una Hesketh) decise di abbandonare il campionato. Stessa decisione venne presa dalla casa statunitense Parnelli. La casa statunitense per\u00f2 torn\u00f2 dal Gran Premio di Francia, ove diede \"forfait\" la Maki.\nNel Gran Premio di Gran Bretagna e in quello di Germania la BRM decise di non prendere parte alla gara visti gli scarsi risultati recenti, nel tentativo di migliorare la sua competitivit\u00e0. Dal Gran Premio di Gran Bretagna, fino a quello d'Italia, la Penske utilizz\u00f2 una March 751, al posto della vettura costruita in proprio.\nAnche la Surtees non partecip\u00f2 al GP di Germania per l'impossibilit\u00e0 di montare una vettura dopo l'incidente di Silverstone. La casa inglese diede \"forfait\" anche negli ultimi due gran premi, a Monza e al Glen, per l'indisponibilit\u00e0 di propulsori. Anche la Penske non partecip\u00f2 al Gran Premio d'Italia. All'ultimo gran premio non presero parte n\u00e9 la BRM, n\u00e9 la Maki.\nPiloti.\nLa stagione 1975 part\u00ec con pochi cambiamenti per piloti e vetture rispetto alla stagione precedente. Jochen Mass rimpiazz\u00f2 l'ex campione del mondo Denny Hulme, ritiratosi dalla Formula 1, alla McLaren; John Watson dopo due stagioni con una Brabham privata trov\u00f2 un ingaggio per la Surtees; Mike Wilds pass\u00f2 alla BRM dalla Ensign. La Ferrari, a caccia di un titolo che ormai mancava da undici anni, conferm\u00f2 la coppia Lauda-Regazzoni.\nNel Gran Premio del Sudafrica l'esordiente Bob Evans sostitu\u00ec Mike Wilds sulla BRM, Lella Lombardi fece il suo ritorno in F1 sulla seconda March. Alla gara partecip\u00f2 il solito piccolo gruppo di piloti e scuderie locali: Dave Charlton utilizz\u00f2 una McLaren della \"Lucky Strike Racing\", Ian Scheckter, fratello di Jody, una Tyrrell della \"Lexington Racing\", Eddie Keizan e Guy Tunmer delle Lotus del \"Team Gunston\". Per Tunmer questa gara rappresent\u00f2 l'unico Gran Premio nel Campionato mondiale di Formula 1.\nAl Gran Premio di Spagna il pilota britannico Tony Brise fece il suo esordio nel mondiale di Formula 1, prendendo il posto di Jacques Laffite alla Williams, impegnato nell\"'ADAC-Eiffelrennen\" di Formula 2. Inizialmente al posto del pilota francese era stato indicato il pilota italiano Giorgio Pianta.\nIl francese Fran\u00e7ois Migault, che aveva corso nel con la BRM sostitu\u00ec Graham Hill alla Hill. Fecero il loro esordio nel campionato mondiale di F1 anche il pilota australiano Alan Jones al volante di una Hesketh della \"Custom Made Harry Stiller Racing\" e l'olandese Roelof Wunderink sull'Ensign. Il team britannico aveva saltato le prime tre gare della stagione, mancando in F1 dal Gran Premio degli Stati Uniti d'America 1974.\nA Monaco Jacques Laffite torn\u00f2 alla Williams; fece il debutto nel mondiale di Formula 1 lo svedese Torsten Palm su una Hesketh della \"Polar Caravans\". Graham Hill sostitu\u00ec nella propria scuderia Rolf Stommelen, infortunatosi nel Gran Premio di Spagna. Henri Pescarolo, che mancava dal Gran Premio d'Italia 1974, venne iscritto sulla seconda Surtees, ma non prese parte alle qualifiche.\nIn Belgio fece il suo rientro Tony Brise, che prese il posto di Graham Hill nella scuderia omonima, dopo aver esordito nel Gran Premio di Spagna alla Williams. S'iscrisse alla gara anche la scuderia giapponese Maki, che mancava dal Gran Premio d'Austria 1974, con l'australiano Dave Walker (ultima apparizione nel mondiale nel Gran Premio degli Stati Uniti d'America 1972 al volante di una Lotus), ma non prese parte nemmeno alle prove.\nAl Gran Premio non parteciparono la Parnelli in quanto Mario Andretti era impegnato nella 500 Miglia di Indianapolis, e l'Ensign in quanto il suo pilota, Roelof Wunderink, si era infortunato in una gara di Formula 5000. In Svezia il pilota britannico Damien Magee (all'esordio in Formula 1, proveniente da esperienze in Formula 5000) e il sudafricano Ian Scheckter, che in stagione aveva gi\u00e0 corso il Gran Premio nel suo Paese sostituirono, sulle Williams, Jacques Laffite (impegnato nuovamente in Formula 2 nel \"Rhein-Pokalrennen\") e Arturo Merzario (per contrasti tra il pilota italiano e Frank Williams).\nL'australiano Vern Schuppan, che nel aveva disputato alcune gare con l'Ensign, prese il posto di Fran\u00e7ois Migault alla Hill. Si ripresent\u00f2 la Parnelli, sempre con Mario Andretti quale unico pilota, mentre l'Ensign, iscrisse Gijs van Lennep, olandese che tra il e il aveva gi\u00e0 disputato 5 Gran Premi con Surtees e Iso Marlboro, ma che non prese parte per\u00f2 alle prove. Anche il pilota svedese Torsten Palm torn\u00f2 a iscriversi, sempre su una Hesketh della \"Polar Caravans\".\nA Zandvoort Jacques Laffite torn\u00f2 sulla Williams, prendendo il posto di Damien Magee, mentre Alan Jones pass\u00f2 alla Hill in sostituzione di Vern Schuppan. Fece il suo effettivo ritorno la nipponica Maki, con al volante Hiroshi Fushida, primo pilota giapponese a tentare la sorte in un appuntamento di Formula 1 valido per il campionato del mondo.\nNel Gran Premio di Francia la Tyrrell fece esordire, sulla terza vettura, il pilota francese Jean-Pierre Jabouille mentre un altro transalpino, Fran\u00e7ois Migault, che in stagione aveva gi\u00e0 corso con la Embassy Hill in Spagna e Belgio, trov\u00f2 un posto alla Williams, sostituendo Ian Scheckter.\nA Silverstone, dopo l'abbandono di Jacky Ickx, la Lotus, affianc\u00f2 a Ronnie Peterson due piloti britannici all'esordio nel mondiale: Jim Crawford e Brian Henton. Fece il suo esordio anche un altro pilota locale, Dave Morgan, sulla seconda Surtees. Per lui questo fu l'unico Gran Premio valido per il mondiale a cui prese parte. Il tedesco Hans-Joachim Stuck, che mancava dal GP degli USA 1974, trov\u00f2 un ingaggio con la terza March.\nLa Williams ingaggi\u00f2 Ian Ashley, ma l'indisponibilit\u00e0 di motori non permise al britannico di prendere parte alle prove. Si rividero sia la Maki sia la Lyncar (con al volante il neozelandese John Nicholson) che non si era qualificata nell'edizione del 1974. All'Ensign torn\u00f2 Roelof Wunderink che affianc\u00f2 van Lennep, che per\u00f2 non prese parte alle prove.\nAl N\u00fcrburgring, a causa dell'indisponibilit\u00e0 della Surtees, il nordirlandese John Watson, venne ingaggiato dalla Lotus al posto di Jim Crawford, grazie al miglior risultato in un test con gli altri piloti che la Lotus aveva schierato nel Gran Premio di Gran Bretagna; la scuderia inglese schier\u00f2 quindi nuovamente due sole vetture. L'Ensign iscrisse il solo Gijs van Lennep, mentre Ian Ashley pot\u00e9 fare il suo debutto effettivo alla Williams.\nHarald Ertl, austriaco, debutt\u00f2 sulla Hesketh sponsorizzata dalla \"Wartsteiner Brewery\", mentre la Maki si affid\u00f2 a un pilota britannico, Tony Trimmer al posto di Fushida. Trimmer aveva gi\u00e0 disputato numerosi Gran Premi, tutti per\u00f2 non validi per il campionato mondiale, in cui aveva ottenuto anche un quarto posto con l'ISO-Marlboro gestita dalla Williams, nella Race of Champions 1973.\nA Zeltweg si rivide la Surtees, che reimpieg\u00f2 John Watson, che aveva corso con la Lotus il Gran Premio precedente. La Surtees iscrisse anche una vettura per Ewald Boisitz, pilota di casa, che per\u00f2 non prese parte nemmeno alle prove. La Lotus sostitu\u00ec Watson con Brian Henton, che aveva gi\u00e0 corso per la scuderia di Chapman nel Gran Premio di Silverstone.\nTorn\u00f2 anche la BRM, sempre affidata a Bob Evans. L'Ensign si affid\u00f2 nuovamente a Roelof Wunderink, affiancandogli Chris Amon, che mancava dal mondiale dal Gran Premio degli Stati Uniti d'America 1974, disputato con la BRM.\nLa Hill riaffid\u00f2 un volante a Rolf Stommelen, infortunatosi nel Gran Premio di Spagna. Il tedesco prese il posto di Alan Jones. L'Hesketh fece debuttare il pilota statunitense Brett Lunger, mentre la Williams iscrisse Jo Vonlanthen, pilota svizzero proveniente dalla Formula 2, per sostituire l'infortunato Ian Ashley.\nNel Gran Premio di Monza Jim Crawford, che aveva gi\u00e0 corso il Gran Premio di Silverstone con la Lotus, sostitu\u00ec l'infortunato Brian Henton sempre nel team di Colin Chapman. L'altro infortunato del gran premio precedente, Wilson Fittipaldi, venne sostituito, nel team omonimo da Arturo Merzario, che aveva corso i primi sei Gran Premi della stagione alla Williams. In questa scuderia fece il suo esordio il pilota trentino Renzo Zorzi, che prese il posto di Jo Vonlanthen.\nNell'ultima gara della stagione, al Glen, il francese Michel Lecl\u00e8re (vicecampione, dietro a Jacques Laffite, nel Campionato europeo di Formula 2 1975), fece il suo esordio sulla terza Tyrrell. Alla Williams si verific\u00f2 l'ennesimo cambio di pilota, con Lella Lombardi che sostitu\u00ec Renzo Zorzi.\nLa rientrante Penske si affid\u00f2 al nordirlandese Watson, lasciato a piedi dalla Surtees, che decise di non prendere parte alla gara. Brian Henton torn\u00f2 al volante della Lotus, al posto di Jim Crawford, cos\u00ec come Wilson Fittipaldi nella scuderia omonima. La Hill iscrisse il solo Tony Brise; stessa scelta per l'Ensign con Roelof Wunderink.\nTabella riassuntiva.\nI seguenti piloti e costruttori presero parte al campionato del mondo di Formula 1 nella stagione 1975.\nCircuiti e gare.\nIl Circuit Terlaemen di Zolder torn\u00f2 ad ospitare, per la seconda volta, il Gran Premio del Belgio, dopo che nel anno precedente la gara era stata ospitata dal Circuito di Nivelles, nell'alternanza tra le due strutture. Venne aggiunta una \"chicane\" sul rettilineo delle tribune per rallentare la velocit\u00e0 delle vetture.\nNel corso della stagione venne messa in dubbio, per ragioni di sicurezza, la disputa del Gran Premio d'Italia presso l'Autodromo di Monza. Venne ventilata la possibilit\u00e0 di spostare la gara sul Circuito di Imola.\nNella solita alternanza con il Circuito di Brands Hatch, Silverstone torn\u00f2 ad ospitare il Gran Premio di Gran Bretagna, per la quindicesima volta nella storia del mondiale. In occasione dell'International Trophy, gara non valida per il mondiale, vennero inaugurati i nuovi \"box\" del circuito, alla presenza del Principe Filippo, mentre in occasione del Gran Premio mondiale una nuova \"chicane\" (per ragioni di sicurezza) venne prevista alla curva \"Woodcote\". Si speriment\u00f2 anche un sistema di partenza con semaforo al posto del tradizionale \"via libera\" dato con la bandiera nazionale.\nIl Circuito di Watkins Glen, che ospit\u00f2 il Gran Premio degli USA venne modificato con l'aggiunta della \"chicane Scheckter\" (dal nome del pilota della Tyrrell che l'aveva suggerita), in basso alla collina ove erano poste le curve denominate \"the Esses\". Dopo l'incidente mortale occorso a Fran\u00e7ois C\u00e9vert due anni prima, l'angolo di entrata era stato considerato troppo veloce.\nPer la prima volta nella storia il titolo di Gran Premio d'Europa venne attribuito al Gran Premio d'Austria. Il Gran Premio di Monaco venne premiato col \"Race Promoters' Trophy\", quale miglior Gran Premio della stagione. Fu la prima edizione per tale premio.\nRiassunto della stagione.\nGran Premio d'Argentina.\nLa \"pole\" venne conquistata dalla Shadow di Jean-Pierre Jarier, per la prima volta nel mondiale. Nel giro di schieramento Ronnie Peterson invest\u00ec un operatore televisivo, fratturandogli una gamba, mentre la vettura pot\u00e9 prendere parte alla gara.\nNel giro di formazione un problema al cambio costrinse il pilota transalpino in \"pole\" al ritiro ancor prima della partenza. Fu l'idolo locale Reutemann ad approfittarne, guidando in testa per i primi giri seguito dal compagno di scuderia Pace. Terzo era James Hunt al volante della Hesketh, dotate di un nuovo tipo di sospensioni, che duell\u00f2 col ferrarista Niki Lauda. Il pilota della Surtees John Watson perse terreno per uno sfortunato problema alla pompa della benzina e venne squalificato dopo un tentativo di riparazione in pista. Al giro 8 Hunt pass\u00f2 Lauda.\nPace prese il comando al giro 15; ma poco dopo perse il controllo della vettura per un testacoda, scendendo in ottava posizione. Ci\u00f2 consent\u00ec a Reutemann di riprendere la guida della gara; l'argentino venne passato tra il giro 25 e il 26 da Hunt e da Fittipaldi, in rimonta. Il brasiliano conquist\u00f2 la guida della gara al 35\u00ba giro, con un sorpasso alla curva \"Horquilla\", senza pi\u00f9 abbandonarla.\nPace riusc\u00ec a mantenersi nella scia dei primi tre fino al giro 45 quando fu tradito da un guasto al propulsore. James Hunt si consol\u00f2 col giro pi\u00f9 veloce, il primo, e l'unico, nella storia della Hesketh.\nGran Premio del Brasile.\nNuovamente la partenza al palo venne conquistata da Jarier, della Shadow. Alla partenza la testa della gara fu presa dal pilota della Brabham Carlos Reutemann, seguito dal \"poleman\" Jean-Pierre Jarier, poi Carlos Pace, e i due ferraristi Clay Regazzoni e Niki Lauda.\nAl quarto giro si pose in testa Jarier. Il francese riusc\u00ec a prendere un certo margine, seguito da Pace. Carlos Reutemann, penalizzato da una scarsa tenuta di strada, venne passato anche da Regazzoni. L'elvetico fu poi protagonista di un'accesa battaglia col rimontante Emerson Fittipaldi. Al 28\u00ba giro il pilota locale riusc\u00ec a passare l'elvetico. Poco dopo Reutemann fu costretto a una fermata ai \"box\", per un guasto all'avviamento. Ora, dietro a Jarier, si ritrov\u00f2 la coppia brasiliana Pace-Fittipaldi, poi Jochen Mass, Regazzoni e Lauda.\nA sette giri dal termine un guasto all'alimentazione costrinse al ritiro Jarier (che segn\u00f2 per\u00f2 il giro pi\u00f9 veloce), e dette cos\u00ec via libera al duo brasiliano. Pace vinse per la prima e unica volta nella sua carriera in Formula 1, davanti alla coppia della McLaren-Ford Cosworth Emerson Fittipaldi e Jochen Mass. Questa gara fu la 175\u00aa, e l'ultima per Graham Hill, che a quell'epoca era il \"recordman\" di presenze in Gran Premi del mondiale di Formula 1.\nGran Premio del Sudafrica.\nJody Scheckter sostitu\u00ec sulla sua vettura il motore, tanto che la monoposto fu pronta solo mezz'ora prima della partenza. La prima fila era tutta della Brabham, ma Pace venne presto superato, al terzo giro, proprio da Jody Scheckter. Il sudafricano dovette difendersi dagli attacchi di Carlos Reutemann, l'altro pilota della Brabham, mentre Pace perdette varie posizioni. Terzo si classific\u00f2 Patrick Depailler, compagno di squadra di Scheckter. Nelle fasi iniziali della gara Emerson Fittipaldi si era portato in quarta posizione, ma dei problemi al propulsore lo costrinsero a diverse soste, tanto che non fu classificato.\nLe due Ferrari furono a lungo in zona punti, subito dietro al brasiliano, ma Regazzoni dovette ritirarsi per dei guai tecnici a una astina dell'acceleratore. A vincere fu Scheckter; nuovamente, quindi, la vittoria and\u00f2 a un pilota indigeno dopo il trionfo di Carlos Pace in Brasile.\nGran Premio di Spagna.\nAl venerd\u00ec i piloti decisero di non prendere parte alle prove vista la pericolosit\u00e0 dei \"guard rails\". Effettuarono dei giri solo Jacky Ickx e Vittorio Brambilla. L'organizzazione perci\u00f2 decise di rimontarli, venendo aiutata in questo anche dai meccanici delle scuderie. Al sabato, alcuni piloti effettuarono un sopralluogo a piedi sulla pista, accompagnati da un delegato della CSI. Dall'ispezione i piloti espressero le loro perplessit\u00e0 sulla situazione del tracciato. Dopo una riunione della GPDA, i piloti annunciarono di non voler prendere parte alle prove. Sulla decisione grav\u00f2 per\u00f2 la minaccia degli organizzatori di far sequestrare le vetture dalla Guardia Civil, all'interno dello Stadio Olimpico, utilizzato come paddock. Tale sequestro avrebbe bloccato le vetture in Spagna per alcuni mesi. Tale minaccia spinse cos\u00ec le scuderie e i piloti a prendere parte al turno di prove\nI due ferraristi Niki Lauda (in \"pole\") e Clay Regazzoni, qualificati in prima fila, si eliminarono a vicenda all'inizio della gara. Alla partenza Vittorio Brambilla sulla March tampon\u00f2 Mario Andretti sulla Parnelli. La vettura dell'italoamericano colp\u00ec il retro di quella di Lauda, che a sua volta fin\u00ec contro Regazzoni. Lauda si ritir\u00f2 subito, mentre Regazzoni torn\u00f2 ai box per poi ripartire. Wilson Fittipaldi e Arturo Merzario si ritirarono per protesta conto la situazione del tracciato.\nAnd\u00f2 in testa perci\u00f2 James Hunt davanti ad Andretti, con John Watson terzo, Rolf Stommelen quarto, Brambilla quinto, e Carlos Pace sesto. Al settimo giro Hunt a perdere il controllo su una macchia d'olio e sbattere. I primi tre perci\u00f2 diventarono Andretti, Watson e Stommelen. Poco dopo l'italoamericano fu costretto al ritiro per un problema alle sospensioni, cos\u00ec come Watson, che subiva sulla sua vettura forti vibrazioni. Stommelen, con la Lola-Hill, si pose in testa, seguito da Pace, Ronnie Peterson, Jochen Mass e Ickx. Al giro numero 24 Peterson usc\u00ec dopo il tamponamento a Fran\u00e7ois Migault, durante un doppiaggio.\nDue giri dopo la tragedia che segner\u00e0 la gara e il futuro del circuito: si stacc\u00f2 l'alettone dalla vettura di Stommelen, facendo sbattere violentemente contro le barriere la vettura stessa, proprio nel punto in cui suoi stessi meccanici erano andati ad aiutare per rimontarle. La vettura, dopo averle colpite, carambol\u00f2 in mezzo alla pista, colp\u00ec le barriere sul lato opposto, s'impenn\u00f2, volando oltre le barriere stesse; Stommelen si ruppe le gambe, mentre 4 persone persero la vita (lo spettatore Andres Ruiz Villanova, i giornalisti Mario de Roia e Antonio Font Bayarri e il commissario antincendio, Joakuin Morera), anche se inizialmente venne indicata un'ulteriore vittima. Pace, che sopraggiungeva, per evitare la vettura di Stommelen ebbe anche lui un incidente.\nNel caos la gara prosegu\u00ec per 4 giri, Mass pass\u00f2 Ickx e si pose in testa. Al giro 29, la gara venne definitivamente interrotta: Mass ne fu il vincitore, Ickx secondo, con Carlos Reutemann che complet\u00f2 il podio. Jean-Pierre Jarier fu quarto, Brambilla quinto, e, per la prima volta nel mondiale, una donna, Lella Lombardi giunse a punti, sesta. Siccome la gara fu interrotta prima del raggiungimento del 75% della lunghezza prevista, per la prima volta venne attribuito met\u00e0 punteggio.\nSar\u00e0 questa la prima e unica vittoria per Mass, la terza e ultima per un pilota tedesco fino all'era Schumacher. L'ultima vittoria tedesca era stata quella di Wolfgang von Trips nel Gran Premio di Gran Bretagna 1961.\nGran Premio di Monaco.\nLa gara inizi\u00f2 sotto la pioggia, tanto che tutti i piloti montarono gomme per il bagnato. Lauda fu il pi\u00f9 veloce alla partenza, mentre Pryce scont\u00f2 un'indecisione al via e venne passato da Jarier; il francese presto cerc\u00f2 di passare anche Lauda ma and\u00f2 a sbattere contro le barriere della curva \"Mirabeau\"; la vettura era danneggiata tanto che sar\u00e0 costretto subito al ritiro.\nPeterson si trov\u00f2 perci\u00f2 secondo seguito da Vittorio Brambilla terzo, poi Pryce. Regazzoni si ferm\u00f2 a cambiare gli pneumatici e il musetto cos\u00ec come James Hunt che si ferm\u00f2 per montare le \"slick\", cercando di sfruttare una pista via via pi\u00f9 asciutta. Tuttavia il suo team commise degli errori con il cambio delle ruote, facendogli perdere troppo tempo ai box.\nLe possibilit\u00e0 di vittoria per Ronnie Peterson andarono in fumo al \"pit stop\" a causa di un dado della ruota che fin\u00ec sotto la vettura. Tom Pryce fu costretto ai box a cambiare musetto, cosicch\u00e9 Niki Lauda si trov\u00f2 in testa con un margine di 15 secondi sulla coppia brasiliana formata da Emerson Fittipaldi e Carlos Pace. Molti incidenti caratterizzarono la gara: Jochen Mass e James Hunt tamponarono al \"Mirabeau\", e Patrick Depailler venne coinvolto anch'esso nel loro incidente; l'altro ferrarista Clay Regazzoni and\u00f2 a sbattere alla chicane e riport\u00f2 danni alla vettura; John Watson and\u00f2 in testacoda e blocc\u00f2 il motore della monoposto; Pryce colp\u00ec le barriere ed \u00e8 costretto al ritiro; Mario Andretti rientr\u00f2 ai box con la macchina a fuoco; Mark Donohue colp\u00ec anch'esso i guardrail, mentre Alan Jones perse una ruota.\nNegli ultimi giri la vettura di Lauda soffr\u00ec per un calo di pressione dell'olio favorendo cos\u00ec il riavvicinamento di Fittipaldi. A 3 giri dal termine il gap era di soli 2,75 secondi, ma il raggiungimento delle 2 ore di gara port\u00f2 all'interruzione del grand prix, permettendo a Lauda di portare a casa la prima vittoria stagionale per lui e la Ferrari. Dopo vent'anni il Cavallino ritorn\u00f2 sul podio pi\u00f9 alto del circuito monegasco.\nGran Premio del Belgio.\nPace prese subito il comando mentre Brambilla e Lauda duellarono per il secondo posto. Jochen Mass e John Watson si toccarono: il tedesco fu costretto al ritiro mentre Watson si ferm\u00f2 ai box per sostituire il musetto. Alan Jones fu costretto anch'egli al ritiro per una collisione con Jacques Laffite mentre l'altra Williams, quella di Arturo Merzario, fu fuori a causa della frizione bruciata. Pace non mantenne per lungo il primo posto: la sua partenza irruente produsse dei problemi ai freni e fu cos\u00ec costretto a rallentare.\nAll'inizio del secondo giro Regazzoni tent\u00f2 il sorpasso su Brambilla, la vettura per\u00f2 perse aderenza, e l'elvetico venne passato da Scheckter. Il giro seguente Brambilla pass\u00f2 Lauda, portandosi al secondo posto. Visti i problemi ai freni di Pace si ritrov\u00f2 perci\u00f2 in testa Brambilla. L'italiano rimase al comando fino al giro numero 6 quando venne passato da Lauda che, pochi istanti prima, aveva passato Pace.\nAnche Brambilla inizi\u00f2 ad accusare problemi ai freni (montava quelli della Formula 2) che lo costrinsero a rallentare, tanto che venne presto passato da un rimontante Jody Scheckter, che si port\u00f2 al secondo posto. Dopo dieci giri Lauda comandava il gruppo davanti a Scheckter, Brambilla, Regazzoni, Pace e Reutemann. Clay Regazzoni risal\u00ec al terzo posto, ma poi fu costretto ai box per sostituire gli pneumatici che soffrono di \"blister\". Lauda comandava davanti alla Tyrrell di Scheckter che non poteva per\u00f2 impensierirlo.\nIn testa Niki Lauda continu\u00f2 a far segnare tempi imbattibili per gli avversari, ponendo ancora altro margine fra lui e gli inseguitori. Solo Regazzoni riusciva a rispondere ai tempi dell'austriaco, ma ormai troppo staccato per impensierirlo. Al 47\u00ba giro Brambilla fu costretto ai \"box\" per sostituire uno pneumatico troppo consumato dalla guida del pilota italiano che si trovava in grave crisi con i freni. Scal\u00f2 in terza posizione Reutemann, seguito da Emerson Fittipaldi.\nAl 54\u00ba giro Brambilla si ritir\u00f2 definitivamente per il problema all'impianto frenante. Fittipaldi soffre anche lui per i freni, non pu\u00f2 perci\u00f2 controbattere agli attacchi di Regazzoni e Tom Pryce tanto da uscire dalla zona punti (scende dal quinto al settimo posto negli ultimi sei giri).\nGran Premio di Svezia.\nNella prima giornata di prove il miglior tempo venne fatto segnare dal pilota della March-Ford Cosworth Vittorio Brambilla, che precedette due piloti francesi: Patrick Depailler (su Tyrrell) e Jean-Pierre Jarier (su Shadow). Niki Lauda, che aveva colto le ultime tre \"pole\" consecutive, era quinto. Il giorno seguente nessun pilota riusc\u00ec a battere il tempo del pilota monzese che cos\u00ec fu il primo pilota italiano a conquistare la \"pole position\" da 11 anni, dopo Lorenzo Bandini in Francia nel 1966. Per la March questa fu la quarta \"pole\" nel mondiale, dopo un'attesa di cinque stagioni.\nIn gara Vittorio Brambilla prese la testa, e condusse la gara agevolmente (in questo aiutato da Tom Pryce che, costretto al \"pit stop\" per un problema tecnico generato dalla sabbia, come doppiato fece da cuscinetto sugli avversari), fino al 16 esimo giro quando venne sorpassato da Carlos Reutemann sulla Brabham, che aveva passato Jean-Pierre Jarier; Brambilla soffriva di problemi di \"blistering\" sulle ruote anteriori; sar\u00e0 poi costretto al ritiro una decina di giri dopo per un problema la semiasse posteriore sinistro.\nAl 38\u00ba giro fu il turno del ritiro di Jarier per un guasto al propulsore, seguito tre giri dopo da Pace, che dopo un testacoda non fu capace di ripartire. Ora, dietro a Reutemann, si trovavano le due Ferrari, che trovarono in gara un miglior feeling con le coperture. La situazione degli pneumatici permise a Lauda di avvicinarsi all'argentino; al 70\u00ba giro, grazie a una serie di giri veloci e sfruttando le gomme dure, il ferrarista sorpass\u00f2 Reutemann e and\u00f2 a vincere per la terza volta di fila. Reutemann fu comunque secondo, mentre al gradino pi\u00f9 basso del podio si classific\u00f2 l'altro ferrarista, Clay Regazzoni.\nA punti, per la prima volta nel mondiale, andarono anche le due scuderie statunitensi Parnelli (con Andretti quarto) e Penske (con Donohue quinto). Era capitato solo nel Gran Premio d'Argentina del 1958 che ben tre nuovi costruttori cogliessero i primi loro punti iridati nel corso di uno stesso Gran Premio. In campionato Lauda aveva 10 punti di margine su Reutemann, mentre nella coppa costruttori Ferrari e Brabham erano appaiate al comando.\nGran Premio d'Olanda.\nLa gara venne posticipata per un temporale che colp\u00ec la pista alla mattina, tanto che i team persuasero la direzione di corsa a concedere un'ulteriore sessione di prove libere alla domenica, per tastare le vetture con l'assetto da bagnato. Alla partenza Niki Lauda, sua l'ennesima \"pole\" della stagione, prese il comando, davanti a Jody Scheckter. Dietro a Scheckter si pose l'altro ferrarista Clay Regazzoni, seguito da James Hunt, Jochen Mass, Tom Pryce, ed Emerson Fittipaldi.\nIl campione del mondo nei primi giri venne passato dai due piloti della Brabham, Carlos Reutemann e Carlos Pace. In un tentativo di sorpasso Pryce danneggi\u00f2 la vettura di Mass, che fu costretto ai \"box\", ove mont\u00f2 gomme da asciutto, esattamente come aveva fatto poco prima James Hunt. Nei giri seguenti si fermarono anche Reutemann, Watson e i due Fittipaldi. La Ferrari indic\u00f2 per vari giri a Lauda la necessit\u00e0 di cambiare le coperture, ma l'austriaco decise di proseguire. Al momento della sosta di Ronnie Peterson questi colp\u00ec, in uscita dal \"box\", Luca Cordero di Montezemolo, provocandogli fratture a braccio e caviglia.\nAl 13\u00ba Lauda decise di cambiare le coperture; in testa si trov\u00f2 cos\u00ec Clay Regazzoni, seguito da un rimontante James Hunt che, grazie all'azzardo delle gomme da asciutto, segnava tempi di circa dieci secondi a giro pi\u00f9 rapidi di quelli degli avversari. Dopo il cambiogomme di Regazzoni, l'inglese si ritrov\u00f2 primo, seguito da Jean-Pierre Jarier, che aveva appena passato Lauda, poi Emerson Fittipaldi, Jody Scheckter, Clay Regazzoni, Tom Pryce e Carlos Reutemann. Al 25\u00ba giro Scheckter pass\u00f2 Fittipaldi, mentre Lauda si era avvicinato fortemente a Jarier, senza per\u00f2 riuscire a passarlo. Pochi giri dopo anche Regazzoni riusc\u00ec a sorpassare Fittipaldi.\nAl 41\u00ba infine il brasiliano fu costretto al ritiro per un guasto del motore. Nello stesso giro Lauda port\u00f2 infine l'attacco decisivo a Jarier, ma con un fuorigiri che penalizz\u00f2 il motore della sua vettura fino a fine gara; quattro giri dopo lo stesso Jarier fu costretto al ritiro per un problema allo pneumatico. Ora la classifica vedeva in testa Hunt, seguito da Lauda, Scheckter, Regazzoni, Reutemann e Peterson.\nLa Ferrari di Lauda era molto pi\u00f9 veloce nella parte mista mentre Hunt godeva di un vantaggio sia nei curvoni veloci che sul dritto. Oltre il duello tra Hunt e Lauda per il primo posto la gara visse un inteso duello tra la Tyrrell di Jody Scheckter e Regazzoni, per la terza piazza, che si concluse al giro 67 col sorpasso dell'elvetico e il successivo ritiro del sudafricano, ormai col motore fuori uso.\nHunt riusc\u00ec a resistere a Lauda e a conquistare la prima vittoria per lui e per la Hesketh. Curioso l'errore in cui incapp\u00f2 la televisione olandese: indic\u00f2 il termine della gara ben 3 giri prima dell'effettiva conclusione, generando un po' di caos ai box. Hunt divenne cos\u00ec il primo inglese dai tempi di Peter Gethin (Gran Premio d'Italia 1971) a vincere un gran premio mondiale.\nGran Premio di Francia.\nIl solito \"poleman\" Niki Lauda prese subito la guida della gara davanti a Jody Scheckter, James Hunt, Jochen Mass e Carlos Pace. Dietro, Jean-Pierre Jarier fu autore di una partenza difficile, che penalizz\u00f2 proprio il suo compagno di scuderia Tom Pryce il quale, nel tentativo di recuperare velocit\u00e0 dopo averlo passato, bruci\u00f2 la frizione e fu costretto al ritiro. L'altro ferrarista Clay Regazzoni, partito 9\u00ba, gi\u00e0 al termine del primo giro era risalito in sesta posizione. Nei quattro giri seguenti l'elvetico pass\u00f2 Pace, Mass, Hunt e Scheckter, portandosi in seconda posizione. Al settimo giro per\u00f2 un guasto al motore lo costrinse al ritiro.\nLauda prosegu\u00ec cos\u00ec tranquillo in vetta alla gara, grazie anche a Scheckter che fungeva da \"tappo\" per il gruppo degli inseguitori, a causa di una infelice scelta aerodinamica. Il sudafricano venne comunque passato da Hunt all'ottavo giro. Al decimo giro Pace fu colpito da una foratura, e dovette andare al cambiogomme, precipitando in classifica. Scheckter si trov\u00f2 pressato da Jochen Mass, seguito a sua volta da Emerson Fittipaldi e Jean-Pierre Jarier. Con due lunghi, tra il 12\u00ba e 13\u00ba giro, Scheckter dette via libera alle due McLaren di Mass e Fittipaldi.\nOra la classifica vedeva in testa Lauda, seguito da James Hunt, Jochen Mass, Emerson Fittipaldi, Jean-Pierre Jarier e Jody Scheckter. Nella fase centrale della gara nella parte bassa della classifica Alan Jones, in duello con Ronnie Peterson e Carlos Reutemann, fece testacoda e rovin\u00f2 uno pneumatico. Reutemann soffriva per problemi alle gomme e perse un giro, mentre John Watson usc\u00ec per un errore. Vittorio Brambilla si ritir\u00f2 per un problema tecnico, mentre Wilson Fittipaldi fuse il motore.\nJochen Mass si stava, intanto, avvicinando rapidamente (fece segnare il primo giro pi\u00f9 veloce della sua carriera nel mondiale) a James Hunt e Niki Lauda. Fittipaldi invece pot\u00e9 resistere a un arrembante Jarier che, per un problema elettrico perse gran parte della potenza del suo motore. Ci\u00f2 cost\u00f2 al francese negli ultimi giri diverse posizioni di classifica. Lauda, pur avvicinato da Hunt e Mass, riusc\u00ec a concludere la gara in testa, conquistando la sesta vittoria della carriera. L'austriaco nella classifica piloti allarg\u00f2 il suo divario su Carlos Reutemann a 22 punti.\nGran Premio di Gran Bretagna.\nNelle sessioni di prove del gioved\u00ec i tempi furono di circa 3-4 secondi pi\u00f9 alti rispetto alla configurazione del tracciato precedente. Il miglior tempo di giornata venne fatto segnare da Carlos Pace su Brabham-Ford Cosworth, seguito da Vittorio Brambilla su March e Niki Lauda della Ferrari. I primi undici piloti furono racchiusi in appena un secondo. Al venerd\u00ec il tempo fu variabile, e questo rese pi\u00f9 difficile per i piloti migliorare le prestazioni del giorno precedente. La \"pole\" venne ottenuta da Tom Pryce per la prima e unica volta nella sua carriera nel mondiale di F1. Per la Shadow questa fu la terza \"pole\" stagionale.\nAl via si port\u00f2 in testa Carlos Pace, che sfrutt\u00f2 il lato \"gommato\" della pista, portandosi davanti a Pryce; stessa sorte per Niki Lauda, passato dal compagno di scuderia Clay Regazzoni. Dietro ai primi quattro, al termine della prima tornata, vi erano James Hunt, Jody Scheckter, Mario Andretti e Emerson Fittipaldi. Nel secondo giro Hunt pass\u00f2 Scheckter alla \"Copse\", mentre Fittipaldi super\u00f2 Andretti, autore di un errore alla \"Beckett's\". Quattro giri dopo l'italoamericano cedette un'altra posizione, questa volta a Tony Brise.\nLe Ferrari erano molto veloci, tanto che Regazzoni al giro 9 pass\u00f2 Pryce e, pochi giri dopo, si trov\u00f2 in testa, dopo aver passato anche Pace. Ora la classifica vedeva in testa Regazzoni, seguito da Pace, Pryce, Lauda, Scheckter e Fittipaldi e Hunt. Le nuovole fecero capolino sul circuito, annunciando pioggia. Al giro 16, intanto, Pryce pass\u00f2 Pace e si install\u00f2 in seconda posizione. Al 18\u00ba giro un primo scroscio d'acqua colp\u00ec la zona delle curve \"Club\" e \"Stowe\". La situazione non venne segnalata a Regazzoni, che si gir\u00f2 alla \"Stowe\", tocc\u00f2 le barriere, ripart\u00ec, ma dovette fermarsi ai \"box\" per sostituire le gomme e l'alettone posteriore. L'elvetico ripart\u00ec ventunesimo.\nJody Scheckter invece sfrutt\u00f2 bene l'arrivo della pioggia, passando sia Lauda che Pace che Pryce nel volgere di pochi giri, portandosi in prima posizione. Al 22\u00ba sia Niki Lauda che Scheckter andarono ai \"box\" per montare gomme da bagnato. Alla Scuderia Ferrari per\u00f2 non fissaro bene lo pneumatico che sub\u00ec cos\u00ec una foratura lenta che costrinse l'austriaco a un nuovo stop il giro successivo. Ora la classifica veniva guidata da Pace, seguito da Emerson Fittipaldi e James Hunt. I tre di testa decisero di non cambiare le coperture, ma dalla retrovie rispunt\u00f2 velocissimo Scheckter che riusc\u00ec a riprendersi la testa della gara, con una serie di sorpassi.\nLa pioggia per\u00f2 era cessata, le traiettorie si erano asciugate, tanto che Mario Andretti decise di montare nuovamente le gomme \"slick\". Nei giri seguenti Mass pass\u00f2 Hunt e Fittipaldi fece lo stesso con Pace. Al 30\u00ba giro Jean-Pierre Jarier, che montava gomme da bagnato, super\u00f2 ben quattro piloti (Pace, Fittipaldi, Hunt e Mass) portandosi addirittura secondo, dietro al solo Jody Scheckter. Col \"pit stop\" di quest'ultimo Jarier trov\u00f2 la cima della classifica. Ci\u00f2 per due giri: infatti al giro 35 anche Jarier and\u00f2 al cambiogomme, dando il via libera a James Hunt.\nHunt manterr\u00e0 la testa della gara fino al giro 42, quando la rottura di uno scarico fece perdere potenza alla sua monoposto che verr\u00e0 passata da quella di Fittipaldi. Un giro seguente anche Pace pass\u00f2 Hunt, sempre in difficolt\u00e0. Al 51\u00ba gir\u00f2 fu il turno di Jody Scheckter nel passare Hunt. Attorno al 55\u00ba giro la pioggia fece la sua ricomparsa sul tracciato, tanto che Emerson Fittipaldi decise di rientrare ai \"box\" per montare nuovamente le gomme da bagnato. La curva \"Club\" divenne un vero e proprio \"cimitero\" di vetture in cui andarono a sbattere, uno dopo l'altro, Pace, Jody Scheckter, John Nicholson, Brian Henton, Dave Morgan, James Hunt e Wilson Fittipaldi.\nQuesta situazione fu estremamente pericolosa per i commissari che non potevano intervenire in sicurezza per aiutare i piloti a uscire dalle vetture, rischiando di essere investiti da qualche altra monoposto. Anche alla \"Stowe\" si verific\u00f2 una situazione simile, con le uscite di pista di Donohue, Mass, Watson e Depailler. La direzione di gara decise di sospendere la gara. Vincitore fu Emerson Fittipaldi, per la 14\u00aa e ultima volta in una gara del mondiale, classificato, con un giro di vantaggio, su Carlos Pace e Jody Scheckter. I ricorsi di Ferrari e March sulla classifica vennero respinti.\nGran Premio di Germania.\nAl sabato, in prova, Lauda abbatt\u00e9 il muro dei 7 minuti sul giro del circuito del N\u00fcrburgring, ottenendo 6'58\"6, alla media di 196,383\u00a0km/h. In prima fila si classific\u00f2 Carlos Pace su Brabham, a un secondo e quattro decimi. Niki Lauda prese la testa della gara, seguito da Carlos Pace. Nel corso del primo giro, Patrick Depailler pass\u00f2 Pace. Dietro ai primi tre vi erano poi Jochen Mass, Carlos Reutemann, Clay Regazzoni, Hans-Joachim Stuck e Emerson Fittipaldi. Sempre nel corso del primo giro la vettura di Mass colp\u00ec un detrito sulla pista, questo danneggi\u00f2 uno pneumatico, provocando un incidente, che costrinse il tedesco al ritiro.\nNel secondo giro fu Emerson Fittipaldi a subire un problema simile: un detrito gli for\u00f2 una gomma, costringendolo a compiere gli ultimi cinque kilometri del tracciato a velocit\u00e0 ridotta, prima di poter cambiare lo pneumatico. Regazzoni pass\u00f2 Reutemann, mentre James Hunt sorpass\u00f2 Hans-Joachim Stuck, sul lungo rettilineo del \"Tiergarten\", passando in sesta posizione. Nel quinto giro Pace fu autore di un testacoda che gli cost\u00f2 ben tre posizioni, tanto che venne passato da Clay Regazzoni, Carlos Reutemann e James Hunt. Nel settimo giro Jody Scheckter pass\u00f2 Jarier, installandosi al sesto posto.\nIl francese, poco dopo, fu anche lui colpito da una foratura e costretto al ritiro. Stessa sorte per il sudafricano, a causa di un incidente. Ora dietro a Lauda si trov\u00f2 il compagno di scuderia Clay Regazzoni, seguito da Carlos Reutemann, James Hunt, Tom Pryce e Jacques Laffite. Nel nono giro le possibilit\u00e0 della Ferrari di agguantare una doppietta vennero meno a causa della rottura del motore sulla vettura di Regazzoni e di una foratura per Lauda. Ora in testa si trovava Carlos Reutemann, seguito da Hunt, Pryce, Laffite, Lauda e Jones.\nAll'undicesimo giro for\u00f2 anche Hunt; un errore ai \"box\" per\u00f2 gli cost\u00f2 la possibilit\u00e0 di ripartire. Poco dopo, sulla vettura di Tom Pryce si ruppe un apparato dell'impianto del carburante. Il gallese dovette cos\u00ec rallentare, anche perch\u00e9 stava subendo delle ustioni chimiche ed era semi-intossicato dai vapori di benzina, venendo passato sia da Laffite che da Lauda. Vinse cos\u00ec Reutemann, davanti a Laffite (per la prima volta a punti), che colse cos\u00ec il primo podio per la Williams da quando la scuderia britannica correva con vetture che portavano il suo nome. Terzo fu Lauda; a punti anche Pryce e, per la prima volta nella sua carriera, Alan Jones; sesto fu Gijs van Lennep: per l'Ensign questo sesto posto rappresent\u00f2 il primo arrivo a punti, al 16\u00ba GP valido per il mondiale che disputava.\nGran Premio d'Austria.\nNel corso del \"warm up\" si verific\u00f2 il drammatico incidente del pilota della Penske, Mark Donohue; il pilota statunitense usc\u00ec alla prima curva a causa dell'esplosione della gomma anteriore destra: la monoposto sbatt\u00e9 contro il \"guardrail\", poi vol\u00f2 fuori dal circuito, finendo tra i tabelloni pubblicitari. Quando venne soccorso da Fittipaldi e Stuck era ancora cosciente, venne cos\u00ec trasportato verso una clinica di Graz, dove venne operato per un grumo di sangue in testa. Successivamente entr\u00f2 in coma e mor\u00ec tre giorni dopo, senza essersi pi\u00f9 ripreso. Nell'incidente perirono anche due addetti alla pista, Richard Huttner, una guardia, e Manfred Schaller, segnalatore.\nPoco prima del via la pioggia fece la sua apparizione sul circuito, costringendo a un rinvio della partenza. Alle 15:40 si decise di far cambiare gli pneumatici alle vetture. Poi, poco dopo, un violento temporale si scaten\u00f2 sul tracciato, facendo slittare la partenza alle 16:17, tre quarti d'ora dopo di quanto programmato. Al via Lauda prese la guida davanti a James Hunt e Patrick Depailler, autore di un'ottima partenza dalla quarta fila. Dietro al pilota della Tyrrell si posero Emerson Fittipaldi, Hans-Joachim Stuck, Clay Regazzoni, Pace e Vittorio Brambilla.\nNel corso del primo giro Pace venne passato da Brambilla, mentre, quando venne attaccato da Jochen Mass, vi fu un tamponamento fra i due, che li fece precipitare a centro classifica. Brambilla, sempre nelle fasi iniziali, pass\u00f2 anche Regazzoni, mentre Stuck si pose davanti a Fittipaldi. Il giro seguente il brasiliano perse un'altra posizione, a favore di Vittorio Brambilla. Brambilla, tra il quinto e sesto giro, pass\u00f2 anche Stuck e Patrick Depailler, ponendosi alle spalle del duo Lauda-Hunt.\nAl quindicesimo giro giro la Ferrari di Lauda venne passata da Hunt, alla \"Texaco\" e, poco dopo, anche da Brambilla. La pioggia intanto aveva aumentato la sua intensit\u00e0. Al giro 19 Brambilla prese il comando, sfruttando un'indecisione di Hunt, al momento del doppiaggio di Brett Lunger alla \"Sebring\". Hunt riusc\u00ec solo all'inizio del ventunesimo giro ad avere la meglio su Lunger. Ci\u00f2 gli cost\u00f2 una lunga perdita di tempo e favor\u00ec l'allontanarsi di Vittorio Brambilla.\nAl giro 23 Mass pass\u00f2 Lauda, ponendosi al terzo posto. Poco dopo l'austriaco perse un'altra posizione, questa volta a favore di Pryce. Ora la classifica vedeva in testa Brambilla, poi Hunt, Mass, Pryce, Lauda, Regazzoni e Peterson. Al giro 27 lo svedese pass\u00f2 Regazzoni, mentre al 28\u00ba giro Mass usc\u00ec di pista, riusc\u00ec a ripartire ma venne passato da Pryce. Le condizioni meteorologiche erano tali per\u00f2 che la direzione di gara decise per la sospensione del gran premio, con una sua possibile ripresa, in caso di miglioramento del tempo. Al giro 29 Peterson pass\u00f2 Lauda per il sesto posto.\nVinse Vittorio Brambilla, per la prima volta in carriera, facendo segnare anche il giro pi\u00f9 veloce. Era da nove anni, dai tempi di Ludovico Scarfiotti (Monza 1966), che la vittoria non arrideva a un pilota italiano (anche in quel caso accompagnata dal giro pi\u00f9 veloce, anch'esso l'ultimo per un italiano fino all'impresa di Brambilla). Seconda vittoria per la March che non si imponeva dal Gran Premio di Spagna 1970, con Jackie Stewart alla guida. Vista la breve durata vennero assegnati solo met\u00e0 dei punti previsti ai primi sei piloti. Questo non consent\u00ec a Lauda, per solo mezzo punto, di festeggiare la conquista del mondiale piloti, pur essendo giunto davanti a Reutemann e Fittipaldi.\nGran Premio d'Italia.\nA Niki Lauda bastava mezzo punto per laureearsi campione del mondo piloti, titolo che manca alla Scuderia Ferrari dal , con John Surtees. Anche nel caso Lauda non avesse conquistato punti, all'austriaco sarebbe bastato che Reutemann non avesse vinto la gara. La Scuderia Ferrari si sarebbe laureeata campione del mondo costruttori, per la terza volta, dopo i titoli e se avesse vinto e la Brabham-Ford Cosworth avesse colto al massimo il quarto posto, oppure avesse piazzato una vettura al secondo posto e la Brabham-Ford Cosworth non avesse fatto segnare punti.\nAl via Clay Regazzoni prese la testa della corsa, seguito da Niki Lauda, poi Jody Scheckter, Jochen Mass, Carlos Reutemann, Emerson Fittipaldi, James Hunt e Tony Brise. L'atteso Vittorio Brambilla fu invece quasi subito costretto al ritiro per il guasto della frizione. Nel corso del primo giro Mass pass\u00f2 Scheckter, prima di essere ripassato dal sudafricano alla \"Parabolica\".\nNel secondo giro, alla \"chicane\" i due arrivarono vicini, Scheckter fu costretto a finire della via di fuga mentre Mass fece sbattere la sua McLaren sul cordolo, rovinandone le sospensioni. Il tedesco fu costretto al ritiro poche centinaia di metri dopo. Scheckter rientr\u00f2 in pista, ma colp\u00ec la vettura del sopraggiungente Tony Brise, che fu costretto al ritiro per la rottura delle sospensioni; Mario Andretti, nel tentativo di evitare la Tyrrell di Scheckter fu autore di un'uscita di pista che lo costrinse, a sua volta, all'abbandono.\nScheckter riprese cos\u00ec la pista ma a velocit\u00e0 molto ridotta, cosa che costrinse tutti i piloti che arrivavano dalle posizioni di rincalzo a fermarsi, in pratica, sul tracciato. Ora, dietro ai due della Ferrari, si trovavano Carlos Reutemann, Emerson Fittipaldi e James Hunt.\nLe posizioni di vertice rimasero inalterate sino al decimo giro, in cui Patrick Depailler pass\u00f2 James Hunt, installandosi al quinto posto. Tre giri dopo fu Fittipaldi a conquistare una posizione, passando Reutemann. La rimonta di Depailler s'interruppe al giro 16, quando, nel tentativo di passare Reutemann, and\u00f2 lungo alla \"chicane\", prendendo due posizioni a favore di Hunt e Tom Pryce.\nEmerson Fittipaldi si avvicin\u00f2 fortemente a Niki Lauda, anche grazie a un piccolo problema agli ammortizzatori sulla vettura dell'austriaco. Al giro 46 il brasiliano della McLaren pass\u00f2 l'austriaco, conquistando il secondo posto. La vittoria venne conquistata (per la terza volta nel mondiale) da Clay Regazzoni, che solo due settimane prima si era imposto nel Gran Premio di Svizzera, non valido per il campionato. Col terzo posto Niki Lauda si aggiudic\u00f2 per la prima volta il campionato piloti, mentre la Scuderia Ferrari vinse quello per i costruttori.\nGran Premio degli Stati Uniti d'America.\nLauda guid\u00f2 subito la corsa seguito da Emerson Fittipaldi, Jean-Pierre Jarier, Vittorio Brambilla, Carlos Reutemann (autore di una brutta partenza) e Mario Andretti. Nel corso del primo giro Hunt sfrutt\u00f2 la battaglia tra Mass, Depailler e Peterson, li super\u00f2 tutti e tre e si pose in settima posizione. Il giro seguente Mass per\u00f2, sfruttando la lotta tra Hunt e Andretti, riusc\u00ec a passare entrambi.\nIl giro dopo Carlos Reutemann pass\u00f2 Brambilla; Jochen Mass, cerc\u00f2 di sfruttare il momento per effettuare la stessa manovra, ma fini fuori pista, perdendo tre posizioni, a vantaggio di Andretti, James Hunt, e Ronnie Peterson. Poco dopo Jochen Mass venne attaccato da Clay Regazzoni che per\u00f2 nel tentativo di sorpasso danneggi\u00f2 il musetto, che lo costrinse a una lunga sosta ai \"box\". Al giro 6 Andretti pass\u00f2 Brambilla, ponendosi al quinto posto, imitato il giro seguente da Hunt. Ora la classifica vedeva, dietro al duo Lauda-Fittipaldi molto vicini fra loro, Jarier, Reutemann, Andretti, Hunt, Brambilla, Peterson e Mass.\nAl giro 10, il motore della vettura di Reutemann cedette cos\u00ec come e la sospensione anteriore della Parnelli di Mario Andretti, costringendoli entrambi al ritiro. Tre giri dopo Jochen Mass sorpass\u00f2 Brambilla, che scontava delle difficolt\u00e0 con gli pneumatici. Il monzese sar\u00e0 poi costretto cambio gomme pochi giri dopo, che lo far\u00e0 scendere in ottava posizione, dietro a Peterson e Jody Scheckter.\nAl giro 18 Lauda e Fittipaldi si apprestavano a doppiare Clay Regazzoni. Il ticinese per\u00f2, dopo aver fatto passare il compagno di scuderia, resistette oltremodo al tentativo di doppiaggio del pilota della McLaren. Fittipaldi era ormai 15 secondi dietro a Lauda, fino a quando Regazzoni si ferm\u00f2 ai \"box\" alla fine del 24\u00ba giro, dopo che gli era stata esposta la bandiera nera. Regazzoni ripart\u00ec per\u00f2, e comp\u00ec ancora per alcuni giri, fino al ritiro definitivo al giro 29.\nNegli ultimi giri si accese la battaglia tra Lauda e Fittipaldi, che ormai era riuscito a ridurre il \"gap\" dal ferrarista a meno di dieci secondi, e tra Jochen Mass e Ronnie Peterson, che per\u00f2 rovin\u00f2 una gomma in un tentativo di sorpasso, cosa che non gli consent\u00ec di pressare nuovamente Mass.\nLa Scuderia Ferrari vinse per la prima volta al Glen; per Niki Lauda questa fu la quinta vittoria stagionale.\nClassifiche.\nClassifica piloti.\nAl primo andavano 9 punti, 6 al secondo, 4 al terzo, 3 al quarto, 2 al quinto e 1 al sesto classificato. Non erano assegnati punti a chi compiva il gpv o la pole. Per l'assegnazione del campionato erano validi i migliori sette risultati delle prime 8 corse e i migliori cinque delle ultime sei. In questo campionato per\u00f2 nessuno si trov\u00f2 nella condizione di dover scartare punti. Per la Coppa Costruttori solo la prima vettura di ogni costruttore marca punti. Contavano gli 8 migliori risultati dei primi 9 gp, e 5 degli ultimi 6. Solo la Brabham-Ford Cosworth fu costretta a scartare due punti.\nClassifica costruttori.\nLa classifica indica il miglior piazzamento ottenuto da una delle vetture dello stesso costruttore. Il grassetto indica che una vettura di quel costruttore ha ottenuto la \"pole\", il corsivo indica il giro veloce, anche se non ottenuti dalla vettura che ha marcato la posizione migliore.\nAl primo andavano 9 punti, 6 al secondo, 4 al terzo, 3 al quarto, 2 al quinto e 1 al sesto classificato. Non erano assegnati punti a chi compiva il gpv o la pole. Per l'assegnazione del campionato erano validi i migliori sette risultati delle prime 8 corse e i migliori cinque delle ultime sei. In questo campionato per\u00f2 nessuno si trov\u00f2 nella condizione di dover scartare punti. Per la Coppa Costruttori solo la prima vettura di ogni costruttore marca punti. Contavano gli 8 migliori risultati dei primi 9 gp, e 5 degli ultimi 6. Solo la Brabham-Ford Cosworth fu costretta a scartare due punti.\nGare non valide per il Mondiale.\nNella stagione vennero disputate anche tre gare non valide per il campionato del mondo.\nNel 1975 si tenne anche l'ultima edizione del Campionato sudafricano di Formula 1."}
{"id": "64247", "revid": "198277", "url": "https://it.wikipedia.org/wiki?curid=64247", "title": "Campionato mondiale di Formula 1 1976", "text": "La stagione 1976 del Campionato mondiale FIA di Formula 1 \u00e8 stata, nella storia della categoria, la 27\u00aa ad assegnare il Campionato Piloti e la 19\u00aa ad assegnare il Campionato Costruttori. \u00c8 iniziata il 25 gennaio e terminata il 24 ottobre, dopo 16 gare, due in pi\u00f9 rispetto alla stagione precedente.\nIl titolo dei piloti \u00e8 andato per la prima volta all'inglese James Hunt, mentre quello costruttori, per la quarta volta, all'italiana Scuderia Ferrari. L'accesa sfida sportiva per l'alloro mondiale tra Hunt e il campione in carica Niki Lauda, culminata nel grave incidente occorso all'austriaco al N\u00fcrburgring Nordschleife e nel suo inaspettato, immediato ritorno alle corse, ha fatto s\u00ec che tale stagione sia ricordata come una delle pi\u00f9 entusiasmanti nella storia della Formula 1.\nLa pre-stagione.\nIl calendario.\nIl calendario venne basato su 16 gare; Successivamente salt\u00f2 la prima gara, il Gran Premio d'Argentina inizialmente prevista per l'11 gennaio, che venne sostituita dalla prima edizione del Gran Premio del Giappone. Venne ipotizzata la tenuta di un secondo Gran Premio in Brasile, in sostituzione di quello argentino, da tenersi a Brasilia oppure a Goias nel mese di febbraio. Rischi\u00f2 di saltare anche il Gran Premio del Sud Africa, sempre per ragioni finanziarie. A luglio venne deciso di far slittare di una settimana il Gran Premio del Canada, previsto per il 26 settembre, che venne cos\u00ec fissato al 3 ottobre.\nIl numero di 16 gare rappresent\u00f2, all'epoca, il record di gran premi iridati in una stagione.\nAccordi e fornitori.\nL'Alfa Romeo rientr\u00f2 in F1, fornendo i propulsori alla Brabham. La casa italiana tornava nella massima formula dopo 5 stagioni; la sua ultima apparizione era stata nel GP degli USA 1971, quando aveva motorizzato una March. Fino a quel momento, come motorista, l'Alfa aveva disputato 29 gran premi validi per il mondiale, con 10 vittorie, 13 gpv e 10 \"pole\".\nLa francese Matra, dopo il breve partnerariato con la Shadow nel , forn\u00ec il motore alla neoentrante Ligier. Grazie a questa situazione, nel Gran Premio del Brasile, prima gara del campionato, ben 5 motori diversi si ritrovarono in griglia (cosa che non capitava dal GP degli USA 1972): oltre ad Alfa e Matra, vennero utilizzati anche motori Ferrari, BRM e il Ford Cosworth DFV, che continuava a essere il propulsore pi\u00f9 largamente impiegato.\nLa Goodyear continu\u00f2 ad essere il fornitore degli pneumatici. Solo nel GP del Giappone la scuderia nipponica \"Heroes Racing\", che utilizzava una Tyrrell, port\u00f2 all'esordio la casa locale Bridgestone, mentre un'altra scuderia nipponica, la Kojima, utilizz\u00f2 coperture Dunlop. La casa britannica tornava in F1 dopo un'assenza di 6 stagioni.\nScuderie e piloti.\nScuderie.\nL'incidente aereo del 29 novembre 1975 in cui perirono, tra gli altri, Graham Hill e il pilota Tony Brise, port\u00f2 all'abbandono dell'attivit\u00e0 per la scuderia Embassy Hill. Il magnate canadese Walter Wolf acquist\u00f2 il 60% della Frank Williams Racing Cars, ove Frank Williams continu\u00f2 ad avere la gestione della scuderia. Poco prima Wolf aveva acquistato delle vetture dalla Hesketh, il modello 308C, che vennero ribattezzate Wolf-Williams FW05 dopo l'arrivo di Harvey Postlethwaite come capo progettista. Il \"team\" mantenne la sede a Reading. Dal Gran premio di Spagna Walter Wolf decise di ribattezzare ufficialmente la Frank Williams Racing Cars come Walter Wolf Racing.\nLa Hesketh, dal suo canto, soffr\u00ec una grave crisi finanziaria per l'assenza di sponsor, che mise in dubbio la sua partecipazione al campionato.\nLa scuderia privata RAM iscrisse due Brabham BT44B-Ford Cosworth. La scuderia acquist\u00f2 le due vetture a fine 1975, assieme coi motori e i pezzi di ricambio; il patron della Brabham Bernie Ecclestone spinse affinch\u00e9 sulle vetture venissero schierati due piloti scelti tra Kessel, Maurizio Flammini e Patrick N\u00e8ve.\nNella prima gara della stagione fece il suo esordio una scuderia francese, con una certa esperienza nelle gare per vetture sport: la Ligier, motorizzata Matra. Il team iscrisse Jacques Laffite, campione europeo in carica di Formula 2, che nel 1975 aveva anche disputato la stagione in F1 con la Williams. Dopo la prima gara fu la BRM ad abbandonare il mondiale. In Sud Africa la Hesketh torn\u00f2 a competere grazie a Harald Ertl, che acquist\u00f2 una delle vetture britanniche. Dopo la terza gara stagionale, a Long Beach, la Parnelli abbandon\u00f2 definitivamente la F1.\nNel Gran Premio di Spagna fece il suo esordio la casa olandese Boro, nata da una controversia giudiziaria tra la Ensign e un suo sponsor, l\"'HB Bewaking\". In pagamento alla ditta sponsorizzatrice venne data una vettura Ensign del 1975, ribattezzata Boro 001. La Boro aveva acquistato inoltre il materiale della Embassy Hill, che si era disciolta dopo l'incidente aereo in cui era perito Graham Hill, per poter partecipare al campionato 1976.\nLa Ferrari annunci\u00f2 il 5 agosto la decisione di voler abbandonare immediatamente il mondiale di Formula 1, in protesta per le decisioni della Federazione di riammettere in classifica del gran premio di Spagna James Hunt e per il mancato sostegno delle autorit\u00e0 sportive italiane.\nIl 23 agosto la Ferrari ritorn\u00f2 sui suoi passi e decise di ripresentarsi al via. La casa italiana ottenne l'impegno a una riforma della CSI, la commissione internazionale che controllava la regolarit\u00e0 delle monoposto, che prevedesse l'entrata di rappresentanti dei costruttori nell'organismo\nDal Gran Premio del Canada la Boro non fece pi\u00f9 nessun'apparizione nel mondiale 1976. La gara del Giappone vide l'esordio della Kojima e il ritorno della Maki, assente dal Gran Premio d'Italia 1975.\nPiloti.\nLa Scuderia Ferrari, la Tyrrell, la Shadow e la Brabham confermarono le coppie di piloti con cui avevano affrontato la stagione precedente. Anche la March conferm\u00f2 la coppia Brambilla-Stuck, e riprese Lella Lombardi, che nel GP degli USA 1975 era stata ingaggiata dalla Williams.\nEmerson Fittipaldi lasci\u00f2 la McLaren, per correre con il team di sua propriet\u00e0, la Copersucar, in cui fece coppia, almeno nel primo gran premio, col connazionale, esordiente in F1, Ingo Hoffmann. Fittipaldi venne in breve sostituito, alla McLaren, dall'inglese James Hunt, pilota ritenuto molto talentuoso ma generalmente mal visto nel \"circus\" per via del controverso carattere. L'altro britannico, Ian Ashley, venne ingaggiato dalla BRM.\nL'italoamericano Mario Andretti, per la prima gara della stagione, venne ingaggiato dalla Lotus, per far coppia con Ronnie Peterson e sostituire un altro svedese Gunnar Nilsson, ancora sotto opzione con la March. Jacky Ickx, che nel aveva disputato la gran parte della stagione col team di Colin Chapman, venne ingaggiato dalla Williams, dove trov\u00f2 Renzo Zorzi, pilota trentino che aveva disputato il Gran Premio d'Italia 1975 col team britannico.\nNel Gran Premio del Sud Africa la Lotus perse i due piloti con i quali aveva affrontato il Gran Premio del Brasile: Mario Andretti torn\u00f2 alla Parnelli, mentre Ronnie Peterson prese il posto di Lella Lombardi alla March. Al loro posto venne ingaggiato Bob Evans (che nel aveva disputato diverse gare con la BRM) per far coppia con lo svedese esordiente Gunnar Nilsson.\nSi rividero la Hesketh (con Harald Ertl), l'Ensign con Chris Amon, e la Surtees con Brett Lunger. Sostituzione di pilota alla Wolf-Williams: il francese Michel Lecl\u00e8re prese il volante di Renzo Zorzi. Non si registr\u00f2 la tradizionale pattuglia di team locali, anche per la cessazione del locale campionato di Formula 1: vi fu il solo Ian Scheckter con una Tyrrell, del \"Team Lexington\".\nNel corso del fine settimana venne annunciato lo scioglimento della GPDA, il sindacato dei piloti. Di fatto questi ultimi decisero di appoggiarsi alle richieste dei costruttori, creando all'interno di quella associazione una commissione per la sicurezza composta da Niki Lauda, Emerson Fittipaldi, Jody Scheckter, Jochen Mass e Jean-Pierre Jarier.\nA Long Beach, terza gara della stagione, la Copersucar torn\u00f2 a presentare una seconda vettura, ancora affidata a Ingo Hoffman; cos\u00ec fece anche la Surtees con Alan Jones. Altro ritorno quello dell'italiano Arturo Merzario al volante di una March privata, gestita dall\"'Ovoro Team March\".\nDalla gara di Jarama la Parnelli abbandon\u00f2 il mondiale, questa volta definitivamente: il suo pilota, Mario Andretti, trov\u00f2 nuovamente un ingaggio alla Lotus, per sostituire Bob Evans. Andretti aveva corso gi\u00e0 il primo gran premio stagionale con la casa inglese. La RAM, che utilizzava della Brabham motorizzate Ford Cosworth, port\u00f2 all'esordio lo svizzero Loris Kessel (che aveva gi\u00e0 disputato le due gare non valide per il campionato tra marzo e aprile in Inghilterra) e lo spagnolo Emilio de Villota. Esordiente fu anche un altro pilota locale, Emilio Zapico, sulla Williams del team \"Mapfre\". La Boro scelse come pilota l'australiano Larry Perkins, che aveva tentato di qualificarsi, senza successo nel Gran Premio di Germania 1974, a bordo di un'Amon.\nNel Gran Premio di Zolder il belga Patrick N\u00e8ve fece il suo esordio, nel mondiale, con una Brabham-Ford Cosworth del RAM Racing, ove sostitu\u00ec Emilio de Villota; l'inglese Guy Edwards, che mancava dal Gran Premio di Germania 1974, venne ingaggiato sulla seconda Hesketh. Il pilota elvetico Antonio Bernardo, iscritto dalla Ensign, non prese parte nemmeno alle prove. La Copersucar partecip\u00f2 col solo Emerson Fittipaldi.\nA Montecarlo non partecip\u00f2 la RAM, mentre la Copersucar e la Hesketh presentarono una sola vettura: nel primo caso per Fittipaldi, nel secondo per Ertl. Salt\u00f2 la gara anche Mario Andretti, impegnato nella 500 Miglia di Indianapolis. La Lotus non lo sostitu\u00ec con nessun altro pilota. Si rivide per\u00f2 Henri Pescarolo, che ebbe a disposizione una Surtees del team \"Norev\". Il francese, che nel 1975 era stato iscritto al gran premio ma non vi partecip\u00f2 per l'indisponibilit\u00e0 della vettura (sempre una Surtees), mancava dalla F1 dal Gran Premio d'Italia 1974, corso al volante di una BRM.\nNel gran premio seguente, in Svezia si rividero i piloti statunitensi Mario Andretti (Lotus) e Brett Lunger (Surtees). Partecip\u00f2 nuovamente anche la RAM che fece esordire il pilota danese Jac Nelleman, a far coppia con Loris Kessel. Su una delle Wolf-Williams venne iscritto un altro danese, Tom Bels\u00f8, al posto di Jacky Ickx, impegnato nella 24 Ore di Le Mans. Bels\u00f8, la cui ultima presenza nel mondiale era stata il Gran Premio di Gran Bretagna 1974, non prese per\u00f2 parte alle prove.\nAl Paul Ricard il belga Jacky Ickx, dopo la vittoria alla 24 Ore di Le Mans, torn\u00f2 sulla Wolf Williams; l'altro belga Patrick N\u00e8ve sostitu\u00ec Chris Amon alla Ensign (infortunato nel GP di Svezia e non in perfetta forma), dopo aver corso il GP del Belgio con la Brabham gestita dalla RAM e proprio alla RAM il britannico Damien Magee prese il posto di Jac Nelleman. L'unica partecipazione per Magee nel mondiale di F1 risaliva al Gran Premio di Svezia 1975, al volante di una Williams.\nVenne iscritta una seconda Hesketh dal \"Penthouse Rizla Racing\" per Guy Edwards. Edwards mancava nel mondiale dal Gran Premio di Germania 1974, corso con una Lola della scuderia di Hill. Anche la Copersucar schier\u00f2 nuovamente una seconda vettura, sempre per Ingo Hoffman. Si rivide anche Henri Pescarolo, con la sua Surtees del \"Team Norev\". Inizialmente venne annunciata anche dalla Ligier l'iscrizione di una seconda vettura, affidata a Jean-Pierre Jarier, proveniente dalla Shadow. Successivamente Jarier non venne confermato e, quindi, partecip\u00f2 al gran premio con la scuderia anglo-statunitense. Non prese parte all'evento la Boro.\nNel GP di Gran Bretagna furono due le donne iscritte al gran premio (per la prima e unica volta nella storia del mondiale): l'italiana Lella Lombardi, che aveva corso il Gp del Brasile con una March, venne ingaggiata dalla RAM. A far coppia con lei venne ingaggiato Bob Evans, che mancava dal Gran Premio di Long Beach, in cui non si era qualificato al volante della Lotus.\nL'altra donna iscritta fu la britannica Divina Galica, ex campionessa di sci, all'esordio nel mondiale, con una Surtees del team \"Shellsport\". L'inglese venne iscritta col numero 13, numero considerato poco fortunato e per questo tuttora non presente nella numerazione fissa d'inizio del mondiale. Gli unici due precedenti di utilizzo erano stati nel Gran Premio di Germania 1953 dal tedesco Mauritz von Strachwitz (che per\u00f2 non aveva preso parte alle prove) e del messicano Mois\u00e9s Solana nel Gran Premio del Messico 1963.\nAll'Ensign torn\u00f2 Chris Amon, ripresosi dall'incidente di Anderstorp La Wolf-Williams e la Copersucar presentarono una sola vettura (la prima per Jacky Ickx, la seconda per Emerson Fittipaldi). Complet\u00f2 il quadro degli iscritti Mike Wilds con una Shadow del \"Team P.R. Reilly\". Il britannico faceva il suo ritorno nel mondiale di F1 dai tempi del Gran Premio del Brasile 1975, corso con la BRM.\nIn Germania l'italiano Arturo Merzario, che fino a questo momento aveva avuto a disposizione una March, prese il posto di Jacky Ickx alla Wolf-Williams. La RAM, per far coppia con Lella Lombardi al posto di Bob Evans, affid\u00f2 una delle due sue Brabham al tedesco Rolf Stommelen (che mancava dal Gran Premio d'Italia 1975 corso con la Hill). Fece il suo esordio nel mondiale il pilota lombardo Alessandro Pesenti-Rossi con una Tyrrell della \"Scuderia GULF Rondini\". Al termine della prima giornata di prove le due Brabham-Ford Cosworth del team RAM vennero sequestrate dalla polizia tedesca su richiesta del pilota svizzero Loris Kessel, che era stato appiedato dalla scuderia dopo il gran premio di Francia. Rolf Stommelen fu cos\u00ec assunto dal team ufficiale Brabham per il prosieguo del \"weekend\".\nLa mancanza della Ferrari, e di Lauda in particolare, mise addirittura in dubbio la tenuta del gran premio d'Austria. In quella occasione l'austriaco Hans Binder prese, sulla Ensign, il posto lasciato da Chris Amon, che venne licenziato per essersi rifiutato di prendere parte alla seconda partenza del gran premio di Germania, dopo l'incidente di Lauda. Binder era all'esordio nel mondiale di F1, dopo una breve gavetta in Formula 2. Altri due piloti austriaci vennero iscritti alla gara: Karl Oppitzhauser con una March del team \"Sports cars of Austria\" e Otto Stuppacher, con la terza Tyrrell. I due avevano partecipato a una gara promossa dallo stesso Automobil Club Austriaco che organizzava il Gran Premio d'Austria, che consentiva ai primi due classificati di ottenere una somma di denaro al fine di partecipare al gran premio. Vennero per\u00f2 considerati troppo inesperti e non fatti partecipare alla gara.\nLa RAM, dopo essersi vista sequestrare le sue due vetture nel gran premio di Germania per una causa promossa da Loris Kessel, torn\u00f2 a schierare proprio lo svizzero, assieme a Lella Lombardi. L'ex pilota della RAM, il tedesco Rolf Stommelen, che era poi passato, nel corso del \"weekend\" del N\u00fcrburgring alla Brabham, non venne confermato invece dal team di Bernie Ecclestone.\nIn Olanda la Ferrari partecip\u00f2 al gran premio il solo Clay Regazzoni, con Niki Lauda ancora convalescente. Inizialmente Carlos Reutemann annunci\u00f2 l'abbandono della Brabham, per essere sostituito da Rolf Stommelen. Successivamente l'argentino venne confermato dalla casa britannica ancora per questo gran premio, mentre il tedesco, gi\u00e0 impegnato nel Gran Premio di Germania proprio con la Brabham, trov\u00f2 un ingaggio sulla Hesketh. La Surtees sostitu\u00ec Brett Lunger con Conny Andersson, all'esordio nel mondiale. Il belga Jacky Ickx, dopo aver corso nella prima parte della stagione con la Wolf-Williams trov\u00f2 il volante dell'Ensign, ove prese il posto di Hans Binder. La gara olandese vide il ritorno della casa locale Boro, sempre con una vettura affidata a Larry Perkins, e l'esordio nel mondiale del pilota di casa Boy Hayje su una Penske della \"F&amp;S Properties\". Non si vide invece la RAM, ancora bloccata da questioni giudiziarie.\nPer il Gran Premio di Monza, al fine di sostituire Lauda, la Scuderia Ferrari ingaggi\u00f2 Carlos Reutemann, che fino a quel momento aveva corso per la Brabham-Alfa Romeo. Per l'argentino si ipotizz\u00f2 che potesse prendere il posto di Clay Regazzoni per la stagione seguente, oltre che completare la stagione 1976 col Cavallino. La Brabham, per sostituire Reutemann, si affid\u00f2 a Rolf Stommelen, gi\u00e0 impiegato nel Gran Premio di Germania, e che in Olanda aveva corso con la Hesketh. Su quest'ultima vettura torn\u00f2 Guy Edwards. Anche Brett Lunger riprese il suo posto alla Surtees al posto di Conny Andersson.\nLauda annunci\u00f2 il suo desiderio di tornare a correre al gran premio d'Italia, dopo solo 42 giorni dal terrificante incidente del N\u00fcrburgring. Il marted\u00ec prima della gara l'austriaco test\u00f2 la vettura sul Circuito di Fiorano. Le condizioni dell'austriaco erano ancora alquanto precarie. Fu necessario infatti modificargli il casco per cercare di limitare le perdite di sangue che si verificano con sfregamento sulle ferite del volto non ancora rimarginate; l'autorizzazione della commissione medica arriv\u00f2 il venerd\u00ec mattina, prima delle prove. La Ferrari si trov\u00f2 cos\u00ec a iscrivere tre vetture per il gran premio: cosa che non capitava dal Gran Premio degli Stati Uniti d'America 1972, con Andretti, Ickx e Regazzoni.\nNon si vide la Penske della \"F&amp;S Properties\", mentre si iscrisse alla gara anche Otto Stuppacher che nel Gran Premio d'Austria era stato escluso per la scarsa esperienza automobilistica. La RAM decise di non partecipare ancora alla gara per le solite diatribe giudiziarie con Loris Kessel. Lo svizzero prese per\u00f2 parte alle prove con una Williams privata. In Canada la Ferrari rinunci\u00f2 a iscrivere una terza vettura per il gran premio: cos\u00ec solo Lauda e Regazzoni vi presero parte, mentre Carlos Reutemann non venne pi\u00f9 impiegato fino al termine della stagione. Larry Perkins, fino a quel momento al volante della Boro, pass\u00f2 alla Brabham, per prendere il posto di Rolf Stommelen.\nIl neozelandese Chris Amon, dopo essere stato licenziato dall'Ensign all'indomani del Gran Premio di Germania per essersi rifiutato di prendere il via alla seconda partenza, dopo l'incidente di Niki Lauda, venne ingaggiato dalla Wolf-Williams. Per lui si trattava del quattordicesimo, e ultimo, costruttore diverso per il quale corse nel mondiale. Amon detiene cos\u00ec il record, ancora imbattuto, di pilota che \u00e8 stato ingaggiato dal pi\u00f9 alto numero di costruttori diversi per una gara del mondiale. Non si vide pi\u00f9 invece Alessandro Pesenti-Rossi, cos\u00ec come continu\u00f2 a mancare la RAM.\nAl Glen la Wolf-Williams sostitu\u00ec l'infortunato Chris Amon con l'australiano, al suo esordio nel mondiale, Warwick Brown, proveniente dalla Formula 5000. L'altro pilota infortunatosi a Mosport, Guy Edwards, venne sostituito da un altro esordiente, il brasiliano Alex-Dias Ribeiro, giunto quarto nel Campionato europeo di F2 con una March-BMW.\nNel Gran Premio del Giappone vi fu una interessante nota locale data da un piccolo gruppo di piloti partecipanti al locale campionato di F2000, tutti all'esordio nel mondiale: Masami Kuwashima (inizialmente iscritto dalla RAM) prese il posto di Warwick Brown alla Wolf-Williams, Noritake Takahara (che aveva gi\u00e0 partecipato al BRDC International Trophy 1974 con la March) quello di Brett Lunger alla Surtees, Kazuyoshi Hoshino trov\u00f2 un ingaggio sulla Tyrrell della \"Heroes Racing\", mentre Masahiro Hasemi port\u00f2 all'esordio la Kojima. Non parteciparono alla trasferta l'Ensign, con Ickx infortunato, Otto Stuppacher e Henri Pescarolo, mentre l'Hesketh iscrisse il solo Ertl. La rientrante Maki invece propose Tony Trimmer. Masami Kuwashima, dopo gli scarsi risultati nelle prove del venerd\u00ec e il mancato palesarsi degli sponsor che avrebbero dovuto sostenerlo, venne sostituito alla Wolf Williams dall'austriaco Hans Binder. Binder aveva fatto il suo esordio nel mondiale con l'Ensign nel Gran Premio d'Austria.\nTabella riassuntiva.\nI seguenti piloti e costruttori presero parte al campionato del mondo di Formula 1 nella stagione 1976.\nCircuiti e gare.\nLa stagione vide l'esordio del Gran Premio del Giappone, che venne disputato sul Circuito del Fuji. Per la prima volta La F1 tenne una corsa in Asia. La corsa non venne per\u00f2 definita ufficialmente \"Gran Premio del Giappone\" ma \"Campionato mondiale di F1 in Giappone\", stante che il primo nome venne utilizzato per indicare una gara valida per il Campionato giapponese di F2000, corsa il 7 novembre.\nRientr\u00f2 nel calendario il Gran Premio del Canada, che si tenne per l'ultima volta sul Circuito di Mosport. Il Gran Premio di Spagna, dopo la tragica edizione del 1975 abbandon\u00f2 definitivamente il Circuito del Montju\u00efc a Barcellona, per tornare a Jarama, vicino a Madrid. Il circuito aveva gi\u00e0 ospitato 5 volte un gran premio di F1.\nPer la prima volta dal una sola nazione, nuovamente gli Stati Uniti d'America, ospit\u00f2 due gare valide per il mondiale nello stesso anno. Al Glen, che continu\u00f2 a ospitare il gran premio nazionale, definito anche quale Gran Premio degli Stati Uniti-Est, si aggiunse un circuito cittadino disegnato sulle strade della localit\u00e0 californiana di Long Beach, che ospit\u00f2 il Gran Premio degli Stati Uniti-Ovest, definito anche \"Gran Premio di Long Beach\". Il tracciato, lungo 3,251\u00a0km, venne leggermente modificato rispetto alla gara di F5000 tenutasi l'anno precedente, con l'aggiunta di marciapiedi che variarono il raggio delle curve, rallentando la marcia delle vetture. L'intera pista era fiancheggiata da \"guard-rail\" in blocchi cemento, per una lunghezza di oltre 5 miglia. L'evento venne premiato col \"Race Promoters' Trophy\", per la miglior organizzazione di un gran premio della stagione.\nVi furono delle modifiche sul Circuito di Montecarlo, dopo quanto gi\u00e0 avvenuto nel 1972. Il circuito venne modificato alla \"Sainte Devote\" e all'ultima curva. Nel primo caso venne rallentata la velocit\u00e0 delle vetture con una curva pi\u00f9 marcata verso sinistra, come richiesto dalla commissione di sicurezza dei piloti gi\u00e0 nell'anno precedente. La \"Rascasse\" invece venne ingrandita e ritardata in modo da rendere pi\u00f9 sicura l'entrata ai \"box\". Le tribune eliminate da tali modifiche vennero sostituite da una nuova struttura presso la curva del \"Tabaccaio\", e da altre in altri punti del tracciato.\nNella solita alternanza tra circuiti, il Circuito di Brands Hatch prese il posto di quello di Silverstone quale sede del Gran Premio di Gran Bretagna. Il circuito cos\u00ec ospitava per la settima volta una gara valida per il mondiale di Formula 1.\nIl circuito venne modificato: venne infatti leggermente accorciato (da 4.265\u00a0m a 4.207\u00a0m) per fare posto ai nuovi \"box\". Esso si presentava con diverse tipologie di asfalto. Vennero inoltre rimodellate la \"Paddock Hill\", il \"Bottom Straight\" (rinominato \"John Cooper Straight\") e la curva \"South Bank\" (rinominata Surtees).\nAnche la pista dell'\u00d6sterreichring fu lievemente modificata dopo l'incidente mortale subito alla \"V\u00f6st-H\u00fcgel\" dal pilota Mark Donohue nel corso del \"warm up\" dell'edizione del 1975: la suddetta curva venne riprofilata, allargando la sede stradale di tre metri (la lunghezza \"scese\" a 5910 metri), aggiungendo \"guard-rail\" all'esterno e arretrando il \"guard-rail\" interno di qualche metro, ma fu una soluzione provvisoria, in attesa di lavori definitivi che sarebbero stati realizzati nei mesi successivi.\nIl Gran Premio d'Italia venne mantenuto sul Circuito di Monza pur tra le proteste per la scarsa sicurezza, che si erano levate gi\u00e0 nel corso della stagione precedente. I piloti stessi ne chiesero lo spostamento al Mugello. La pista venne leggermente modificata rispetto all'edizione precedente: venne ridisegnata la prima \"chicane\" (\"variante Goodyear\"). Vi era un doppio destra-sinistra che rallentava maggiormente le vetture. Alcuni piloti, tra cui Jacques Laffite e Clay Regazzoni, criticarono la modifica, temendo che la nuova conformazione della pista favorisse gli imbottigliamenti delle vetture al via.\nIl titolo onorifico di Gran Premio d'Europa spett\u00f2, per la seconda volta, dopo l'edizione del 1962, al GP d'Olanda.\nModifiche al regolamento.\nDal Gran Premio di Spagna, quarta gara stagionale, entrarono in vigore le modifiche regolamentari che riguardavano la sicurezza dei piloti.\nVenne eliminata la presa d'aria a periscopio, con altezza massima delle prese d'aria del motore a 80\u00a0cm dal suolo, lo sbalzo massimo posteriore venne ridotto a 80\u00a0cm, lo sbalzo anteriore venne limitato a 120\u00a0cm, la larghezza delle ruote venne limitata a 53\u00a0cm, quella della vettura a 215\u00a0cm, venne inserito un archetto nel cruscotto per proteggere le mani del pilota e vennero poste delle limitazioni nell'allocazione dei serbatoi dell'olio. Ci\u00f2 comport\u00f2 che tutte le vetture che avevano gi\u00e0 corso in stagione dovettero essere aggiornate per rispondere a tali criteri. I nuovi limiti costrinsero a far lavorare di pi\u00f9 gli alettoni posteriori, ora pi\u00f9 vicini alla vettura; sulla forma delle prese d'aria del motore vi furono varie soluzioni diverse.\nRiassunto della stagione.\nGran Premio del Brasile.\nAlla partenza i due ferraristi scattarono bene installandosi ai primi due posti, bruciando James Hunt della McLaren, che scattava dalla \"pole\". Perse diverse posizioni Emerson Fittipaldi, che al termine del primo giro si trov\u00f2 ottavo, preceduto da Vittorio Brambilla, Jean-Pierre Jarier, Jochen Mass e John Watson.\nAl nono giro Lauda prese la testa della gara grazie a dei problemi tecnici sulla vettura di Regazzoni. La gomma anteriore destra si afflosci\u00f2 a causa di una foratura, tanto che lo svizzero fu costretto a una sosta ai box, che lo fece crollare nelle ultime posizioni della classifica. Dietro a Lauda vi era Hunt, seguito da Jean-Pierre Jarier, Tom Pryce e da Patrick Depailler che nel corso del nono giro aveva passato Brambilla.\nLe posizioni di comando rimasero immutate per diversi giri, fino a quando, al giro 27, un problema al motore rallent\u00f2 Hunt, che venne cos\u00ec passato da Jarier. Il francese fu capace nei giri seguenti di avvicinarsi all'austriaco della Ferrari, mentre Hunt venne via via passato da Pryce e Depailler, fino al ritiro al giro 32, dovuto a una rottura dell'impianto dell'olio.\nVinse cos\u00ec Niki Lauda, per la ottava volta in carriera, davanti a Depailler, Pryce, Stuck, Scheckter e Jochen Mass che fu autore di una gara in piena rimonta.\nGran Premio del Sud Africa.\nNiki Lauda prese la testa subito alla partenza seguito da Jochen Mass, Vittorio Brambilla e James Hunt. Si ritrovarono presto nelle retrovie, a causa di una poco felice partenza, sia Watson che Jacques Laffite. Brambilla pass\u00f2 poi nel corso del secondo giro Mass.\nAnche Hunt, nuovamente partito dalla \"pole\", pass\u00f2 il compagno Mass nel corso del secondo giro, per poi essere in una dura battaglia con Vittorio Brambilla. Dietro Ronnie Peterson pass\u00f2 Patrick Depailler, cogliendo il quinto posto. Dopo tre giri Hunt sfrutt\u00f2 un errore di Brambilla, conquistando il secondo posto. All'ottavo giro anche Mass pass\u00f2 Brambilla, nuovamente autore di una sbavatura.\nIn testa, nel frattempo, James Hunt stava tentando di ridurre il distacco da Lauda. Al giro 43 Pryce fu costretto a un cambio gomme, ci\u00f2 che lo fece precipitare in classifica. Regazzoni scal\u00f2 cos\u00ec in quarta posizione, ma, dopo essere stato passato da Jody Scheckter, dovette ritirarsi per un guasto al propulsore. Ora la classifica, dietro al duo Lauda-Hunt, vedeva Mass, Scheckter, Brambilla e Watson.\nNegli ultimi giri Hunt si avvicin\u00f2 a Lauda, che soffriva per un detrito conficcatosi in uno pneumatico, mentre Brambilla fu costretto a una sosta ai \"box\" per una foratura, uscendo cos\u00ec dalla zona punti. Niki Lauda fu capace di mantenere la testa della gara, facendo ottenere la 60\u00aa vittoria alla Ferrari nel mondiale, con poco pi\u00f9 di un secondo di margine.\nGran Premio degli Stati Uniti-Ovest.\nAlla partenza Clay Regazzoni part\u00ec bene e prese la testa, davanti a James Hunt che era riuscito a passare Patrick Depailler dopo una bella lotta al via; quarto era il compagno di scuderia di Regazzoni, Niki Lauda. Uscendo dalla prima curva, Vittorio Brambilla chiuse Carlos Reutemann contro il muro; entrambi furono costretti al ritiro. Poi sul rettilineo del Porto Gunnar Nilsson della Lotus ruppe la sospensione, fin\u00ec a muro a 250\u00a0km/h, ma per fortuna usc\u00ec incolume dall'abitacolo. Sempre nel corso del primo giro Depailler sfrutt\u00f2 un errore nel cambio della marcia di Hunt, riuscendo a ripassarlo. Al terzo giro John Watson, decimo, tampon\u00f2 la Ligier di Laffite, rompendo il musetto della sua Penske. Laffite fu mandato in testacoda dalla collisione e scese dalla nona alla quattordicesima posizione.\nNel frattempo Lauda super\u00f2 Depailler prendendosi la seconda posizione, sette secondi dietro a Regazzoni, che sembrava oramai irraggiungibile. La classifica vedeva ora, dietro al duo di Maranello, Depailler, Tom Pryce, Ronnie Peterson, Jody Scheckter e Jean-Pierre Jarier. Patrick Depailler fu autre di un testacoda, che gli cost\u00f2 diverse posizioni, fino a retrocedere al settimo posto.\nAl giro 20 Depailler super\u00f2 Jean-Pierre Jarier e, sei giri dopo, anche Ronnie Peterson. Grazie alla rottura della trasmissione di Pryce e il problema al mozzo anteriore del suo compagno alla Tyrrell Scheckter, il francese recuper\u00f2 al 34\u00ba giro la terza posizione. Conduceva sempre Regazzoni, davanti a Lauda, Depailler, Peterson, Jarier e Mass. Peterson, penalizzato da un impianto frenante ormai fuori uso, \u00e8 costretto a una sosta ai \"box\" che lo fece cadere in decima posizione.\nA 20 giri dal termine, Lauda scont\u00f2 problemi al cambio e decise che era meglio non forzare per attaccare Regazzoni. Jarier scese al sesto posto dietro Mass, il francese scontava problemi al cambio. Al penultimo giro Jarier, con ormai solo prima e quinta marcia, fu superato anche da Fittipaldi.\nRegazzoni colse la quarta vittoria iridata, completando un \"hat-trick \" con pole e gpv. Lauda fu secondo (a 42 secondi) con Depailler che complet\u00f2 il podio. A punti per la prima volta la Ligier con Laffite e Emerson Fittipaldi con la sua vettura.\nGran Premio di Spagna.\nLa gara vide l'applicazione del nuovo regolamento tecnico, introdotto per ragioni di sicurezza. La grande novit\u00e0 per\u00f2 fu rappresentata dall'esordio della Tyrrell P34, affidata al solo Patrick Depailler, la prima vettura di Formula 1 a sei ruote, quattro davanti, messe in linea, e due dietro. Anche la Ferrari present\u00f2 un nuovo modello: la 312 T2, evoluzione della vincente 312 T.\nPrima della partenza le McLaren vengono considerate illegali per dei tubi dell'olio che sporgevano oltre il consentito, 65\u00a0cm contro 60, e per la posizione dei radiatori. Sul secondo punto si decise di rinviare la questione a giugno, mentre sul primo punto i commissari deciso di ammettere al via le vetture in quanto tale violazione non incideva sulla prestazione delle stesse. Questa decisione provoc\u00f2 la reazione di Daniele Audetto, direttore sportivo della Ferrari, che minacci\u00f2 di non far partire le sue vetture qualora fossero state ammesse al via le McLaren.\nLa testa della gara venne presa da Niki Lauda che bruci\u00f2 cos\u00ec James Hunt; in terza piazza si pose, grazie a un'ottima partenza, Vittorio Brambilla, che precedeva Patrick Depailler, Jochen Mass e Jacques Laffite. Il monzese della March venne per\u00f2 passato nei primi giri sia da Depailler che da Mass. Nella parte centrale della gara vi fu il problema al cambio per Laffite, che perse cos\u00ec due giri ai \"box\", e quello ai freni per Patrick Depailler, che venne passato da Mass, prima di essere autore di un'uscita di pista.\nOra la classifica al giro 26 vedeva sempre in testa Lauda, seguito da James Hunt, Jochen Mass, Gunnar Nilsson, Mario Andretti e Clay Regazzoni. Al 32\u00ba giro Hunt pass\u00f2 Lauda che, a causa di una manovra di difesa non perfetta che gli provoc\u00f2 dolore alla costola fratturata pochi giorni prima della gara in un incidente domestico, fu passato anche dall'altro pilota della McLaren, Jochen Mass. Al 35\u00ba giro fu il ritiro per Mario Andretti, dovuto a un problema al cambio. Stessa sorte al 54\u00ba giro per Scheckter, a causa di un guasto alla pompa dell'olio.\nOra, dietro al duo della McLaren, si trovavano Lauda, Nilsson, Regazzoni, Jean-Pierre Jarier e Carlos Reutemann. Al giro 66 ci fu ritiro per Mass, con un grande fumo che usciva dai radiatori. Lauda scal\u00f2 in seconda posizione, sempre seguito da Nilsson, poi Reutemann, Chris Amon e Carlos Pace. Questi ultimi vissero gli ultimi giri in grande lotta fra loro.\nHunt vinse con relativa facilit\u00e0, mentre Lauda dovette soffrire molto per raggiungere il traguardo viste le sue condizioni fisiche non ottimali. Gunnar Nilsson, terzo, conquist\u00f2 il suo primo podio mondiale (e i suoi primi punti). Grazie a Carlos Reutemann e Carlos Pace l'Alfa Romeo conquist\u00f2 i suoi primi arrivo tra i primi 6, dai tempi della corsa iberica del 1951. Il quinto posto di Chris Amon fu l'ultimo arrivo a punti per il pilota neozelandese.\nJames Hunt venne inizialmente squalificato in quanto sulla sua McLaren la misura presa sulle gomme posteriori era di 18\u00a0mm superiore a quanto consentito dal regolamento. Il 5 luglio il Tribunale dell'appello della FIA decise di riammettere in classifica Hunt, convertendo la squalifica in una multa di 3.000 $: ci\u00f2 in quanto le violazioni erano considerate minime rispetto al regolamento; la stessa decisione venne presa anche per Jacques Laffite.\nGran Premio del Belgio.\nNiki Lauda prese la testa della gara al via, seguito da James Hunt, Clay Regazzoni poi Jacques Laffite, Vittorio Brambilla, Patrick Depailler e Chris Amon. Al 4\u00ba giro Brambilla fu autore di un errore che gli cost\u00f2 diverse posizioni in classifica. Per evitare il monzese della March Chris Amon fu costretto a bloccare la vettura, facendosi cos\u00ec passare da Jody Scheckter. Al settimo giro Regazzoni pass\u00f2 Hunt, che dovette difendersi anche da Laffite. Due giri dopo per\u00f2 il pilota della Ligier-Matra venne passato da Depailler. Il pilota della Tyrrell mise sotto pressione Hunt, ma proprio dopo un tentativo andato a vuoto venne ripassato da Laffite al giro 15.\nLa resistenza del pilota britannico dur\u00f2 anche pochi giri: tra il 17\u00ba e 18\u00ba giro venne passato sia da Laffite che da Depailler. Hunt si trov\u00f2 poi a dover duellare lungamente con Jody Scheckter: Dopo una serie di manovre al limite del regolamento e vari situazioni con le vetture vicinissime il sudafricano ebbe la meglio al 27\u00ba giro. Due giri dopo Depailler fu costretto al ritiro per un guasto del motore. Ora la classifica vedeva in testa sempre il duo della Ferrari Lauda-Regazzoni, con ampio margine su Laffite, Scheckter, Hunt, Amon, Carlos Pace e Alan Jones. Al 35\u00ba giro si ritir\u00f2 Hunt per un problema al cambio.\nNei giri seguenti Amon si avvicin\u00f2 molto a Scheckter, cercando spesso di passarlo. Ci\u00f2 fino al giro 52 quando, durante un altro tentativo, si verific\u00f2 la rottura del mozzo sull'Ensign del neozelandese, che port\u00f2 alla perdita della ruota posteriore sinistra. La gara non vide altri cambiamenti nelle posizioni di vertice. Lauda vinse per la decima volta nel mondiale, davanti a Regazzoni e Laffite. Sul podio non si registr\u00f2 la presenza di nessuna vettura motorizzata Ford Cosworth, cosa che non capitava dal Gran Premio d'Olanda 1971. Per la Ligier fu il primo podio in F1, mentre la Matra tornava sul podio dopo il Gran Premio di Francia 1972.\nGran Premio di Monaco.\nNiki Lauda mantenne il comando della gara alla partenza, seguito da Ronnie Peterson che aveva scavalcato l'altro ferrarista Clay Regazzoni. Seguivano poi Patrick Depailler, Jody Scheckter, Emerson Fittipaldi e Hans-Joachim Stuck. Lauda riusc\u00ec a seguire un ritmo velocissimo gi\u00e0 nelle prime tornate, che gli consent\u00ec di distanziare lo svedese della March. Al quindicesimo giro Scheckter pass\u00f2 il compagno di scuderia alla Tyrrell Depailler, che scontava dei problemi tecnici sulla sua monoposto.\nAl giro 24 Stuck attacc\u00f2 Fittipaldi, senza trovare per\u00f2 lo spazio sufficiente. Ci\u00f2 agevol\u00f2 Jacques Laffite che pass\u00f2 il tedesco. Al 26\u00ba giro Regazzoni and\u00f2 lungo alla \"chicane\" dopo il tunnel per la presenza di olio sul tracciato: ci\u00f2 cost\u00f2 al ticinese due posizioni, perse ai danni del duo della Tyrrell. Al giro 28 Laffite fu capace di passare Emerson Fittipaldi alla \"Santa Devota\", con una bella manovra all'esterno, che gli consent\u00ec di agguantare la quinta piazza.\nQualche giro dopo il brasiliano venne passato anche da Stuck e, successivamente da Mass. Ora, dopo 40 tornate, la classifica recitava Lauda, davanti a Scheckter, Depailler, Regazzoni, Laffite, Stuck, Mass e Fittipaldi. Al giro 52 Hans-Joachim Stuck pass\u00f2 Laffite per il quinto posto. Il francese della Ligier era penalizzato da un problema al cambio. Sul circuito inizi\u00f2 anche a scendere una fine pioggia che per\u00f2 non incise sull'andamento delle prestazioni delle vetture.\nNella parte finale della gara Regazzoni si avvicin\u00f2 a Depailler, tentando spesso di passarlo. Al 64\u00ba giro il ferrarista fu infine capace di prendersi la terza piazza, passando il francese. Regazzoni negli ultimi giri cerc\u00f2 di passare anche Scheckter, ma un errore alla \"Rascasse\" al 74\u00ba giro lo costrinse al ritiro. Alla fine vinse Lauda per l'undicesima volta nel mondiale, davanti al duo della Tyrrell Scheckter-Depailler, Stuck, Mass e Fittipaldi.\nGran Premio di Svezia.\nLa \"pole\" and\u00f2 alla Tyrrell P34, la vettura con sei ruote. Mario Andretti su Lotus scatt\u00f2 in testa, grazie a una partenza anticipata. Dietro si trovarono il duo della Tyrrell Jody Scheckter-Patrick Depailler, Chris Amon, Gunnar Nilsson e Niki Lauda. Al terzo giro lo svedese, pressato da Lauda, fu autore di un testacoda, con successivo incidente, che lo costrinse al ritiro.\nAndretti cerc\u00f2 di porre un certo margine rispetto agli inseguitori, proprio nel tentativo di colmare la possibile penalizzazione, in termini di tempo, per la partenza anticipata. Solo al quinto giro venne comunicata la sanzione di un minuto di penalit\u00e0 da aggiungersi al tempo del pilota della Lotus, che continuava a comandare il plotone anche se, di fatto, primo era Scheckter, distanziato di una manciata di secondi da Andretti.\nLa classifica vedeva sempre al comando Andretti (penalizzato per\u00f2 di un minuto, quindi fuori dalla zona dei punti), seguito dal leader virtuale Scheckter, Depailler, Lauda, Laffite e Hunt. Andretti condusse fino al 46\u00ba giro, quando venne tradito dal propulsore. Scheckter, oltre che primo virtuale, divenne anche leader effettivo della gara.\nLa situazione rimase pressoch\u00e9 immutata fino al termine della gara, tranne che per Clay Regazzoni che, passando Ronnie Peterson a quattro giri dalla conclusione, giunse in zona punti.\nLa vittoria di Jody Scheckter fu l'unica in F1 per una vettura a sei ruote e fu la ventesima per la Tyrrell come costruttore. La casa inglese complet\u00f2 il trionfo con il secondo posto di Patrick Depailler, ottenendo cos\u00ec la settima doppietta nella sua storia (l'ultima risaliva al Gran Premio di Germania 1973 con Jackie Stewart e Fran\u00e7ois C\u00e9vert). Terzo chiuse Niki Lauda: per l'austriaco fu il nono podio consecutivo, record all'epoca, condiviso con un'analoga striscia di podi ottenuti da Jim Clark tra il Gran Premio del Belgio 1963 e quello del Sudafrica dello stesso anno. Il record sar\u00e0 poi battuto da Michael Schumacher nel 2002.\nGran Premio di Francia.\nAl via Niki Lauda bruci\u00f2 James Hunt, ponendosi alla testa della gara. Seguivano Clay Regazzoni, Patrick Depailler, Ronnie Peterson, John Watson e Jacques Laffite. Nel corso del primo giro Peterson pass\u00f2 Depailler al termine del lungo rettifilo del \"Mistral\", cos\u00ec come fece Jody Scheckter con Laffite. Il giro seguente il sudafricano pass\u00f2 anche Watson, mentre Laffite perse un'ulteriore posizione, a vantaggio di Pace.\nAl giro 9 si chiuse la gara, Niki Lauda, che fu costretto al ritiro con un motore fuori uso. La testa del gran premio fu presa da Hunt, seguito da Regazzoni, Peterson e Depailler. Nel corso dell'undicesimo giro Depailler si riprese la terza posizione a danno dello svedese della March. Peterson, pochi giri dopo, verr\u00e0 passato anche dall'altro pilota della Tyrrell, Jody Scheckter.\nAl 18\u00ba giro anche l'altro pilota della Scuderia Ferrari, Clay Regazzoni, venne tradito dal motore, mentre stava duellando, a distanza, con Hunt per la prima posizione.\nLe posizioni di testa rimasero congelate fino al giro 29 quando Watson pass\u00f2 Ronnie Peterson, autore di un attacco non felice nei confronti di Scheckter. Perse cos\u00ec diverse posizioni. Pochi giri dopo Peterson, sfruttando a sua volta un tentativo di sorpasso non riuscito, ripass\u00f2 Watson per la quarta piazza. Al 35\u00ba giro lo svedese pass\u00f2 finalmente anche Jody Scheckter, conquistando il terzo posto dietro a Hunt e Depailler.\nAl giro 49 sia John Watson che Pace superarono Jody Scheckter, penalizzato da un problema tecnico. Tre giri i due passeranno anche Peterson, anche lui rallentato da un guasto tecnico, in questo caso all'alimentazione, che di fatto lo costringe al ritiro a soli tre giri dal termine. Sempre nello stesso giro Mario Andretti pass\u00f2 Scheckter per la quinta piazza.\nVinse James Hunt, per la terza volta nel mondiale, davanti a Patrick Depailler e John Watson, che colse cos\u00ec il primo podio per lui e la Penske. Al termine della gara vennero effettuati dei controlli tecnici sulle vetture. Venne cos\u00ec squalificato John Watson, giunto terzo, in quanto sulla sua Penske l'alettone era pi\u00f9 alto di quanto consentito di circa 1,5\u00a0cm. Il 22 luglio la Federazione Francese dell'Automobilismo riammise Watson in classifica.\nGran Premio di Gran Bretagna.\nFurono due le donne iscritte al gran premio (per la prima e unica volta nella storia del mondiale): l'italiana Lella Lombardi, che venne ingaggiata dalla RAM, e la britannica Divina Galica, ex campionessa di sci, all'esordio nel mondiale, con una Surtees del team \"Shellsport\". L'inglese venne iscritta col numero 13, numero considerato poco fortunato e per questo tuttora non presente nella numerazione fissa d'inizio del mondiale.\nAlla partenza i due piloti della Scuderia Ferrari furono protagonisti di un incidente: Regazzoni, che aveva passato James Hunt, colp\u00ec la vettura di Niki Lauda alla prima curva. Successivamente la sua Ferrari, in testacoda, collise anche con la vettura di Hunt, e venne colpita da quella del sopraggiungente Jacques Laffite. La pista, piena di detriti e olio, venne giudicata impraticabile, tanto che venne esposta la bandiera rossa che ferm\u00f2 il gran premio.\nIl regolamento prevedeva che solo i piloti che avessero terminato il giro ove fosse stata esposta la bandiera rossa potessero riprendere la gara. Sia Hunt che Laffite, invece, erano stati costretti al ritiro per l'incidente della partenza, mentre Regazzoni era stato capace di riguadagnare i \"box\", pur con la vettura incidentata. Hunt era riuscito a riportarsi sulla griglia, per la seconda partenza, utilizzando non la vettura titolare, ma il muletto.\nPer evitare le proteste del pubblico per l'esclusione di James Hunt, venne deciso di riammettere alla gara l'inglese della McLaren (con la macchina titolare nel frattempo riparata) e, come compromesso, si permise a Jacques Laffite e Clay Regazzoni di riprendere la gara col muletto, anche se \"sub judice\", visto che loro vetture titolari non erano ancora state riparate. Si decise cos\u00ec di ripartire, annullando di fatto la prima partenza, e di compiere tutti i 76 giri originali.\nAnche la seconda partenza venne caratterizzata da un problema: la Lotus di Mario Andretti, che partiva terzo, rimase ferma sulla griglia per un problema tecnico, ma venne schivata da tutte le monoposto sopraggiungenti. La gara veniva condotta da Niki Lauda, seguito da James Hunt, Clay Regazzoni, Chris Amon, Ronnie Peterson, Jody Scheckter, Patrick Depailler e Hans-Joachim Stuck.\nAl giro 26 la direzione comunic\u00f2 la decisione di squalificare Regazzoni (in quel momento terzo) e Laffite (nono) in quanto ripartiti col muletto. Al 32\u00ba giro il francese fu per\u00f2 costretto al ritiro per la rottura di una sospensione; quattro giri dopo fu il turno anche di Regazzoni, tradito da un problema alla pressione dell'olio. Dopo il ritiro del ticinese, dietro alla coppia Lauda-Hunt, si trovavano Jody Scheckter, Arturo Merzario, Gunnar Nilsson, Tom Pryce e Alan Jones.\nAl giro 45 James Hunt prese il comando, dopo aver passato Lauda, che scontava dei problemi al cambio. La gara venne cos\u00ec vinta dall'inglese davanti a Niki Lauda e Jody Scheckter. Subito dopo la gara vennero inviati diversi reclami in merito alla decisione di riammettere al via Hunt. Inizialmente tali reclami vennero rigettati dalla direzione di corsa, che conferm\u00f2 invece la squalifica di Regazzoni e Laffite.\nSolo il 24 settembre la FIA decise per la squalifica di Hunt, reo di aver utilizzato il muletto al fine di riallinearsi sulla griglia di partenza.\nGran Premio di Germania.\nLa pioggia fece la sua apparizione sul tracciato pochi minuti prima della partenza, che era stata posticipata per la necessit\u00e0 di riparare delle protezioni lungo il tracciato, danneggiate nel corso di una gara di contorno.\nTutti i piloti scelsero cos\u00ec gomme da bagnato; l'unica eccezione fu Jochen Mass della McLaren che, consigliato da un amico, scelse gomme da asciutto, immaginando che il tempo potesse migliorare rapidamente. Alla partenza il comando della gara venne preso da Clay Regazzoni, che precedeva Jacques Laffite, James Hunt, Jochen Mass e Carlos Pace. Part\u00ec male Lauda che si trov\u00f2 ottavo, passato quasi subito da Jody Scheckter e Ronnie Peterson, mentre Stuck fu costretto a partire ultimo per un problema alla frizione. Hunt pass\u00f2 Laffite gi\u00e0 alla prima curva; il francese venne poi passato da Mass, Pace e Ronnie Peterson, poco dopo.\nNel corso del primo giro il protagonista fu Ronnie Peterson che scal\u00f2 diverse posizioni, fino a ritrovarsi in testa dopo un testacoda di Clay Regazzoni. Lo svedese della March comandava davanti a Hunt, Mass, Pace, Regazzoni e Mario Andretti, altro protagonista di diversi sorpassi.\nAl termine della prima tornata molti piloti decisero di cambiare gli pneumatici per passare a quelli da asciutto: non il battistrada Ronnie Peterson n\u00e9 Clay Regazzoni. Ora dietro allo svedese si trovava Jochen Mass, seguito da Regazzoni, Andretti, Nilsson e Hunt. Nel corso del secondo giro Mass, sfruttando le gomme \"slick\", pass\u00f2 Peterson.\nMa nel secondo giro Niki Lauda sband\u00f2 su una curva a sinistra al \"Bergwerk\", il punto pi\u00f9 lontano del circuito dai \"box\", perdendo il controllo della sua Ferrari. La vettura part\u00ec verso destra, colp\u00ec la roccia a lato del circuito e termin\u00f2 in mezzo alla pista. La monoposto, in fiamme, venne evitata da Guy Edwards, ma venne colpita sia dalla vettura di Harald Ertl che da quella di Brett Lunger. I tre piloti, prontamente, scesero dalle loro vetture e riuscirono a estrarre Lauda dalla vettura a fuoco, aiutati anche dal sopraggiunto Arturo Merzario, che si era fermato appena visto l'incidente.\nLauda, con brutte ferite e ustioni, venne portato, con l'elicottero, all'ospedale militare di Coblenza; da l\u00ec venne condotto prima al \"Trauma Clinic\" di Ludwigshafen, poi al \"St\u00e4dliche Krankenanstalten\" di Mannheim, dove ricevette l'estrema unzione e lott\u00f2 tra la vita e la morte nei giorni seguenti.\nLa gara venne interrotta: al momento dello stop Mass stava conducendo su Gunnar Nilsson e James Hunt. La nuova partenza venne fissata alle 16, per una lunghezza pari quella inizialmente stabilita, di 14 giri. Al secondo via i piloti ripartirono dalla posizione ottenuta nelle qualifiche, senza che venissero occupati gli stalli di partenza dei piloti ritiratisi.\nJames Hunt prese la testa della gara davanti a Clay Regazzoni, Patrick Depailler, Jody Scheckter, Pace e Peterson. Al \"Flugplatz\" Peterson perse il controllo della sua March ed ebbe un incidente, mentre Scheckter, nel tentativo di passare Depailler mise parte della vettura fuori dal tracciato, perdendo cos\u00ec diverse posizioni. Clay Regazzoni ebbe un altro testacoda, con Depailler che usc\u00ec di pista, ritirandosi, per evitare la Ferrari. Pace super\u00f2 inoltre Scheckter e cos\u00ec termin\u00f2 il giro in seconda posizione, dietro a Hunt. La classifica vedeva, dopo i primi tre, Regazzoni, Nilsson, Brambilla e Andretti.\nNel secondo giro Jody Scheckter ripass\u00f2 Pace, mentre Mass entr\u00f2 in zona punti passando Andretti. Regazzoni il giro seguente sorpass\u00f2 Pace, entrando sul podio virtuale. Al quinto giro Mass pass\u00f2 anche Nilsson.\nAl settimo giro un errore di Gunnar Nilsson permise ad Andretti di passare in zona punti. Tre giri dopo Andretti fu costretto a una sosta ai \"box\" per sostituire la batteria, mentre Mass pass\u00f2 anche Pace, installandosi al quarto posto. Al giro 12 Regazzoni fu autore di una sortita di pista al \"Karrousel\" che distrusse il musetto della sua vettura. Tornato ai \"box\" perse diverse posizioni. Entr\u00f2 in zona punti cos\u00ec Rolf Stommelen.\nVinse Hunt, per la quarta volta in carriera. La F1 abbandon\u00f2 definitivamente la Nordschleife.\nGran Premio d'Austria.\nL'assenza della Ferrari penalizz\u00f2 fortemente l'interesse degli spettatori. Si calcol\u00f2 che vi fossero circa 50.000 persone, contro le abituali 130.000. La pioggia inizi\u00f2 a cadere sul circuito circa mezz'ora prima delle 14, orario previsto della partenza. Per tale ragione la direzione di corsa decise di posticipare la partenza alle 14:30. La prima curva, la riprofilata \"Hella-Licht\", era per\u00f2 ancora umida: ne approfitt\u00f2 John Watson che pass\u00f2 a condurre davanti a James Hunt, Ronnie Peterson, Gunnar Nilsson, Tom Pryce e Jacques Laffite. Poche curve dopo anche Peterson prese una posizione a Hunt.\nNel corso del secondo giro Jody Scheckter entr\u00f2 in zona punti passando prima Pace e poi Pryce, che era stato gi\u00e0 passato da Laffite. Davanti, intanto, si infiamm\u00f2 il duello per il primo posto, con Peterson che fu capace di passare Watson all'inizio del terzo giro. Il giro seguente Laffite fu protagonista di un'escursione di pista, che gli fece perdere due posizioni, a favore di Mass e Jody Scheckter. Il sudafricano poi pass\u00f2 nuovamente Mass. Ora, dopo 5 giri, Peterson comandava su John Watson, Hunt, Nilsson, Scheckter, Mass, Laffite e Andretti.\nLa lotta per le prime posizioni fu estremamente serrata per diversi giri, con i primi sei piloti molto vicini. Scheckter pass\u00f2 Nilsson, poi Hunt e Watson, fino, al termine del decimo giro riuscire a passare sul traguardo anche Ronnie Peterson. I due per\u00f2, gi\u00e0 nella salita alla prima curva ripresero le prime due posizioni. Nello stesso giro Laffite prese una posizione a Jochen Mass. Al dodicesimo giro, alla \"Texaco\", Watson prese il comando, passando lo svedese della Lotus. Due giri dopo Scheckter sub\u00ec la rottura della sospensione della sua vettura, sempre sulla salita della prima curva. La vettura si distrusse contro il \"guard-rail\", ma senza conseguenze per il pilota.\nAl giro 19 Gunnar Nilsson conquist\u00f2 il secondo posto, dopo un sorpasso sul connazionale Ronnie Peterson. La lotta tra Nilsson, Peterson e Hunt dur\u00f2 per parecchi giri. Sette tornate dopo per\u00f2, Jacques Laffite, sfruttando un doppiaggio, pass\u00f2 Hunt. Ora la classifica vedeva sempre in testa Watson, seguito da Nilsson, Peterson, Laffite, Hunt e Mass. Quest'ultimo per\u00f2 era penalizzato da un assetto misto, che con la pista asciutta era poco competitivo. Al giro 33, dopo una bella lotta durata pi\u00f9 tornate, Laffite fu capace di passare Peterson, che, per non finire fuori pista, fu costretto a cedere una posizione anche a Hunt.\nLe posizioni di testa rimase congelate fino al giro 45, quando Laffite pass\u00f2 Gunnar Nilsson. John Watson vinse il suo primo gran premio, che fu anche il primo e unico per la Penske in Formula 1, esattamente un anno dopo, e sulla stessa pista, in cui era deceduto il suo pilota Mark Donohue. Per la prima volta dal primo posto della Eagle al Gran Premio del Belgio 1967, una vettura statunitense vinceva un gran premio di F1 valido per il mondiale. A completare il podio vi furono Jacques Laffite e Gunnar Nilsson. Il nordirlandese, per festeggiare la vittoria, decise di tagliarsi la folta barba.\nGran Premio d'Olanda.\nRonnie Peterson scatt\u00f2 al comando seguito da John Watson, James Hunt, Mario Andretti e Tom Pryce. Regazzoni, l'unico ferrarista in gara, pass\u00f2, tra primo e secondo giro, sia Jody Scheckter che Tom Pryce, entrando cos\u00ec in zona punti.\nPeterson veniva pressato da Watson per la prima posizione; il duello fra i due fin\u00ec per far avvicinare anche James Hunt. Dopo un ennesimo attacco andato a vuoto alla curva \"Tarzan\", Watson commise un errore, che consent\u00ec al pilota della McLaren di portarsi in seconda posizione. Nello stesso giro anche Clay Regazzoni miglior\u00f2 di una piazza, superando Andretti.\nAl dodicesimo giro sia James Hunt che John Watson passarono Peterson, che cos\u00ec scal\u00f2 in terza posizione, davanti a Clay Regazzoni, Andretti, Pryce e Scheckter. Al giro 15, sempre alla prima curva Scheckter pass\u00f2 Pryce e, tre giri dopo, anche Regazzoni ebbe la meglio su Ronnie Peterson, entrando sul podio virtuale del gran premio.\nIl duello per il primo posto, tra Hunt, in crisi di gomme, e Watson, dur\u00f2 per molti giri, col il pilota della Penske che tent\u00f2 per diverse volte, alla prima staccata, di passare Hunt. Al quarantesimo giro vi fu anche un contatto tra Hunt e Watson, che danneggi\u00f2 la monoposto di quest'ultimo che dovette, di fatto, ridurre la pressione sul battistrada.\nAl giro 48 ci fu il ritiro di Watson, col cambio fuori uso, danneggiato nella toccata con Hunt. Regazzoni scal\u00f2 cos\u00ec in seconda posizione, e Scheckter torn\u00f2 in zona punti. Entr\u00f2 in zona punti un rimontante Jacky Ickx che si avvicin\u00f2 pericolosamente a Scheckter. Al giro 66 per\u00f2 anche l'Ensign del belga fu costretta al ritiro per un guasto elettrico.\nHunt conserv\u00f2 il vantaggio su Regazzoni fino alla bandiera a scacchi, anche se con una vettura ormai inguidabile per l'usura degli pneumatici. Chiuse in zona punti anche Vittorio Brambilla, sesto. L'inglese della McLaren si port\u00f2 a soli due punti in classifica dal convalescente Niki Lauda, anche se poi, il 24 settembre, sar\u00e0 squalificato dal Gran Premio di Gran Bretagna.\nGran Premio d'Italia.\nNiki Lauda annunci\u00f2 il suo desiderio di tornare a correre al Gran Premio d'Italia, dopo solo 42 giorni dal terrificante incidente del N\u00fcrburgring. Il marted\u00ec prima della gara l'austriaco test\u00f2 la vettura sul Circuito di Fiorano. Al termine delle prove dei tecnici della Snam-Agip prelevarono dei campioni benzina per controllare che rispondessero ai criteri del regolamento.\nSecondo il regolamento sportivo in vigore in Italia la benzina non poteva superare i 101 ottani: vennero trovati irregolari proprio i carburanti di Penske (109 ottani) e McLaren (101,75). I responsabili di questi \"team\" si difesero affermando che la benzina era regolare, essendo stata acquistata nel Regno Unito e sottolineando come a effettuare i controlli fossero dei tecnici dell'Agip, fornitrice della Ferrari. Si decise perci\u00f2 di cancellare i tempi della seconda sessione, al termine della quale erano stati effettuati i riscontri. Watson, Hunt e Mass si ritrovarono perci\u00f2 in graduatoria con i tempi, molto alti, della sessione piovosa del venerd\u00ec e perci\u00f2 non qualificati. Vennero cos\u00ec recuperati Brett Lunger, Arturo Merzario e Otto Stuppacher. Stuppacher aveva per\u00f2 gi\u00e0 abbandonato il circuito convinto di non essersi qualificato, Merzario non prese parte alla gara cos\u00ec come Guy Edwards, per un problema sulla sua Hesketh. Ci\u00f2 fece riammettere, anche se in fondo allo schieramento, Watson e il duo della McLaren.\nAlla partenza Jody Scheckter fu capace di prendere la testa gi\u00e0 alla prima variante, seguito dal \"poleman\" Jacques Laffite, Carlos Pace, Patrick Depailler, Carlos Reutemann, Hans-Joachim Stuck e Ronnie Peterson. Nel corso del primo giro Depailler pass\u00f2 Pace, poi ci fu il recupero di Peterson che chiuse quarto, scavalcando Stuck Reutemann e lo stesso Pace. Niki Lauda rimase invece imbottigliato nelle retrovie. Al terzo giro, sfruttando l'attacco di Depailler a Laffite, Peterson si avvicin\u00f2 alla coppia di piloti francese, riuscendo a scavalcarli entrambi. Dalle retrovie stava anche rinvenendo Clay Regazzoni, che era quinto, dopo aver passato Reutemann. La classifica vedeva in testa Scheckter, seguito da Peterson, Depailler, Laffite, Regazzoni, Brambilla, Lauda e Reutemann.\nAl giro 11 Ronnie Peterson prese il comando della gara, passando Scheckter alla prima variante. Nel corso dello stesso giro Regazzoni recuper\u00f2 una posizione su Laffite, e James Hunt, diretto rivale di Lauda per il titolo, dopo un incidente con Tom Pryce, mentre era in lotta per la dodicesima posizione, fu costretto al ritiro. Il giro seguente Scheckter perse un'altra posizione, questa volta passato dal compagno di scuderia Patrick Depailler. Al 14\u00ba giro Niki Lauda entr\u00f2 in zona punti, passando Vittorio Brambilla alla \"variante della Roggia\". Al giro 23 Clay Regazzoni entr\u00f2 sul podio virtuale passando Scheckter, mentre continuava la serrata lotta tra Peterson e Depailler per la prima piazza.\nIl sudafricano della Tyrrell perse un'ulteriore posizione il giro seguente, questa volta passato da Jacques Laffite. Poco dopo sul circuito inizi\u00f2 a cadere una fine pioggerellina. Il direttore di corsa decise cos\u00ec di esporre la bandiera nera accompagnata da un cartello con una croce bianca, cio\u00e8 per ordinare ai piloti di rientrare ai box a velocit\u00e0 ridotta in quanto vi era stata la sospensione della corsa. In realt\u00e0 solo pochi piloti decisero di fermarsi ai \"box\", prima di essere fatti ripartire. Prima che la situazione pot\u00e9 essere chiarita la pioggia termin\u00f2 e, di fatto, la gara prosegu\u00ec senza nessuna conseguenza per coloro che non si erano fermati. Laffite, che aveva deciso di rallentare per fermarsi ai \"box\", venne cos\u00ec ripassato da Scheckter.\nLa pista si asciug\u00f2 rapidamente tanto che prosegu\u00ec la dura battaglia tra Peterson e Depailler, con Regazzoni pronto ad avvicinarsi al duo di testa. Al giro 38 Jacques Laffite pass\u00f2 nuovamente Scheckter, sfruttando un doppiaggio, tornando quarto. Tre giri dopo anche Lauda pass\u00f2 il sudafricano. La classifica vedeva cos\u00ec Peterson davanti a Patrick Depailler, Clay Regazzoni, Jacques Laffite, Niki Lauda e Jody Scheckter.\nAl giro 46, Patrick Depailler, penalizzato da un problema elettrico che lo aveva ormai allontanato da Peterson, venne prima passato da Regazzoni alla prima variante, poi da Laffite alla \"Parabolica\". Il francese venne passato anche da Lauda, il giro seguente. Peterson vinse per la terza volta a Monza, dopo i trionfi del 1973 e 1974, resistendo agli ultimi assalti di Regazzoni e Laffite. Per la March fu la terza e ultima vittoria nel mondiale di F1. Lauda, ancora menomato per i postumi dell'incidente nel Gran Premio di Germania, giunse quarto.\nGran Premio del Canada.\nRonnie Peterson su March scatt\u00f2 bene al via prendendo la testa della gara, seguito da James Hunt, Patrick Depailler, Mario Andretti, Vittorio Brambilla, Jody Scheckter, Niki Lauda e Jochen Mass. Lo svedese era penalizzato da problemi ai freni che non gli consentirono di prendere vantaggio sugli inseguitori.\nAl nono passaggio Hunt sorpass\u00f2 Peterson, mentre Lauda prese una posizione a vantaggio di Brambilla, passando sesto. Tre giri dopo Peterson venne passato anche da Depailler, e altri tre giri dopo lo svedese dovette dare strada anche ad Andretti e a Scheckter. Al giro 18 fu il turno di Niki Lauda nel passare il pilota della March. Ora la classifica vedeva in testa Hunt, seguito da Depailler, Andretti, Scheckter, Lauda, Peterson e Brambilla.\nDepailler si avvicin\u00f2 a Hunt, ma l'inglese, sfruttando i doppiaggi, era capace di mantenere un certo vantaggio sul francese della Tyrrell. Pi\u00f9 dietro Lauda venne limitato nella rincorsa alle posizioni di testa da un problema meccanico sulla sua vettura. Tra il 59\u00ba e il 60\u00ba giro l'austriaco dovette cedere ben tre posizioni, uscendo cos\u00ec dalla zona punti.\nNegli ultimi giri anche Depailler sub\u00ec una rottura nel sistema del carburante, che ne impediva di proseguire negli attacchi alla prima posizione di Hunt. Infatti la benzina era entrata nell'abitacolo e i suoi gas stavano stordendo Depailler. Hunt conquist\u00f2 la vittoria, con Depailler che giunto secondo venne estratto dall'abitacolo subito dopo il traguardo, quasi incosciente. Terzo fu Andretti. Lauda chiuse fuori dai punti, posizione di classifica che non gli permise di vincere matematicamente il mondiale.\nGran Premio degli Stati Uniti-Est.\nJody Scheckter balz\u00f2 davanti a Hunt e guid\u00f2 la corsa per il primo giro. I due erano seguiti da Vittorio Brambilla, Ronnie Peterson, Niki Lauda, Patrick Depailler, John Watson sulla Penske, Mario Andretti e Jacques Laffite. Scheckter e Hunt presero il largo, con la Tyrrell mentre Lauda venne penalizzato dal duo della March.\nAl quarto giro l'austriaco pass\u00f2 comunque Peterson e al quinto Brambilla. Nel frattempo una vera battaglia venne ingaggiata per il quarto posto tra Brambilla, Peterson, Patrick Depailler, Laffite, Carlos Pace, Watson, Clay Regazzoni, Andretti e Jochen Mass. Hans-Joachim Stuck, che partiva sesto ma che era stato penalizzato al via da un problema alla frizione tanto da finire 24\u00ba, recuper\u00f2 molto terreno e si accod\u00f2 alla bagarre. Al giro 11 Peterson attacc\u00f2 con successo il compagno di scuderia Brambilla; il monzese perse una posizione anche a favore di Jacques Laffite.\nUn giro dopo lo svedese fu costretto al ritiro per una sospensione danneggiata nel sorpasso su Brambilla. Dopo 20 giri la classifica vedeva in testa sempre in trio composto da Scheckter, Hunt e Lauda, che godeva di un certo margine su Laffite, Brambilla, Pace, Regazzoni e Jochen Mass. Un giro dopo Regazzoni venne passato dal tedesco della McLaren. In testa, mentre Lauda perdeva competitivit\u00e0, si accese la lotta tra Hunt e Scheckter per la prima posizione.\nAl 37\u00ba giro, Hunt si butt\u00f2 all'interno alla fine del rettilineo di ritorno e pass\u00f2 in testa. Guadagn\u00f2 due secondi nei due giri seguenti, al giro 41, manc\u00f2 una marcia alla \"chicane\" nel tentativo di doppiare alcuni piloti, e Scheckter fu di nuovo davanti. Il sudafricano mantenne la testa fino al 46\u00ba giro, quando venne passato nuovamente da Hunt al termine del rettilineo di ritorno e prese la testa della corsa, fino a vincere per la sesta volta in stagione.\nNel frattempo, nelle retrovie, Jacques Laffite fu costretto al ritiro per lo scoppio di uno pneumatico al giro 36, mentre stava avvicinandosi a Lauda, per la terza posizione. Poco dopo anche Brambilla fu costretto al ritiro, con uno pneumatico danneggiato dai detriti lasciati dal pilota della Ligier. Si trov\u00f2 cos\u00ec quarto Jochen Mass, davanti a Hans-Joachim Stuck che era riuscito a infilare Clay Regazzoni che aveva rallentato per le bandiere gialle.\nLauda, sofferente per il sovrasterzo prodotto dalle gomme dure e dal tempo caldo, a malapena batt\u00e9 il compagno di scuderia di Hunt, Jochen Mass, terminando terzo, dietro a James Hunt e Jody Scheckter. La Scuderia Ferrari fu comunque certa di aver vinto il quarto titolo costruttori (bissando il successo della stagione 1975).\nGran Premio del Giappone.\nLa domenica una forte pioggia colp\u00ec il circuito; le nuvole basse provocavano diversi problemi anche con la visibilit\u00e0. Vennero effettuati inoltre dei lavori sulla pista per migliorare il drenaggio. Venne prospettata l'ipotesi che la gara non venisse considerata valida per il mondiale, cos\u00ec come di posticiparla al giorno seguente o di annullarla e chiudere il campionato mondiale con una gara da disputarsi nel 1977. Si decise alla fine, di far disputare la gara, con partenza alle 15:09, circa un'ora e mezza dopo quanto prefissato, sulla met\u00e0 dei giri inizialmente previsti, a meno che le condizioni del tempo non fossero migliorate durante la gara.\nJames Hunt part\u00ec in testa seguito da John Watson, Mario Andretti, Jody Scheckter, Vittorio Brambilla e Clay Regazzoni; Kazuyoshi Hoshino su una Tyrrell del team locale \" Heroes Racing\", che montava gomme Bridgestone era ottavo, mentre l'altro contendente al titolo, Niki Lauda era decimo. Al secondo giro Lauda rientr\u00f2 ai box per ritirarsi: le condizioni della pista, per il pilota austriaco, erano troppo pericolose per gareggiare. Mauro Forghieri, tecnico della Scuderia Ferrari gli propose di dare la colpa ad un problema elettrico, ma Lauda prefer\u00ec prendersi la responsabilit\u00e0 del ritiro. A Hunt, a quel punto, bastava arrivare quarto (sempre che la gara non fosse stata fermata troppo presto attribuendo cos\u00ec solo la met\u00e0 dei punti previsti): avrebbe avuto gli stessi punti di Lauda ma avrebbe vinto per un numero maggiore di vittorie (6 per l'inglese, 5 per Lauda).\nNei primi giri Vittorio Brambilla conquist\u00f2 diverse posizioni. Era gi\u00e0 secondo al terzo giro, dopo aver superato Scheckter e Andretti. Successivamente l'italiano della March fu costretto da una foratura a fermarsi ai box, ripartendo ottavo. Anche il giapponese Hoshino risal\u00ec terzo posto superando Scheckter al giro 10, favorito dagli pneumatici. Brambilla recuper\u00f2 rapidamente diverse posizioni, superando Mass, Patrick Depailler e Regazzoni poi Scheckter e Hoshino e al 14\u00ba giro fu di nuovo terzo. Il monzese super\u00f2 poi Mario Andretti, tanto da attaccare James Hunt per il primo posto. Brambilla riusc\u00ec a passarlo ma subito dopo perse la testa della gara per un testacoda.\nJochen Mass e Patrick Depailler rinvennero dall retrovie, superando prima Andretti e poi Brambilla. Smise di piovere cos\u00ec venne deciso di completare tutti i giri previsti (73). Guidava James Hunt, davanti a Patrick Depailler, terzo Mario Andretti, poi Mass, Alan Jones con la Surtees e Nilsson. Hunt, in crisi con le coperture, decise di rallentare, venendo superato da Depailler e Andretti, tanto che il quarto posto era sufficiente per guadagnare il titolo 1976. Depailler for\u00f2, pass\u00f2 cos\u00ec in testa Andretti. Anche Hunt for\u00f2 e fu costretto ad un cambio gomme a soli 4 giri dal termine.\nHunt ripart\u00ec solo quinto ora, ma nel corso degli ultimi giri l'inglese super\u00f2 prima Jones, poi Regazzoni (che proprio prima della gara giapponese, era venuto a sapere del mancato rinnovo del suo contratto in Ferrari). Primo fu Mario Andretti, 5 anni dopo la vittoria di Kyalami nel 1971, la Lotus fu di nuovo sul primo gradino del podio dopo 2 anni e ben 31 gran premi. Hunt fu terzo e, cos\u00ec, campione del mondo.\nClassifiche.\nSistema di punteggio.\nAl primo andavano 9 punti, 6 al secondo, 4 al terzo, 3 al quarto, 2 al quinto e 1 al sesto classificato. Non erano assegnati punti a chi compiva il giro pi\u00f9 veloce od otteneva la pole position. Per la \"regola degli scarti\", all'assegnazione del Campionato erano validi i migliori sette risultati delle prime 8 corse e i migliori sette delle ultime 8; tuttavia in questa stagione nessuno si trov\u00f2 nella condizione di dover scartare punti.\nClassifica costruttori.\nSolo la prima vettura di ogni costruttore marca punti. Contano i 7 migliori risultati dei primi 8 gp, e 7 degli ultimi 8. Solo la McLaren-Ford Cosworth \u00e8 costretta a scartare un punto. La classifica indica il miglior piazzamento ottenuto da una delle vetture dello stesso costruttore. Il grassetto indica che una vettura di quel costruttore ha ottenuto la \"pole\", il corsivo indica il giro veloce, anche se non ottenuti dalla vettura che ha marcato la posizione migliore.\nGare non valide per il Mondiale.\nNella stagione vennero disputate anche due gare non valide per il campionato del mondo. Per sostituire il Gran Premio d'Argentina venne prospettata la possibilit\u00e0 di tenere una gara non valida per il campionato in Brasile, in aggiunta al gran premio nazionale.\nDal 1976 non si disput\u00f2 pi\u00f9 il Campionato sudafricano di Formula 1; in compenso nacque, in Regno Unito, la Formula Shellsport G8 International, che sostitu\u00ec il campionato britannico di Formula 5000. A questo nuovo campionato vennero ammesse non solo vetture di F5000, ma anche di F1."}
