{"id": "66824", "revid": "1005847", "url": "https://it.wikipedia.org/wiki?curid=66824", "title": "Innovazione tecnologica (economia)", "text": "L'innovazione tecnologica pu\u00f2 essere definita come il processo di crescita degli strumenti sia teorici sia materiali tramite cui l'economia agisce sui propri interessi. Essa pu\u00f2 essere perseguita da istituzioni pubbliche e imprese private.\nPerch\u00e9 l'innovazione tecnologica abbia effettivamente luogo, \u00e8 inoltre necessario che gli strumenti di cui si compone vengano accolti dal libero mercato (nel caso di un bene o servizio commerciabile) o dai fruitori (nel caso di un servizio pubblico).\nI Ministri partecipanti al Consiglio \"Sulla Competitivit\u00e0\", tenutosi a Bruxelles il 13 maggio 2003, hanno cos\u00ec chiarito il concetto di innovazione:\nL\"Enciclopedia Treccani\" adotta la seguente definizione di \"innovazione tecnologica\":\nDescrizione.\nRuolo storico dell'innovazione tecnologica.\nSecondo diversi studi, i cicli di lungo periodo della storia economica scaturiscono spesso da determinate innovazioni tecnologiche, che ne segnano l'inizio e ne contraddistinguono l'intero corso. Si evidenzia, in particolare, il ruolo storico delle seguenti grandi innovazioni tecnologiche:\nAi lunghi cicli economici \u00e8 legato il concetto di \"paradigma tecnologico\", ovvero un insieme di principi ispiratori che sovrintendono all'evoluzione tecnologica e indirizzano la ricerca scientifica e tecnologica in un dato periodo. Ad esempio, l'attuale ciclo economico pu\u00f2 dirsi dominato dal paradigma dell'informazione e della comunicazione, che ha avuto inizio negli anni 1960 con l'introduzione sul mercato dei primi strumenti hardware e software alla base dell'attuale Era dell'informazione.\nRuolo economico dell'innovazione tecnologica.\nNelle economie moderne il motore della crescita economica spesso \u00e8 stato rappresentato proprio dall'innovazione tecnologica: questa componente \u00e8 stata infatti in grado di generare un effetto a catena/valanga sulle altre variabili macroeconomiche con conseguente aumento dei consumi, della produttivit\u00e0 (PIL) e dell'occupazione. Fondamentale per la creazione di innovazione sotto forma di ricerca e sviluppo \u00e8 ed \u00e8 stato anche l'accesso al credito degli istituti di credito da parte delle imprese per la promozione dei loro investimenti in ricerca cio\u00e8 dunque l'interazione forte tra i sottosistemi di produzione e consumo col sistema creditizio-finanziario all'interno del sistema economico stesso.\nClassificazione.\nA seconda dell'oggetto specifico dell'innovazione, si pu\u00f2 distinguere fra innovazioni \"di prodotto\" e \"di processo\", come proposto da Joseph Schumpeter nella \"Teoria dello sviluppo economico\" del 1934.\nA seconda del grado di novit\u00e0, le innovazioni tecnologiche si possono classificare in \"incrementali\" e \"radicali\".\nA seconda del meccanismo catalizzatore, \u00e8 possibile distinguere fra un modello di \"innovazione tecnologica lineare\" e un modello \"a catena\"."}
{"id": "66827", "revid": "767487", "url": "https://it.wikipedia.org/wiki?curid=66827", "title": "Eva Robin's", "text": "Il suo nome d'arte deriva dal personaggio di Eva Kant, del fumetto \"Diabolik\", alla quale i suoi amici dicevano che somigliasse e dal cognome dello scrittore Harold Robbins. Per nascita appartenente al sesso maschile, nella vita ha adottato esclusivamente un ruolo di genere femminile.\nBiografia.\nHa fatto il suo ingresso nel mondo dello spettacolo alla fine degli anni settanta in qualit\u00e0 di corista in una tourn\u00e9e di Amanda Lear. In ambito musicale, nello stesso periodo ha inciso il singolo \"Disco Panther\" per la Polydor, con lo pseudonimo Cassandra, e nel 2002 \u00e8 tornata alla musica con il singolo \"La rosa\". Ha lavorato a lungo per il cinema, recitando in molti thriller, erotici e commedie, al servizio di registi quali Damiano Damiani, Maurizio Nichetti, Simona Izzo e molti altri. Tra gli altri, viene diretta da Dario Argento in \"Tenebre\" e da Alessandro Benvenuti in \"Belle al Bar\", dove ha un ruolo da protagonista. Nel 1986 ha partecipato al videoclip \"Skyline\" dei Krisma. Ha debuttato in televisione nel 1987, nella trasmissione \"Lupo Solitario\" su Italia 1, chiamata da Antonio Ricci a ricoprire il ruolo di una trasgressiva critica letteraria, riapparendo anche nel successivo programma \"L'araba fenice\".\nNel 1991 \u00e8 stata scelta da Gianni Boncompagni e Irene Ghergo per condurre la trasmissione preserale di Italia 1 \"Primadonna\". Il programma part\u00ec tra molte polemiche sorte da parte di alcune associazioni cattoliche le quali ritenevano che la Robin's, transgender (ma all'epoca si usava il termine ermafrodito), fosse un personaggio non consono per un programma in onda durante la fascia protetta e che quindi poteva essere visto anche dai bambini, ma il regista Boncompagni e l'autrice Ghergo ribadirono la loro scelta, esprimendo piena fiducia alla conduttrice e alla fine, una volta appurata la totale sobriet\u00e0 e normalit\u00e0 dei contenuti della trasmissione, tutte le polemiche si placarono. Comunque, a causa dei bassi ascolti registrati, il programma fu chiuso dopo appena due mesi di trasmissione.\nDal 1993, anno del suo debutto teatrale ne \"La voce umana\" diretta da Andrea Adriatico, ha iniziato una carriera di attrice pi\u00f9 impegnata. Nel 1995 ha indossato i panni di modella per la stilista Chiara Boni, affiancando la pornostar \u00c9va Henger. Nel 2002 \u00e8 tornata a lavorare in televisione, interpretando il ruolo di una donna trans in un episodio della fortunata serie \"Il bello delle donne 2\", in onda su Canale 5. Ha partecipato allo spettacolo \"8 donne e un mistero\", ispirato al film scritto e diretto da Fran\u00e7ois Ozon, insieme con Sandra Milo, Nadia Rinaldi, Corinne Cl\u00e9ry e Caterina Costantini, interpretando la cognata zitella dell'assassinato. Altri spettacoli teatrali a cui ha preso parte negli anni 2000 sono stati \"Il frigo\", monologo di Copi, \"Othello Opera Rock\" di Mario Concetti, \"Madame\" di Massimo Stinco, \"M. Butterfly\" nei panni della star dell'opera cinese Song Liling.\nVita privata.\nNel corso della propria carriera artistica ha fatto spesso leva sull'ambiguit\u00e0 sessuale. Intervistata, ha detto di aver assunto da giovanissima ormoni femminili, grazie ad un amico farmacista, arrestando in questo modo, durante la pubert\u00e0, lo sviluppo dei caratteri secondari maschili, mentre avrebbe sviluppato seni e forme femminili.\nLa Robin's ha dichiarato di aver assunto ormoni, senza avere come meta la transizione al sesso femminile. Il seno \u00e8 un risultato dell'assunzione di ormoni, non avendo mai fatto ricorso alla chirurgia. Non ha mai completato la transizione al sesso femminile chirurgicamente, dichiarando di aver raggiunto un suo equilibrio.\nNel 2019, ospite di Caterina Balivo nel programma televisivo \"Vieni da me\", ha annunciato l\u2019intenzione di sposare la donna con la quale ha una relazione da 25 anni, ma di cui ha preferito non rivelare l\u2019identit\u00e0."}
{"id": "66828", "revid": "1950485", "url": "https://it.wikipedia.org/wiki?curid=66828", "title": "Patrizio Roversi", "text": "Bolognese di adozione, \u00e8 noto per aver lavorato molti anni in RAI e in passato sulle reti televisive private.\nBiografia.\nTerminato il Liceo Classico a Mantova, si trasferisce a Bologna dove consegue la laurea presso il corso DAMS della facolt\u00e0 di lettere e filosofia. Inizia la propria carriera artistica facendo animazione teatrale nei teatri per ragazzi e nelle colonie estive del Comune di Bologna. Sposato con Maurizia Giusti (Syusy Blady) dal 1981, con la quale ha avuto la figlia Zoe Roversi Giusti. Separato dal 2002, dal 2010 la sua compagna \u00e8 Mietta Corli, regista e scenografa di teatro lirico. \nPassa al teatro di strada e, successivamente, con la compagnia Teatro Evento trova uno spazio presso il circolo Arci Cesare Pavese della storica via del Pratello con uno spettacolo dal vivo, il \"Gran Pavese Variet\u00e0\", animato tra gli altri da Syusy Blady, Stefano Bicocchi in arte Vito, i Gemelli Ruggeri e Olga Durano. Durante una delle loro \"performance\" vengono notati dall'autore Rai Giovanni Minoli che propone al gruppo un piccolo spazio all'interno della trasmissione Rai \"Mixer\".\nTelevisione.\nDopo l'esordio a \"Mixer\", il successo arriva nel 1987 con la partecipazione alla trasmissione satirica \"Lupo solitario\" su Italia 1 e l'anno seguente al programma \"L'araba fenice\" insieme a tutto il gruppo del Gran Pavese, con cui partecipa anche al programma \"Drive In\". Dopo una parentesi su Rete7 Emilia-Romagna, dove stabilisce in coppia con l'inseparabile Syusy Blady il record di 100 ore di diretta televisiva ininterrotta (in seguito battuto da Wanna Marchi e Stefania Nobile nel 2021), partecipa su Rai 3 al programma di Fabio Fazio e Bruno Gambarotta \"Porca miseria\" e successivamente \"Se rinasco\" su Rai 2.\nPer Rai 3 ha condotto le prime tre edizioni di \"Per un pugno di libri\", quiz sul tema della letteratura, e delle trasmissioni \"Turisti per caso (1991-2006)\", \"Velisti per caso\" (2002-2005) e \"Evoluti per caso\" (2006-2007), programmi di intrattenimento che spaziano tra cultura, geografia e turismo. Tra il 2004 e il 2005 ha lavorato per Rete 4 alla realizzazione della trasmissione di seconda serata \"Ultima razzia\", dedicata al mondo dei libri, del cinema e della musica. \nNel 2008 e nel 2009 ha partecipato alle due serie del programma di Syusy Blady \"I Popoli del Mare\", un viaggio storico archeologico nel Mar Mediterraneo sulle tracce degli antichi navigatori prima dei Romani, in onda su Sailing Channel. Nel 2009 ha interpretato il bonario personaggio di Wilkins Micawber nello sceneggiato TV basato sul celebre romanzo di Charles Dickens, \"David Copperfield\". Sempre nel 2009 ha condotto la trasmissione \"Tutto fa Storia\" su History Channel, dedicata alle invenzioni che hanno cambiato la nostra vita quotidiana. \n\u00c8 tornato in televisione nel marzo 2012 per condurre, insieme all'ex moglie Maurizia Giusti (Syusy Blady), il programma di viaggi \"Slow Tour - Italiani non per caso\", in onda ogni mattina su Rete 4. Slow Tour ha avuto 3 diverse serie, andate in onda per tre stagioni. Dal settembre 2013, insieme a Ingrid Muccitelli, conduce \"Linea verde\", programma Rai dedicato al mondo dell'agricoltura. L'anno seguente \u00e8 affiancato nella conduzione da Daniela Ferolla fino all'edizione 2017-2018 che risulta essere la sua ultima edizione. Dall'edizione 2018-2019 di Linea Verde viene sostituito da Federico Quaranta. \nA novembre 2020 \u00e8 tornato su Retequattro con \"Slow tour padano\", un viaggio slow in sei puntate attraverso i prodotti della Pianura Padana, da Milano al Delta del Po, a bordo della moto d'epoca Guzzi Astore che era di suo padre. Nel 2021 torna con la seconda serie di Slow Tour Padano, incentrata sul tema della sostenibilit\u00e0 dell'agricoltura e della transizione ecologica, per questo il mezzo di trasporto \u00e8 un'altra moto d'epoca - una Guzzi Airone - convertita in moto elettrica, ribattezzata \"Elettrone\". \nRiviste.\nHa curato la \"Posta del Cuore\" del settimanale Cuore con il soprannome di \"Patatone\".\nAd agosto 2020 \u00e8 uscito in edicola il primo numero del mensile di viaggi \"Turisti per Caso Slow Tour\", edito da Sprea Editori, di cui \u00e8 direttore e autore insieme a Syusy Blady. L'esperienza segue quella della rivista cartacea \"Turisti per Caso Magazine\", in edicola dal 2009 al 2019 edita da Edizioni Master. \nLibri.\nHa pubblicato diversi libri sul tema del turismo. In particolare, \"Di passaggio in India\", Comix; \"Quel poco che abbiamo capito del mondo facendo i turisti per caso\", Einaudi; \"Chiudi il gas e vieni via, viaggi di un sedentario\", Socialmente... Insieme all'amico Martino Ragusa ha pubblicato tre libri sul tema del cibo - \"Turisti per cibo,\" \"Golosi per caso, Gustologia -\" e \"Le pi\u00f9 belle del mondo, Atlante mondiale delle barzellette\".\nPubblicazioni.\nNel novembre 1993 partecipa alla realizzazione della VHS \"Video introduzione al mondo del Personal Computer\", edita da Jackson Libri ed allegata al primo numero del corso \"PC Subito\" \nNel maggio 1994 ha girato un importante documentario televisivo a Cuba, accompagnato dalla moglie attrice Maurizia Giusti (Syusy Blady) e dal giornalista turistico Gianfranco Ginestri autore di guide dedicate a isole e penisole.\nLa sua attivit\u00e0 artistica si \u00e8 svolta e si svolge spesso in coppia con la moglie attrice da cui ha avuto, il 2 settembre 1994, la figlia Zoe. Insieme hanno condotto i programmi di grande successo \"Turisti per caso\" (1991 - 2006), \"Velisti per caso\" (2002 - 2005) e \"Evoluti per caso (2006 - 2007)\". \nNel 2007 per un breve periodo ha curato una rubrica per la testata Tiscali Notizie del portale Tiscali.\nNel 2007 e nel 2008 ha partecipato al Trento film festival della montagna.\nNel 2013 al Castello Sforzesco di Vigevano partecipa alla manifestazione Rice, dedicata al riso, promossa da Gilberto Venturini e Marcella Cicognetti con la regia di Mietta Corli.\nNel 2015, in occasione di Expo 2015 Milano, partecipa a serate a tema dedicate al riso, con la regia di Mietta Corli, per conto dell\u2019Ente Risi. Ambassador dell'evento, i filmati dei suoi viaggi erano inclusi nei siti ufficiali di Padiglione Italia. \nNel 2016, Mantova Capitale della cultura, spettacolo in Piazza Sottoriva del Rio, dedicato alla cultura di acqua dolce, promossa da Slow Food e da Gilberto Venturini e Marcella Cicognetti, con la partecipazione di Vito e le video-prtoiezioni e mapping di Mietta Corli \nNel 2018 e nel 2019 ha realizzato due stagioni della web serie \"Digitali per Caso\" in collaborazione con CNR - Registro.it per raccontare esempi virtuosi di digitalizzazione nella piccola media imprenditoria artigianale italiana. \nNel 2018-19 partecipa al filmato in VR (realt\u00e0 virtuale) Coi piedi nell\u2019acqua, con la regia di Mietta Corli. \nNel 2020 partecipa al film Andate a lavorare, dedicato ai 50 anni del DAMS, per la regia di Ambrogio Logiudice. \nNel 2021 partecipa al Theatre de la Filiere a Parigi allo spettacolo-show cooking On fai un risotto? con la regia e impianto scenico di Mietta Corli. \nHa partecipato a quasi tutte le edizioni di Festivaletteratura di Mantova, in qualit\u00e0 di presentatore di libri e di autori. Ha prodotto diversi siti web: \"Turisti per caso\", \"Velisti per caso\", \"Il giornale del cibo\"\", la community internazionale di Italia Slow Tour e il sito italiano di Italia Slow Tour.\" "}
{"id": "66835", "revid": "22475", "url": "https://it.wikipedia.org/wiki?curid=66835", "title": "Pierolapithecus catalaunicus", "text": "Il Pierolapithecus catalaunicus \u00e8 una specie estinta di primate vissuta all'incirca 13 milioni di anni fa, durante il Miocene, nell'attuale Catalogna, in Spagna (da cui ne deriva il nome).\nLa specie fu descritta da un team di paleoantropologi spagnoli guidati da Salvador Moy\u00e0-Sol\u00e0 sulla base di alcuni resti fossili scoperti nel dicembre 2002. Il ritrovamento \u00e8 stato reso noto per la prima volta da una pubblicazione del giornale \"Science\" il 19 novembre 2004. I resti consistono in un cranio, alcune costole, vertebre, articolazioni delle mani ed altre piccole ossa. La piccola scimmia a cui appartenevano i resti fossili \u00e8 stata chiamata \"Pau\", che in catalano significa sia \"Paolo\" che \"pace\", in quanto la scoperta \u00e8 stata annunciata durante alcune grandi manifestazioni contro la guerra in Iraq.\nDall'analisi dei reperti risulta che il \"Pierolapithecus\" avesse sviluppato uno speciale adattamento alla vita arboricola, con caratteristiche morfologiche simili a quelle umane e delle grandi scimmie, anche se ancora miste ad altre pi\u00f9 primitive.\nL'ipotesi che questa nuova specie sia stata progenitrice di tutte le moderne grandi scimmie rimane controversa a causa del suo ritrovamento in Spagna, mentre tutte le grandi scimmie esistenti vivono nel sud-est asiatico o in Africa, quest'ultimo il continente che ha visto la maggior parte dell'evoluzione delle grandi scimmie e dell'uomo. Tuttavia, il Mar Mediterraneo ha subito frequenti espansioni e contrazioni nel lontano passato, permettendo forse la dispersione di vita animale fra Africa ed Europa: il \"Pierolapithecus\", quindi, potrebbe aver vissuto su entrambi i continenti.\nA causa di alcune caratteristiche del volto, \u00e8 stato suggerito che questa specie sia sulla linea filetica degli umani, degli scimpanz\u00e9 e dei gorilla, ma non degli orangutan."}
{"id": "66837", "revid": "486946", "url": "https://it.wikipedia.org/wiki?curid=66837", "title": "Karate-do", "text": ""}
{"id": "66843", "revid": "924361", "url": "https://it.wikipedia.org/wiki?curid=66843", "title": "Lancia Appia", "text": "La Lancia Appia \u00e8 una autovettura prodotta dalla Lancia dal 1953 al 1963.\nIl contesto.\nDall'Ardea all'Appia.\nDopo aver lanciato il modello Aurelia in sostituzione dell'Aprilia, l'ufficio progettazione dell'azienda torinese mette allo studio il modello destinato a rimpiazzare l'Ardea, che ormai comincia a sentire il peso degli anni. Gi\u00e0 nel progetto iniziale, la nuova vettura ha una linea molto somigliante a quella della sorella maggiore Aurelia.\nSi ripete cos\u00ec quanto accaduto nell'anteguerra con la Ardea e la Aprilia, la prima essendo una copia in scala ridotta della seconda. In sede sperimentale il motore ha la stessa cilindrata dell'Ardea (903 cc) ma una struttura diversa, con due alberi a camme nel basamento e testa in alluminio con sedi delle valvole riportate. I due alberi a camme (mossi da una catena silenziosa con tenditore idraulico automatico funzionante con la pressione del motore) comandano ognuno le valvole esterne della propria fila e quelle interne della fila opposta. Il sistema, in effetti un po' complesso, comporta qualche difficolt\u00e0 di messa a punto per via della disposizione delle aste di distribuzione. Considerato il limitato interasse tra i cilindri, si opta per un albero motore poggiante su due soli supporti. Attraverso fasi intermedie (955 e 987 cc) si giunge poi -all'inizio del '53- alla cilindrata definitiva, che sfiora i 1100\u00a0cm\u00b3.\nLa nuova vettura - battezzata Appia - viene presentata al Salone di Torino dell'aprile '53. Sua pi\u00f9 diretta concorrente \u00e8 la nuova Fiat 1100 modello 103, immessa sul mercato qualche settimana prima: la differenza di prezzo tra le due \u00e8 per\u00f2 notevole, visto che la Fiat viene proposta a 975.000 lire (addirittura 945.000 nella versione \"economica\") mentre la nuova piccola Lancia costa 1.331.500 lire. Giustificano solo in parte tale differenza le soluzioni tecniche molto evolute (cilindri a V stretto, due alberi a camme nel basamento, valvole in testa inclinate con sedi riportate, camere di scoppio emisferiche, testa in alluminio) e una maggiore accuratezza di costruzione della carrozzeria.\nLa scelta del nome.\nNegli anni '50, abbandonati ormai i nomi delle citt\u00e0 laziali (Aprilia, Ardea), la Lancia prosegue la via intrapresa con la Aurelia e designa il nuovo modello con il nome di un'altra notissima strada consolare romana cio\u00e8 \"Appia\".\nLa via Appia (Appia Antica) era una strada romana che collegava Roma a Brindisi, il pi\u00f9 importante porto per la Grecia e l'Oriente nel mondo dell'antica Roma. Voluta dal console Appio Claudio Cieco la sua costruzione ebbe inizio nel 312 a.C.\nLa attuale via Appia (Strada statale 7) venne costruita nel 1784 parallelamente all'antica via consolare.\nLa dinastia Appia in breve.\nAl XXXV Salone dell'automobile di Torino che si apre il 22 aprile 1953 viene esposta la capostipite di tutte le Appia, la berlina, che verr\u00e0 successivamente definita come \"prima serie\".\nCaratterizzata da una carrozzeria che ricalca, in scala ridotta, quella della sorella maggiore Aurelia e da una meccanica piuttosto evoluta (cilindri a V stretto, due alberi a camme nel basamento, valvole in testa inclinate con sedi riportate, camere di scoppio emisferiche, testa in alluminio) la nuova \"piccola\" di Casa Lancia (1090 cm\u00b3, 38 hp, 120\u00a0km/h), viene presto affiancata dalle versioni cosiddette \"commerciali\" (Furgoncino e Autolettiga nel '54, anche Camioncino dal '55).\nMalgrado la moda di quegli anni, per la prima serie Appia la Casa non predispone alcun telaio per i carrozzieri. Le vendite della berlina Appia prima serie non decollano come si sperava per cui, anche per cercare di fronteggiare la concorrenza della Alfa Romeo Giulietta, il professor Fessia (entrato in servizio alla casa torinese nel '55) mette in cantiere la seconda serie Appia, che viene presentata al Salone di Ginevra nel marzo 1956. La nuova berlina presenta modifiche di non poco conto, sia all'estetica (nuova coda con pinne arrotondate) sia alla meccanica (43,5\u00a0hp 128\u00a0km/h) ma soprattutto ha un grado di finitura molto migliore.\nIn concomitanza con l'uscita della seconda serie, le versioni commerciali vengono a loro volta aggiornate soprattutto meccanicamente, anche se viene abbandonata la produzione della versione \"autolettiga\" (si costruiscono soltanto furgoncini e camioncini).\nSubito dopo il lancio della seconda serie, la Lancia rende disponibili tredici pianali per i pi\u00f9 quotati carrozzieri italiani, che realizzano altrettante \"fuoriserie\" tra le quali spicca per originalit\u00e0 il coup\u00e9 di Zagato esposto al Salone di Torino (aprile 1956) e subito denominato \"cammello\" per via delle \"gobbe\" che contraddistinguono la sua carrozzeria: \u00e8 il capostipite di un gran numero di coup\u00e9 sportivi che il celebre carrozziere milanese metter\u00e0 in cantiere negli anni successivi.\nVisto l'interesse mostrato dai carrozzieri, la Casa torinese mette a loro disposizione ulteriori pianali sui quali Pininfarina e Vignale preparano rispettivamente un bel coup\u00e9 assai lussuoso e una cabriolet, che saranno esposte al Salone di Ginevra del marzo '57 e che troviamo inserite nel listino Lancia qualche mese dopo.\nAltra versione derivata dall'Appia e commercializzata dalla stessa Lancia \u00e8 la \"Lusso\" di Vignale, una quattro posti uscita a fine '58 ma in pratica venduta per un solo anno (1960). Al Salone di Ginevra del marzo '59, esce la terza serie dell'Appia, la cui differenza pi\u00f9 appariscente sta nel \"muso\" della vettura, la cui mascherina abbandona la forma a scudetto in favore di una presa d'aria orizzontale somigliante a quella della Flaminia: tra le molte migliorie meccaniche, da citare l'aumento di potenza e prestazioni (48\u00a0hp, 132\u00a0km/h) e l'adozione del doppio circuito frenante, brevetto Lancia col nome \"Superduplex\" proposto anche sull'edizione di quell'anno della Flaminia.\nTra il 1959 e il 1961, le parti meccaniche dell'Appia (in particolare il propulsore) vengono utilizzate da alcuni piccoli costruttori artigianali italiani per la realizzazione di monoposto della Formula Junior, una interessante categoria di macchine da corsa dal prezzo accessibile creata alla fine degli anni '50.\nCon l'avvento della terza serie, nasce un nuovo furgone leggero a guida avanzata, il \"Jolly\", che sancisce la sparizione delle Appia in versione Furgoncino e Camioncino, mentre tutte le altre versioni \"derivate\" vengono a loro volta aggiornate, anche se si tratta comunque di modifiche di lieve entit\u00e0 che interessano praticamente la sola parte meccanica. \nAl Salone di Torino dell'autunno 1959 viene esposta, come \"novit\u00e0\" Appia, la Giardinetta di Viotti (la station wagon dell'epoca), che sar\u00e0 immessa sul mercato qualche mese dopo. L'ultima nuova Appia esce nel 1961, quando Zagato presenta la versione \"Sport\" caratterizzata dal passo accorciato. Poi, nel 1963, all'Appia succeder\u00e0 la Fulvia.\nIl commiato.\nL'uscita dell'ultima Appia dalla linea di montaggio - il 27 aprile del 1963\u00a0\u2013 d\u00e0 luogo a una simpatica manifestazione, cui presenziano i dirigenti della Casa. Un operaio, Michele Mosso, prepara una poesia di saluto: il direttore generale, professor Guido Calbiani, gli consegna un premio che vuol anche essere un simbolico riconoscimento verso tutti coloro che hanno collaborato alla fortuna di questo modello, il primo nella storia della Lancia a superare - conteggiando tutte le versioni - le centomila unit\u00e0.&lt;br&gt;\nAll'uscita di scena dell'Appia, Ferruccio Bernab\u00f2, un noto giornalista e sfegatato \u201clancista\u201d, scrive un roboante ma significativo articolo dal sapore nostalgico/romantico, che appare nell'estate del 1963 sulla rivista \u201cLancia\u201d (edita dalla Casa torinese stessa). Lo riportiamo integralmente.&lt;br&gt;\n\"Addio, cara Appia; ci rivolgiamo a te, in questo saluto fatto di nostalgie, come ad un essere umano, come a un'amica di giorni sereni il cui ricordo evoca momenti di felicit\u00e0 piena, rimembranze sfumate nel tempo eppure ancora vivide di immagini. Eri nata nella primavera del 1953, sorella minore dell'Aurelia, per sostituire l'Ardea; avevi un aspetto di giovane aristocratica, tanto elegante quanto sobria, e gli intenditori riconobbero in te i segni certi della buona razza Lancia, quella che non suscita effimere vampate d'entusiasmo presto sopito, ma piuttosto quel certo quale distacco che si smussa poco a poco, scoprendo ogni giorno le virt\u00f9 celate, le segrete risorse di chi non ama il vistoso modo di imporsi tra gente superficiale. Poich\u00e9 eri nata signora, insomma. Forse un pochino gracilina, nei tuoi primi mesi di vita, tanto che quella gente di cui sopra, credette di fare giustizia sommaria delle tue qualit\u00e0 ancora non pienamente rivelate. Poi, il tempo fece presto a ristabilire la verit\u00e0. Eri una vettura raccolta, di forme aggraziate, agile, con un motorino magari un po' complesso, raffinato, generoso. Anche nella meccanica, come nella linea, avevi osato andare controcorrente - come tante Lancia che ti avevano preceduto \u2013 e per questo ti fu un po' difficile importi immediatamente. E del resto faceva parte della tua natura schiva. Ma quando uscisti dalla fanciullezza, tutti i critici della prima ora credettero di \u201cscoprirti\u201d, si accorsero che non avevi eguali al mondo, che eri elegante, bella, veloce, sobria come nessun'altra. E l'ammirazione si mut\u00f2 in entusiasmo allorch\u00e9, nel 1956, i tecnici ti diedero un nuovo vestito che slanci\u00f2 la tua linea, e ritoccarono il tuo motore con una iniezione di brio che complet\u00f2 la tua personalit\u00e0. Da allora diventasti pi\u00f9 che mai la vettura che riassumeva in s\u00e9 tutte le virt\u00f9; chi ti possedeva andava fiero di poter dire: la mia macchina \u00e8 un'Appia. Non avevi bisogno di niente: fedele, silenziosa, sempre pronta, non arricchivi certamente i meccanici delle officine. Cento, centoventimila chilometri: ci fu chi arriv\u00f2 a superare i 150 mila senza revisioni di sorta. Eri diventata insomma una macchina proverbiale, una pietra di paragone da cui uscivi sempre vittoriosa, cara Appia. E fu accolto con compiacimento, ma senza sorpresa, l'annuncio che la rivista \u201cQuattroruote\u201d aveva fatto percorrere a una Appia, senza soste, 160 mila chilometri sulle strade italiane, cento volte la Mille Miglia ! Questo era il tuo cuore generoso. Ti vestirono in elegante coup\u00e9, in ariosa convertibile, in berlinetta sportiva: e allora, come sempre senza chiasso, vincesti nei concorsi d'eleganza, ti facesti ammirare nei Saloni internazionali, fosti imbattibile nelle gare di velocit\u00e0 e di consumo. Esiste in proposito un lungo ricco albo d'oro che la Lancia conserver\u00e0 tra i documenti pi\u00f9 significativi di un'epoca, l'epoca Appia. La tua ultima, felice trasformazione l'avesti con la \u201cterza serie\u201d, che rappresent\u00f2 il tuo trionfo definitivo. Continuavano a nascere in tutto il mondo macchine di cilindrata simile alla tua (ma mai della tua classe), eppure quando gli automobilisti facevano confronti, tornavanop a te, vecchia cara Appia, con la fiducia incrollabile che quanto potevi dare tu, nessun'altra ci sarebbe riuscita. E cos\u00ec, mese dopo mese, anno dopo anno, ti moltiplicasti, fintanto che non sorse all'orizzonte della Lancia un nome nuovo, il modello che doveva raccogliere la tua pesante eredit\u00e0: la Fulvia. E il 27 aprile 1963, con l'esemplare numero 103.161 il tuo ciclo si \u00e8 chiuso. Vollero, quel giorno, darti un saluto ufficiale: dirigenti e maestranze si raccolsero attorno all'uscita della linea di montaggio Appia, per farti un po' di festa. Te la meritavi. E tutti erano un po' commossi. Ma tu continuerai a fare il tuo dovere come prima, sulle strade del mondo. E ti vedremo circolare chiss\u00e0 per quanti anni ancora, perch\u00e9 il tuo compito \u00e8 quello di servire fedelmente, di non fermarti mai, leggendaria Appia. Saremo felici di continuare ad incontrare ovunque la tua sagoma cos\u00ec caratteristica, di udire il frusc\u00eco vivace del tuo motore, di ascoltare gente fiera di dire: la mia macchina \u00e8 un'Appia. E poi, puoi essere tranquilla sul conto della tua ultima sorella, da poco nata: \u00e8 della tua stessa razza, ha ereditato le tue migliori virt\u00f9. Gi\u00e0 adesso sta diventando la automobile degli intenditori, come tu stessa un tempo: chi ha posseduto un'Appia, ha gi\u00e0 o avr\u00e0 una Fulvia. Vedi dunque che puoi andare orgogliosa ! Addio cara Appia, non sarai dimenticata, n\u00e9 nel nostro ricordo n\u00e9 nella storia meravigliosa dell'automobile\".\nDati produttivi, per modello e per anno.\nNote:\n\"[a][b] : Secondo alcune fonti il totale di berlina terza serie sarebbe di 55577 (anzich\u00e9 55550) ed il totale generale di berline 98027 (anzich\u00e9 98000)\"\n[c] : ripartizione stimata per modello: 21 \"fuoriserie\", 153 Berlinette Zagato (GT, GTS, GTE) e 1581 tra Coup\u00e9 2+2 Pininfarina e Convertibili Vignale;\n[d] : ripartizione stimata per modello: 368 Berlinette Zagato GTE, 200 Sport Zagato a passo corto, 300 \"Giardinette\" Viotti, 478 \"Lusso\" Vignale e 2060 tra Coup\u00e9 2+2 Pininfarina e Convertibili Vignale;\n[e] : ripartizione stimata per modello: 21 fuoriserie, 521 berlinette Zagato (GT, GTS, GTE), 200 berlinette Zagato a passo corto, 478 Berline \"Lusso\" di Vignale, 300 Giardinette Viotti, 3841 tra Coup\u00e9 2+2 Pininfarina/Viotti e Convertibili Vignale.\n\"Da sottolineare tuttavia che i dati \"certi\" sono soltanto i quattro sottoindicati:\" &lt;br&gt;\n\"1. il totale (5161);\"&lt;br&gt;\n\"2. il numero di Zagato del tipo Sport a passo corto (200).\"&lt;br&gt;\n\"3. il numero di Appia \"Lusso\" (478);\"&lt;br&gt;\n\"4. il numero di \"Giardinette\" (300);\"&lt;br&gt;\n\"Si possono poi individuare (ma si tratta di stime):\"&lt;br&gt;\n\"- n 21 \"fuoriserie\" (10 di Motto, 4 di Vignale, 4 di Allemano, 1 di Boano, 1 di Ghia e 1 di Pininfarina);\"&lt;br&gt;\n\"- n 521 berlinette Zagato (escluse le Sport a passo corto);\"&lt;br&gt;\n\"- n 3641 unit\u00e0 rimanenti, costituite da Coup\u00e9 2+2 Pininfarina/Viotti e Convertibili Vignale;\"\n[f]: naturalmente, se assumessimo il dato (riportato da alcune fonti) secondo cui il totale delle \"berline\" costruite sarebbe di 98027 esemplari, il numero totale di Appia salirebbe a 107051 pezzi.\nDati vendite per \"serie\" e per anno.\nEscludendo dal computo i cosiddetti \"veicoli commerciali\" (Autolettighe, Camioncini e Furgoncini) per i quali non si hanno dati precisi concernenti le vendite in Italia, le \"Appia\" immatricolate nuove in Italia, dal 1953 al 1963, risultano 97.026.&lt;br&gt;\nPoich\u00e9 le unit\u00e0 costruite sono invece 103.161 (98.000 berline e 5.161 \"speciali\" ovvero coup\u00e9 2+2, convertibili, berlinette Zagato, Giardinette e Lusso), se ne deduce che l'esportazione ha assorbito poco pi\u00f9 di 6.000 unit\u00e0 (6135 pezzi) vale a dire un 6% scarso della produzione.&lt;br&gt;\nUna stima del dato per ciascuna serie conduce a questi numeri:&lt;br&gt;\nPrima serie: 20.025 costruite (esclusivamente berline), 19.700 vendute in Italia, 325 esportate (1,6%)&lt;br&gt;\nSeconda serie: 24.180 costruite (22.425 berline e 1.755 \"speciali\"), 22.100 vendute in Italia, 2.080 esportate (8,6%)&lt;br&gt;\nTerza serie: 58.956 costruite (55.550 berline e 3.406 \"speciali\"), 55.226 vendute in Italia, 3.730 esportate (6,3%)\nNote:&lt;br&gt;\n[a] Il totale annuo (5250 unit\u00e0) \u00e8 un dato certo, mentre la ripartizione tra \"I serie\" (849) e \"II serie\" (4401) \u00e8 un dato stimato anche se certamente prossimo alla realt\u00e0;&lt;br&gt;\n[b] Il totale annuo (9455 unit\u00e0) \u00e8 un dato certo, mentre la ripartizione tra \"II serie\" (1569) e \"III serie\" (7886) \u00e8 un dato stimato anche se certamente prossimo alla realt\u00e0;&lt;br&gt;\n[c] La ripartizione nelle tre serie \u00e8 frutto di stima (ved. precedenti note [a] e [b]) anche se i dati dovrebbero essere assai prossimi alla realt\u00e0.\nL'attivit\u00e0 sportiva dell'Appia.\nBench\u00e9 gli acquirenti dell'Appia fossero tendenzialmente orientati pi\u00f9 al comfort ed al lusso piuttosto che alle prestazioni velocistiche, non sono mancate presenze di vetture Appia nelle competizioni.\nNel 1953, anno del lancio sul mercato, la piccola 1100 di casa Lancia non venne omologata nella categoria Turismo, per volont\u00e0 della Casa stessa: ciononostante, una signora, Mimi Schiagno, ebbe l'ardire di partecipare con la normale berlina di serie ad alcune gare, correndo nella categoria superiore (\"Gran Turismo\") ed ottenendo anche apprezzabili risultati.&lt;br&gt;\nAl di la di questo se vogliamo inusuale e curioso \"debutto\" dell'Appia, sarebbe poi ingeneroso non ricordare i successi ottenuti in corsa - per quasi un decennio - dalle vetture carrozzate ed elaborate da Zagato.\nNella sua classe (1150 cm\u00b3 della categoria Gran Turismo) l'Appia Zagato fa la parte del leone, consentendo ai suoi piloti (tra i quali va citato Cesare Fiorio) di conquistare 10 Campionati italiani, tra il 1957 e il 1965.\nIl propulsore \"Appia\" verr\u00e0 anche utilizzato da alcuni piccoli costruttori-artigiani italiani per le monoposto di Formula Junior: quella costruita da Angelo Dagrada ottiene - con Giancarlo Baghetti - i risultati migliori (4\u00ba posto nella graduatoria del Campionato 1960)."}
{"id": "66849", "revid": "2232988", "url": "https://it.wikipedia.org/wiki?curid=66849", "title": "Terremoto del Friuli del 1976", "text": "Il terremoto del Friuli del 1976 (soprannominato dai locali \"Orcolat\", \"Orcaccio\" in lingua friulana) fu un sisma di magnitudo 6.5 della scala Richter che colp\u00ec il Friuli, e i territori circostanti, alle ore 21:00:12 del 6 maggio 1976, con ulteriori scosse l'11 e 15 settembre. \u00c8 ricordato come il quinto peggior evento sismico che abbia colpito l'Italia nel '900, dopo il terremoto di Messina del 1908 (magnitudo 7,24 con 60.000/80.000 vittime), il terremoto della Marsica del 1915 (magnitudo 7,0 con 30.000 vittime), il terremoto dell'Irpinia del 1980 (magnitudo 6,9 con 3.000 vittime) ed il terremoto dell'Irpinia e del Vulture del 1930 (magnitudo 6.7 con 1.400 vittime).\nIl sisma.\nLa scossa di maggio.\nLa zona pi\u00f9 colpita fu quella a nord di Udine. Fu inizialmente indicato che l'epicentro della scossa era nella zona del Monte San Simeone, tuttavia questa indicazione fu smentita dagli studi successivi. Il catalogo parametrico dei terremoti italiani individua un epicentro macrosismico situato tra i comuni di Gemona e Artegna, nelle vicinanze della localit\u00e0 Lessi e un epicentro strumentale localizzato pi\u00f9 a est fra Taipana e Lusevera, attribuendo all'evento una magnitudo 6,5. Ci sono vari studi sull'epicentro e sulle faglie coinvolte nel sisma, non tutti concordanti. Uno degli studi pi\u00f9 citati \u00e8 quello di Aoudia e altri (2000) che colloca l'epicentro nel gruppo del monte Chiampon, nei pressi di Pradielis e Cesariis. Secondo tale studio, di cui esiste una traduzione in italiano, \"il terremoto del Friuli del 1976 \u00e8 da mettere in relazione ad una piega connessa a faglia che evolve da fagliazione cieca sotto le strutture di basamento del monte Bernadia e del monte di Buia, a faglia semi-cieca sotto la struttura neogenica del monte Susans e che finisce nella piega di Ragogna\". \nI danni furono amplificati dalle particolari condizioni del suolo, dalla posizione dei paesi colpiti, quasi tutti i posti in cima ad alture, e dall'et\u00e0 avanzata delle costruzioni. I paesi andati distrutti non avevano infatti riportato danni rilevanti nella prima e nella seconda guerra mondiale, a differenza di San Daniele del Friuli che, semidistrutta dai bombardamenti aerei del 1944, aveva dovuto ricostruire gran parte della sua struttura urbana con criteri moderni; la citt\u00e0 pag\u00f2 comunque gravi danni al patrimonio artistico con la devastazione delle chiese e degli antichi palazzi di fattura medievale, e il crollo di una manciata di edifici del centro storico provoc\u00f2 molte vittime. Nonostante gli ingenti danni, ebbero meno morti per i crolli i paesi della Carnia ad ovest del Tagliamento, (Cavazzo, Verzegnis, etc.), in quanto gli edifici, dopo il terremoto del marzo 1928, vennero riparati o ricostruiti con criteri per l'epoca antisismici, cio\u00e8 con l'utilizzo di catene e bolzoni per rinforzare le strutture edilizie.\nLa scossa, avvertita in tutto il Nord Italia, invest\u00ec principalmente 77 comuni italiani con danni, anche se molto pi\u00f9 limitati, per una popolazione totale di circa 80.000 abitanti, provocando, solo in Italia, 990 morti e oltre 45.000 senza tetto. Anche la zona dell'alta e media valle del fiume Isonzo, in territorio jugoslavo (in Slovenia) venne colpita, interessando in particolare i comuni di Tolmino, Caporetto, Canale d'Isonzo e Plezzo; In totale vennero danneggiati 12.000 edifici, di cui circa 4.000 distrutti durante o dopo il terremoto, ma non vi furono vittime.\nLe scosse di settembre.\nI danni del terremoto del maggio 1976 furono amplificati da altre due scosse, a fine dell'estate.L'11 settembre 1976 la terra trem\u00f2 di nuovo: si verificarono infatti due scosse alle 18:31 (Mw 5.3) e alle 18:35 (Mw 5.6).Il 15 settembre 1976, prima alle ore 5:15 e poi alle ore 11:21, si verificarono due ulteriori forti scosse, rispettivamente di magnitudo 5.9 e 6.0. I comuni di Trasaghis, Bordano, Osoppo, Montenars, Gemona del Friuli, Buja, Venzone e la frazione di Monteaperta, le localit\u00e0 maggiormente colpite, furono fortemente danneggiati. La popolazione di quei comuni fu trasferita negli alberghi di Grado, Lignano Sabbiadoro, Jesolo e altre localit\u00e0 marittime. L\u00e0 furono ospitati anche i terremotati di altri comuni, rimasti senza alloggio.\nSequenza delle scosse.\nDi seguito, la lista dettagliata delle maggiori scosse telluriche registrate dal 6 maggio al 15 settembre 1976:\nLa ricostruzione.\nNonostante una lunga serie di scosse di assestamento, che continuarono per diversi mesi, la ricostruzione fu rapida e completa.\nL'8 maggio, a due giorni dal sisma, il Consiglio regionale del Friuli-Venezia Giulia stanzi\u00f2 con effetto immediato 10 miliardi di lire. Il Governo Andreotti III nomin\u00f2 il 15 settembre Giuseppe Zamberletti Commissario straordinario del Governo incaricato del coordinamento dei soccorsi. Zamberletti era gi\u00e0 stato nominato commissario straordinario per l'emergenza il 7 Maggio a 10 ore dall'emergenza. Gli fu concessa carta bianca, salvo approvazione a consuntivo, che regolarmente il Parlamento approv\u00f2. In collaborazione con le amministrazioni locali, i fondi statali destinati alla ricostruzione furono gestiti direttamente da Zamberletti assieme al governo regionale del Friuli-Venezia Giulia. Circa 40.000 sfollati passarono l'inverno sulla costa adriatica, per rientrare tutti entro il 31 marzo 1980 in villaggi prefabbricati costruiti nei rispettivi paesi. La ricostruzione totale dur\u00f2 dieci anni.\nFinito il mandato di Zamberletti, il governo regionale del Friuli-Venezia Giulia, grazie ad un'attenta ed efficiente gestione delle risorse, pot\u00e9, nell'arco di circa dieci anni, ricostruire interi paesi. Ancora oggi il modo in cui venne gestito il dramma post terremoto, viene ricordato come un alto esempio di efficienza e seriet\u00e0. Il conto dei contributi statali per la ricostruzione del Friuli ammontava a 12.905 miliardi di lire a fine 1995; secondo altre fonti, a 29.000 miliardi di lire. Il motore della ricostruzione fu assicurato da 500 miliardi di lire destinati alla ripresa economica, mentre il resto dei fondi fu affidato in gestione alle amministrazioni locali, che effettuarono controlli efficaci e rigorosi sugli standard di ricostruzione.\nGli Stati Uniti d'America contribuirono generosamente con assistenza subito dopo le prime scosse tramite la vicina Base aerea di Aviano e anche con una grossa somma di denaro (circa 100 milioni di dollari) alla ricostruzione del Friuli e fornirono tende da campo, mezzi ed attrezzature direttamente nelle mani dell'Associazione Nazionale degli Alpini.\nIl disastro diede inoltre un importante impulso alla formazione della protezione civile. Nell'aprile 1998 Gemona venne cos\u00ec descritta, dopo una nuova minima scossa, da Luigi Offeddu, inviato del Corriere della Sera: \u00abGruppi di turisti fotografano il Duomo e passeggiano sotto i portici di via Bini. Duomo e portici che sembrano cos\u00ec com'erano prima del 6 maggio 1976, ma che invece l'orcolat aveva frantumato, e che la gente ha ricostruito pezzo per pezzo secondo il procedimento chiamato anastilosi: raccogliere ogni pietra, numerarla, ricollocarla al suo posto. Ancora oggi, su alcune pietre dei portici si legge un numero. Ma quel numero, insieme a uno spezzone della chiesa della Madonna delle Grazie, \u00e8 l'unica traccia che ricordi il passaggio dell'orco\u00bb."}
{"id": "66857", "revid": "125803612", "url": "https://it.wikipedia.org/wiki?curid=66857", "title": "Mani pulite", "text": "Mani pulite (comunemente nota anche come Tangentopoli) \u00e8 il nome giornalistico dato a una serie d'inchieste giudiziarie, condotte in Italia nella prima met\u00e0 degli anni novanta da parte di varie procure giudiziarie, che rivelarono un sistema fraudolento ovvero corrotto che coinvolgeva in maniera collusa la politica e l'imprenditoria italiana.\nLa locuzione \u00abMani pulite\u00bb applicata alla politica venne coniata nel film di denuncia sociale \"Le mani sulla citt\u00e0\" del 1963: in una scena del film, i deputati di maggioranza del Consiglio comunale di Napoli, in risposta a un consigliere di opposizione che li accusa di avere \"le mani sporche\" (in riferimento a un probabile coinvolgimento in una speculazione edilizia), affermano: \u00ab\"Le nostre mani sono pulite!\"\u00bb. La locuzione venne ripresa nel 1975 da Giorgio Amendola, deputato del PCI, durante un'intervista pubblicata da \"Il Mondo\" in cui affermava: \u00ab\"Ci hanno detto che le nostre mani sono pulite perch\u00e9 non l'abbiamo mai messe in pasta\"\u00bb. L'espressione venne ripresa ancora due anni dopo dallo scrittore Claudio Castellacci e nel 1980 dal Capo dello Stato Sandro Pertini. In un'accezione ristretta, \u00ab\"Mani pulite\"\u00bb fa riferimento al fascicolo aperto alla Procura di Milano nel 1991 da Antonio Di Pietro, mentre in un'accezione allargata fa riferimento alle indagini condotte anche da altre procure italiane negli anni novanta, che vertevano appunto sulla collusione fra politica e imprenditoria: si parl\u00f2 infatti anche di \u00ab\"Mani pulite napoletana\"\u00bb per le indagini contro Francesco De Lorenzo, Antonio Gava e Paolo Cirino Pomicino e di \u00ab\"Mani pulite romana\"\u00bb per le indagini su Giorgio Moschetti ecc...\nL'impatto mediatico e il clima di sdegno dell'opinione pubblica che ne seguirono furono tali da decretare il crollo della cosiddetta Prima Repubblica e l'inizio della Seconda Repubblica in quanto partiti storici della Repubblica Italiana come la DC e il PSI si sciolsero venendo sostituiti in Parlamento, nelle successive elezioni, da partiti di nuova formazione o che prima erano sempre stati minoritari e comunque all'opposizione; anche senza un formale cambiamento di regime, si ebbe un profondo mutamento del sistema partitico e un ricambio di parte dei suoi esponenti nazionali.\nStoria.\nL'arresto di Mario Chiesa e le prime inchieste.\nLe vicende iniziarono luned\u00ec 17 febbraio 1992 quando il pubblico ministero Antonio Di Pietro chiese e ottenne dal GIP Italo Ghitti un ordine di cattura per l'ingegner Mario Chiesa, presidente del Pio Albergo Trivulzio e membro di primo piano del PSI milanese. Chiesa era stato colto in flagranza di reato mentre intascava una tangente dall'imprenditore monzese Luca Magni che, stanco di pagare, lo aveva denunciato all'Arma dei Carabinieri. Magni, d'accordo coi carabinieri e con Di Pietro, fece ingresso alle 17:30 nell'ufficio di Mario Chiesa, portando con s\u00e9 7 milioni di lire, corrispondenti alla met\u00e0 di una tangente richiesta a lui da quest'ultimo; l'appalto ottenuto dall'azienda di Magni era infatti di 140 milioni e Chiesa aveva preteso per s\u00e9 il 10%, quindi una tangente da 14 milioni. Magni aveva un microfono e una telecamera nascosti e, appena Chiesa ripose i soldi in un cassetto della scrivania, dicendosi disponibile a rateizzare la transazione, nella stanza irruppero i militari, che notificarono l'arresto. Chiesa, a quel punto, afferr\u00f2 il frutto di un'altra tangente, stavolta di 37 milioni, e si rifugi\u00f2 nel bagno attiguo, dove tent\u00f2 invano di liberarsi del maltolto buttando le banconote nel water.\nLa notizia fece scalpore, finendo sulle prime pagine dei quotidiani e venendo ripresa dai telegiornali. Il segretario socialista Bettino Craxi, allora impegnato nella campagna elettorale per le elezioni politiche nazionali che si sarebbero svolte in primavera, in un'intervista rilasciata a Daniela Vergara per il TG3, neg\u00f2 l'esistenza della corruzione a livello nazionale, definendo Mario Chiesa un \u00abmariuolo isolato\u00bb, una scheggia impazzita dell'altrimenti integro PSI, affermando: \nL'allargamento delle indagini e le elezioni del 1992.\nRinchiuso nel carcere di San Vittore, Chiesa in un primo momento non confess\u00f2. Il PM Di Pietro, che nelle indagini sull'ingegnere aveva scoperto e messo sotto sequestro due conti svizzeri, \"Levissima\" e \"Fiuggi\", chiam\u00f2 al telefono il suo avvocato, Nerio Diod\u00e0, e gli disse:\nCos\u00ec, sotto interrogatorio, Chiesa rivel\u00f2 che il sistema delle tangenti era molto pi\u00f9 esteso rispetto a quanto affermato da Craxi. Secondo le sue dichiarazioni, la tangente era diventata una sorta di \u00abtassa\u00bb, richiesta nella stragrande maggioranza degli appalti. A beneficiare del sistema erano stati politici e partiti di ogni colore, specialmente quelli al governo come la DC e il PSI. Chiesa fece anche i nomi delle persone coinvolte.\nVista la delicata situazione politica, in piena campagna elettorale, Di Pietro mantenne sulle indagini il pi\u00f9 assoluto riserbo, mentre alcune formazioni politiche come la Lega Nord iniziarono a cogliere la sempre crescente indignazione popolare per raccogliere voti (con lo slogan \u00abRoma ladrona!\u00bb).\nAltre, come la DC, sottovalutarono il peso politico di Mani pulite e altri ancora come Bettino Craxi accusarono la Procura di Milano di muoversi secondo un \u00abpreciso disegno politico\u00bb.\nLe elezioni dell'aprile 1992 furono segnate dal crescere dell'astensione e dell'indifferenza della popolazione nei confronti di una politica chiusa e ingabbiata negli stessi schemi dai tempi del dopoguerra, incapace di rinnovarsi malgrado gli epocali cambiamenti storici di quegli anni. Il calo di consensi invest\u00ec quasi tutti i maggiori partiti: la DC cal\u00f2 dal 34,31% al 29,66; il PSI, che nelle precedenti consultazioni aveva toccato i suoi massimi storici, scese di un punto percentuale; PRI, PLI e PSDI conservarono le loro posizioni. Il PDS e il PRC, eredi del disciolto PCI, persero quasi il 5% dei voti. I veri vincitori delle elezioni furono la Lega Nord e La Rete, due formazioni di recente fondazione, sviluppatesi la prima nell'Italia settentrionale, l'altra nel Meridione, che registrarono un vero e proprio \"boom\", facendo della moralizzazione e del rinnovamento politico i propri cavalli di battaglia: il movimento leghista pass\u00f2 da 2 parlamentari (un deputato e un senatore) a 80 (55 eletti alla Camera, 25 eletti al Senato), mentre quello fondato dall'ex democristiano Leoluca Orlando ottenne buoni risultati soprattutto a Palermo e Torino, eleggendo 15 parlamentari su scala nazionale (12 deputati e 3 senatori).\nSubito dopo le elezioni, molti industriali e politici furono arrestati con l'accusa di corruzione. Le indagini iniziarono a Milano, ma si propagarono velocemente ad altre citt\u00e0, a mano a mano che procedevano le confessioni. \nFondamentale, per questa espansione esponenziale delle indagini, fu la diffusa tendenza dei leader politici a privare del proprio appoggio i politici meno importanti che venivano arrestati: questo fece s\u00ec che molti di questi si sentissero traditi e spesso accusassero altri politici, che a loro volta ne accusavano altri ancora.\nNel Parlamento che si form\u00f2, il quadripartito (DC, PSI, PSDI e PLI) aveva una maggioranza risicata e fu progressivamente indebolito dall'ondata di arresti e di avvisi di garanzia che si susseguivano. Quando, a maggio, le Camere appena riunite furono chiamate a eleggere il nuovo Presidente della Repubblica, le votazioni si tennero in un clima di fortissima tensione politica (in quegli stessi giorni veniva ucciso il giudice Giovanni Falcone) e fu affossata dapprima la candidatura di Arnaldo Forlani, poi quella di Giulio Andreotti. Alla fine, fu eletto il democristiano Oscar Luigi Scalfaro. Scalfaro si rifiut\u00f2 di concedere incarichi ai politici vicini agli inquisiti: Bettino Craxi, che aspirava a tornare alla presidenza del Consiglio, dovette rinunciare in favore di Giuliano Amato.\nAd agosto, Craxi attacc\u00f2 Di Pietro sull'\"Avanti!\", organo del suo partito: \u00ab\"Non \u00e8 tutto oro quel che luccica. Presto scopriremo che Di Pietro \u00e8 tutt'altro che l'eroe di cui si sente parlare. Ci sono molti, troppi aspetti poco chiari su Mani Pulite\"\u00bb.\nIl 2 settembre 1992 il socialista Sergio Moroni si uccise. Lasci\u00f2 una lettera in cui si dichiarava colpevole, affermando che i crimini commessi non erano per il proprio tornaconto ma a beneficio del partito, e accus\u00f2 il sistema di finanziamento di tutti i partiti. Craxi, segretario del PSI, molto legato a Moroni, si scagli\u00f2 contro stampa e magistratura sostenendo che si fosse creato un \u00abclima infame\u00bb. Prima di Moroni si suicidarono altri due indagati: il socialista Renato Amorese, ex segretario del partito di Lodi, e l'imprenditore Mario Majocchi, vicepresidente dell'ANCE sotto inchiesta per le tangenti dell'autostrada Milano-Serravalle. Entrambi erano in libert\u00e0, non in carcere.\nA settembre viene resa nota un'indagine della Procura di Brescia su un ex ufficiale dei carabinieri che avrebbe girato l'Italia per raccogliere notizie compromettenti sulla vita privata di Di Pietro. Due suoi amici avrebbero ricevuto offerte in denaro per rivelare che il magistrato avrebbe fatto uso di droga. L'indagine venne archiviata.\nSecondo alcune dichiarazioni dello stesso Craxi, il Capo della Polizia, Vincenzo Parisi, lo avrebbe incontrato e gli avrebbe riferito che era in possesso di tabulati telefonici su contatti fra Di Pietro e l'avvocato Giuseppe Lucibello su un loro misterioso viaggio in Svizzera.\nLa reazione dell'opinione pubblica.\nL'opinione pubblica, dopo l'iniziale smarrimento, si schier\u00f2 in massa dalla parte dei PM: la legge sul finanziamento pubblico ai partiti veniva percepita come priva di senso, visto che per anni era stata spiegata con le necessit\u00e0 di sostentamento della politica ed ora si scopriva che ci\u00f2 non aveva fatto venir meno la corruzione.\nNacquero comitati e movimenti spontanei, furono organizzate fiaccolate di solidariet\u00e0 con il \"pool\", sui muri comparvero scritte come \u00abW Di Pietro\u00bb, \u00abDi Pietro non mollare\u00bb, \u00abDi Pietro facci sognare\u00bb e \u00abDi Pietro tieni duro!\u00bb. Si diffusero persino slogan come \u00abTangente, tangente. E i diritti della gente?\u00bb o \u00abMilano ladrona, Di Pietro non perdona!\u00bb, o anche \u00abColombo, Di Pietro: non tornate indietro!\u00bb; vennero distribuiti saponi \"Mani pulite\" e orologi \"Ora legale\". Nei sondaggi dell'epoca, la popolarit\u00e0 di Di Pietro e del \"pool\" raggiunse la percentuale record dell'80%, la cosiddetta \u00absoglia dell'eroe\u00bb.\nLa pioggia di avvisi di garanzia.\nNelle elezioni locali dell'autunno 1992 si conferm\u00f2 la crisi dei partiti tradizionali: la DC e il PSI persero ciascuno circa la met\u00e0 dei voti. In particolare a Mantova, dove si votava per la Provincia, la Lega Nord ottenne la maggioranza relativa sfiorando il 34% dei voti, mentre la DC scendeva al 14%, il PDS dal 32 del PCI a meno del 18% (a cui andava aggiunto il 6,7% del PRC), il PSI dal 14,5 al 7,2%.\nLe inchieste proseguirono e si estesero in tutta Italia, offrendo un panorama di corruzione diffusa dal quale nessun settore della politica nazionale o locale appariva immune. Politici e imprenditori di primissimo piano furono inquisiti e travolti da una pioggia di avvisi di garanzia. Tra questi anche Bettino Craxi, che a febbraio dovette dimettersi da segretario del PSI. Una mole ingente di procedimenti (72) furono intentati anche contro il tesoriere DC Severino Citaristi. Il 26 febbraio ricevette un avviso di garanzia Giorgio La Malfa, segretario del PRI (sostituito da Giorgio Bogi), il 15 marzo fu la volta del segretario liberale Renato Altissimo (sostituito da Raffaele Costa), e il 29 marzo fu indagato il socialdemocratico Carlo Vizzini (lasci\u00f2 la segreteria del partito all'ex magistrato Enrico Ferri).\nSulla spinta delle crescenti proteste popolari, il governo Amato s'impegn\u00f2 a sollecitare le dimissioni di ogni suo componente raggiunto da un avviso di garanzia. Le inchieste toccarono inevitabilmente anche molti ministri, tanto che l'esecutivo raggiunse una percentuale di dimissioni senza precedenti.\nDopo alcune affermazioni di Umberto Bossi circa il coinvolgimento di un personaggio di altissimo livello, gli stessi ambienti della Procura milanese divulgarono una \u00abvelina\u00bb alla stampa in cui si precisava che nessuna delle supreme cariche dello Stato (Presidente della Repubblica, Presidenti di Camera e Senato, Presidente del Consiglio) era nel mirino delle inchieste in corso.\nLe indagini fecero emergere anche l'esistenza di conti personali, dove venivano dirottati i soldi delle tangenti, che venivano usati quindi non soltanto per sostenere le spese dei partiti. Ad esempio, come avrebbe sancito la sentenza della Corte d'appello di Milano del 26 ottobre 1999, Bettino Craxi utilizz\u00f2 i fondi provenienti dalle mazzette oltre che per pagare \u00abgli stipendi dei redattori dell\"'Avanti!\"\u00bb, anche per una serie di impieghi inequivocabilmente personali:\nA febbraio, il socialista Silvano Larini si costitu\u00ec e confess\u00f2 la verit\u00e0 sul conto protezione, che aveva come reale destinatario il Partito Socialista nelle persone di Claudio Martelli (percettore materiale) e Craxi: Martelli si dimise da Ministro della Giustizia e si sospese dal partito, pregiudicandosi ogni possibilit\u00e0 di succedere a Craxi, che in quelle ore era dimissionario da segretario nazionale. Martelli, accusato di bancarotta fraudolenta, si salver\u00e0 grazie alla prescrizione del reato dopo aver risarcito 800 milioni di lire.\nNelle nuove elezioni amministrative del 6 giugno 1993 il pentapartito conobbe un pesante tracollo: la DC perse nuovamente met\u00e0 dei voti e il PSI praticamente spar\u00ec (a Milano, dove per un secolo era stato protagonista della vita pubblica, non riusc\u00ec a eleggere nemmeno un consigliere comunale). La Lega Nord divenne la maggior forza politica dell'Italia settentrionale conquistando anche la citt\u00e0 di Milano, dove fu eletto sindaco Marco Formentini; l'opposizione di sinistra si avvicinava alla maggioranza grazie al fatto che il PDS era abbastanza abile nel fare alleanze, ma mancava ancora di unit\u00e0 e di comando.\nLa Falange Armata, formazione eversiva di destra sospettata di legami con i servizi segreti deviati, mand\u00f2 il primo messaggio di morte al \"pool\".\nSecondo le dichiarazioni di alcuni pentiti, la mafia progettava di eliminare Di Pietro, per un favore da ricambiare verso un politico del Nord.\nIl decreto Conso: il \u00abcolpo di spugna\u00bb.\nIl 5 marzo 1993, il governo var\u00f2 un decreto legge (il \u00abdecreto Conso\u00bb, da Giovanni Conso, il Ministro della Giustizia che lo propose), che depenalizzava il finanziamento illecito ai partiti e definito per questo il \u00abcolpo di spugna\u00bb. Il decreto, che recepiva un testo gi\u00e0 discusso e approvato dalla commissione affari costituzionali del Senato, manteneva un \u00absilenzio ipocrita\u00bb sul valore retroattivo della depenalizzazione, che quindi avrebbe compreso anche gli inquisiti di Mani pulite.\nL'allarme che le inchieste di Tangentopoli rischiavano di insabbiarsi fu lanciato dal \"pool\" milanese in televisione: l'opinione pubblica e i giornali gridarono allo scandalo e il Presidente della Repubblica Oscar Luigi Scalfaro per la prima volta nella storia repubblicana rifiut\u00f2 di firmare un decreto-legge, ritenendolo incostituzionale.\nCarlo Ripa di Meana, Ministro dell'Ambiente, diede le dimissioni dopo aver votato contro il decreto in Consiglio dei Ministri. Pochi giorni dopo, al referendum del 18 aprile 1993 (promosso dal democristiano dissidente Mario Segni), gli elettori votarono in massa a favore dell'introduzione del sistema elettorale maggioritario. Fu un segnale politico molto forte della sempre pi\u00f9 crescente sfiducia nei confronti della politica tradizionale: il governo Amato, intravedendo nel risultato del referendum un segnale di sfiducia nei suoi confronti, rassegn\u00f2 le dimissioni il 21 aprile.\nIl Parlamento non riusc\u00ec a formare un nuovo governo politico: Scalfaro decise perci\u00f2 di affidare la presidenza del Consiglio al governatore della Banca d'Italia Carlo Azeglio Ciampi, primo premier non politico della storia repubblicana italiana. Ciampi si pose due obiettivi fondamentali: una nuova legge elettorale che doveva essere scritta sotto dettatura del referendum (che fu poi approvata nell'agosto di quell'anno, introducendo un sistema per tre quarti maggioritario e per un quarto proporzionale) e il rilancio dell'economia (che stava vivendo una difficilissima stagnazione, con la lira precipitata ai minimi storici).\nLa contestazione a Craxi.\nIl 29 aprile la Camera dei deputati neg\u00f2 l'autorizzazione a procedere nei confronti di Bettino Craxi che all'epoca, in quanto deputato, godeva ancora dell'immunit\u00e0 parlamentare. Quello stesso giorno Craxi si era presentato nell'aula e in un discorso ammise di aver ricevuto finanziamenti illeciti, ma si giustific\u00f2 sostenendo che i partiti non potevano sorreggersi con le entrate legali e attacc\u00f2 l'ipocrisia di coloro che, all'interno del Parlamento, sostenevano le tesi dei magistrati, ma in realt\u00e0 anche loro avevano beneficiato del sistema delle tangenti. Mentre il Presidente della Camera Giorgio Napolitano leggeva i risultati delle votazioni, contrari all'autorizzazione, i deputati della Lega Nord e del MSI insultarono i colleghi dando loro dei \u00abladri\u00bb e degli \u00abimbroglioni\u00bb.\nLa mancata autorizzazione scaten\u00f2 una reazione violentissima: Occhetto fece ritirare i tre ministri del PDS (Augusto Antonio Barbera, Luigi Berlinguer e Vincenzo Visco), mentre Francesco Rutelli si dimise per protesta dall'appena costituito governo Ciampi. Il giorno dopo studenti dei licei romani manifestarono per le strade della Capitale, alcune Universit\u00e0 furono occupate, in molte citt\u00e0 le sedi del PSI furono assalite dai manifestanti; la stessa sezione nazionale in via del Corso fu oggetto di una sassaiola, scongiurata da alcune cariche della polizia.\nNel pomeriggio i partiti di sinistra (PDS, Verdi, PRC e altri) indissero una manifestazione a piazza Navona, mentre il MSI ne allest\u00ec una parallela davanti a Montecitorio: entrambe chiedevano lo scioglimento delle Camere.\nAl termine delle manifestazioni, un gruppo di persone si avvicin\u00f2 all'Hotel Raphael, in largo Febo nel centro di Roma, che era la residenza capitolina di Craxi. Quando l'ex segretario socialista usc\u00ec dall'albergo, i manifestanti gli lanciarono oggetti di ogni tipo, soprattutto monetine; altri sventolavano banconote (gridando: \u00abBettino, vuoi pure queste?\u00bb), e nel frattempo venivano scanditi slogan contro il politico socialista cui auspicavano il carcere (\u00abBettino, Bettino, il carcere \u00e8 vicino!\u00bb) o addirittura il suicidio.\nI magistrati del \"pool\" di Milano, che avevano stilato altre autorizzazioni a procedere, annunciarono che avrebbero presentato ricorso alla Corte costituzionale contro quella che consideravano un'interferenza del Parlamento nei loro poteri.\nPochi mesi dopo, il 4 agosto, la Camera autorizz\u00f2 a indagare su Craxi in base a quattro nuove richieste di autorizzazione a procedere.\nIl caso degli emoderivati infetti.\nNel 1993 Duilio Poggiolini e altri importanti personaggi della sanit\u00e0 di allora vennero indagati per un giro di corruzione a vari livelli, incluse bustarelle delle case farmaceutiche Bayer e Baxter International per il commercio di flaconi di sangue intero ed emoderivati infetti con HIV ed epatiti presi da tossicodipendenti, galeotti e persone con rischiose attivit\u00e0 sessuali. Le persone, che in conseguenza di questo sono state infettate durante le trasfusioni, si sono costituite parte lesa durante i processi.\nLa \u00abstagione dei suicidi\u00bb e gli attacchi a Di Pietro.\nA met\u00e0 marzo fu reso pubblico uno scandalo per 250 milioni di dollari, riguardante l'Eni. Il flusso di accuse, arresti e confessioni non si arrest\u00f2. Nel frattempo, Di Pietro chiese una rogatoria sui conti di Craxi a Hong Kong. La Falange Armata invi\u00f2 una nuova minaccia contro Di Pietro: \u00abGli uccideremo il figlio\u00bb. A giugno venne arrestato il primo manager Fininvest, Aldo Brancher. Secondo il giornalista Marco Travaglio, il 12 luglio Silvio Berlusconi invi\u00f2 un fax a \"il Giornale\", di cui era proprietario suo fratello Paolo, intimando di \u00absparare a zero sul pool\u00bb. Ma il direttore Indro Montanelli e il condirettore Federico Orlando si rifiutarono.\nIl GICO di Firenze concluse le indagini sull'Autoparco di Milano e sulle protezioni accordate dalla mafia: con questi addebiti nell'autunno 1993 la Procura di Firenze ordin\u00f2 tre mesi di arresti tra gli ufficiali di polizia che collaboravano con il \"pool\" di Milano. Il rapporto del GICO cita, a sostegno della richiesta di arresti, anche un \u00abcollaboratore\u00bb, Salvatore Maimone, autore di accuse anche a tre sostituti procuratori milanesi. Maimone poi dichiar\u00f2 che le accuse ai PM gli erano state sollecitate e in ogni caso il processo agli ufficiali di polizia si concluse con le loro assoluzioni.\nIl 20 luglio 1993, l'ex presidente dell'Eni, Gabriele Cagliari, dopo oltre quattro mesi di carcere preventivo e quattordici interrogatori, si uccise nel bagno della sua cella. La decisione di compiere il gesto estremo era maturata nelle tre settimane precedenti, in cui scrisse sei lettere in cui motivava la sua decisione. La vedova di Cagliari, Bruna Di Lucca, nel 1995 restitu\u00ec 12 miliardi e 100 milioni di lire, provenienti da tangenti per 6 miliardi e 700 milioni di lire e per i restanti 5 miliardi e 400 milioni di lire dai proventi della loro gestione, unico caso in cui oltre al capitale fu restituito quanto l'investimento aveva fruttato. Tre giorni dopo si uccise con un colpo di pistola anche Raul Gardini, presidente del gruppo Ferruzzi-Montedison. Gardini aveva saputo dal suo avvocato che stava per essere coinvolto nelle indagini di Mani pulite sulla tangente Enimont.\nAlcuni ipotizzarono che il suicidio di Gardini abbia avuto tra le cause scatenanti, oltre al tentativo di eludere il proprio coinvolgimento nel caso Enimont, anche l'intento di non esporsi a collegamenti con Cosa nostra che stavano emergendo dalle indagini; altri ancora ipotizzarono addirittura che il suicidio fosse in realt\u00e0 un omicidio premeditato negli ambienti politici e che si inscrivesse in un disegno di copertura della corruzione cui appartenne anche il presunto suicidio di Sergio Castellari.\nLa connessione di Castellari con lo scandalo Enimont sarebbe costituita dalla sua carica di ex direttore generale del ministero delle Partecipazioni Statali, nella cui veste Castellari aveva seguito, insieme al Ministro Franco Piga, tutta la vicenda della \"joint venture\": eppure, pochi giorni prima che scomparisse e che il suo corpo senza vita fosse trovato in una collina a Sacrofano \u2013 ucciso da un colpo di pistola sparato alla nuca \u2013 aveva inviato al suo avvocato un memoriale in cui spiegava di essere stato completamente escluso dalle trattative che avevano concluso la vicenda Enimont.\nLe tangenti rosse.\nIl sostituto procuratore Tiziana Parenti, da poco nel \"pool\" milanese, nella primavera del 1993 divenne il PM delle \u00abtangenti rosse\u00bb al PCI-PDS con le accuse al parlamentare Marcello Stefanini, tesoriere del PDS, per le tangenti versate dal gruppo Ferruzzi a Primo Greganti, il cosiddetto \u00abcompagno G\u00bb.\nIn ogni caso, \u00abil Pci-Pds usc\u00ec relativamente illeso dagli scandali. Il Pci aveva avuto a disposizione minori opportunit\u00e0 di beneficiare del sistema delle tangenti, sia perch\u00e9 era stato escluso dal governo centrale, sia perch\u00e9 poteva contare su altri mezzi di finanziamento, facendo affidamento sul suo legame col movimento delle cooperative. L'accusa mossa al \"pool\" di Milano di avere operato sotto la spinta delle proprie simpatie politiche di sinistra \u00e8 un'interpretazione poco convincente, e certamente non pu\u00f2 valere per alcuni dei suoi membri principali\u00bb.\nIl processo Cusani.\nNel frattempo inizi\u00f2 il processo a Sergio Cusani. Cusani era accusato di reati collegati ad una \"joint venture\" tra ENI e Montedison, chiamata Enimont, nella quale aveva fatto da agente di collegamento tra Raul Gardini e il mondo politico nazionale: la sua fedelt\u00e0 alla memoria del suo vecchio \"patron\", tragicamente defunto, fu probabilmente l'unico argine ad un'ennesima chiamata di correit\u00e0 dei politici, comunque inquisiti per le dichiarazioni convergenti degli altri \"manager\" del gruppo Ferruzzi (Garofalo e Sama). Ecco perch\u00e9 il giudizio immediato, chiesto a sorpresa dall'imputato e celermente concesso dalla Procura, si trasform\u00f2 in un'insperata occasione di confrontare il silenzio di Cusani con le prove a suo carico, mostrando come esse fossero sufficienti ad un impianto accusatorio che avrebbe poi retto alla prova anche del successivo troncone del processo Enimont.\nIl processo fu trasmesso in diretta dalla Rai, registrando ascolti record: celebri furono gli accesi scontri verbali fra Di Pietro e l'avvocato di Cusani, Giuliano Spazzali, durante i quali il magistrato impiegava il suo colorito linguaggio popolare (il cosiddetto \u00abdipietrese\u00bb), che ne aumentarono la popolarit\u00e0 e l'affetto del popolo e sarebbe diventato una delle sue caratteristiche pi\u00f9 famose.\nCusani non era una figura di primo piano, ma nell'affare Enimont erano coinvolti molti politici di primo piano e molti di loro furono chiamati a deporre come testimoni. Tra questi, l'ex Presidente del Consiglio, Arnaldo Forlani, che, rispondendo ad una domanda, disse semplicemente: \u00abNon ricordo\u00bb. Nelle \"fotocolor\" e nelle riprese video fatte dai giornalisti, Forlani appariva molto nervoso e sembrava non rendersi conto della goccia di saliva che si accumulava sulle sue labbra; questa immagine assurse a simbolo dell'assenza di autocontrollo di chi era per la prima volta chiamato a rendere conto delle proprie azioni. Bettino Craxi, invece, ammise che il suo partito aveva ricevuto i fondi illegali, anche se neg\u00f2 che ammontassero a 93 milioni di dollari. La sua difesa fu, ancora una volta, che \u00ablo facevano tutti\u00bb ma la sua deposizione, al contrario delle precedenti, non venne interrotta dal pubblico ministero d'udienza, Antonio Di Pietro, il quale reag\u00ec alle critiche per questa sua inusuale condotta processuale, dichiarando alla stampa che per la prima volta vi era stata una piena confessione.\nAnche la Lega Nord e il disciolto PCI, che sostenevano pubblicamente i magistrati e le loro inchieste, furono coinvolti nelle chiamate in correit\u00e0: sulla base di queste, nel successivo processo Enimont Umberto Bossi e l'ex tesoriere Alessandro Patelli furono condannati per aver ricevuto 200 milioni di lire di finanziamenti illegali, mentre le condanne di Primo Greganti e di alcuni esponenti milanesi toccarono il partito comunista solo marginalmente. Nel processo emerse anche, che una valigia contenente denaro era pervenuta in via delle Botteghe Oscure, nella sede nazionale del PCI, ma le indagini si erano arenate, dato che non si erano trovati elementi penalmente rilevanti nei confronti di persone fisiche. In proposito il pubblico ministero Antonio Di Pietro disse: \u00abLa responsabilit\u00e0 penale \u00e8 personale, non posso portare in giudizio una persona che si chiami Partito di nome e Comunista di cognome\u00bb. Alcuni detrattori di Di Pietro ritengono tuttavia che il PM non abbia fatto il possibile per individuare i componenti del PCI responsabili di corruzione: ipotesi che Di Pietro liquida come \u00abun'autentica falsit\u00e0\u00bb.\nLe Fiamme sporche.\nNel frattempo, le indagini si allargarono oltre i confini della politica: il 2 settembre 1993, fu arrestato il giudice milanese Diego Curt\u00f2.\nIl 13 marzo 1994, \"il Giornale\" \u2013 che dopo le dimissioni polemiche di Montanelli era passato in mano a Vittorio Feltri \u2013 associ\u00f2 il nome di Curt\u00f2 e dell'imprenditore Salvatore Ligresti ai magistrati del \"pool\", Davigo, Di Pietro e Francesco Di Maggio. Sarebbero stati tutti soci di una cooperativa edilizia. Feltri fu poi condannato per diffamazione, in quanto quella cooperativa non era mai esistita.\nIl 15 marzo la Falange Armata minaccia di nuovo Di Pietro: \u00abGli metteremo il tritolo sotto la macchina\u00bb.\nIl 26 aprile il vicebrigadiere della Guardia di Finanza Pietro Di Giovanni raccont\u00f2 al capitano Gianluigi Miglioli che il suo capopattuglia, il maresciallo Francesco Nanocchio, gli consegn\u00f2 una busta con 2 milioni e mezzo di lire provenienti dall'Edilnord; il giorno dopo Di Pietro e Davigo aprirono un \u00abfascicolo virtuale\u00bb e, nelle settimane successive, 80 uomini della Guardia di Finanza (fu per questo coniato il termine \u00abFiamme sporche\u00bb) e 300 personalit\u00e0 dell'industria furono accusate di corruzione. A giugno si scopr\u00ec che nell'inchiesta delle \u00abFiamme sporche\u00bb era coinvolta anche la Fininvest. \nLo stesso giorno, Berlusconi denunci\u00f2 al PG di Milano, Giulio Catelani, presunti abusi del \"pool\" nelle perquisizioni negli uffici di Publitalia.\nIl decreto Biondi.\nNel 1994, Silvio Berlusconi entrava in politica e a fine marzo il suo partito vinse le elezioni. Poco dopo la vittoria, Berlusconi propose pubblicamente a Di Pietro di entrare a far parte del suo governo come Ministro dell'Interno e a Davigo come Ministro della Giustizia, ma entrambi rifiutarono. Nel 2006, Berlusconi negher\u00e0 di aver mai chiesto ai due magistrati di entrare nel suo Governo.\nNel corso del 1993 e a seguito della sua testimonianza al processo Cusani, emersero sempre pi\u00f9 prove contro Bettino Craxi: con la fine della legislatura e l'abolizione dell'autorizzazione a procedere, si fece sempre pi\u00f9 vicina la prospettiva di un suo arresto. Il 15 aprile 1994, con l'inizio della nuova legislatura in cui non era stato ricandidato, cess\u00f2 il mandato parlamentare elettivo e, di conseguenza, venne meno l'immunit\u00e0 dall'arresto. Il 12 maggio 1994 gli venne ritirato il passaporto per pericolo di fuga, ma era gi\u00e0 troppo tardi perch\u00e9 Craxi, come si seppe solo il 18 maggio, era gi\u00e0 ad Hammamet, in Tunisia; il 5 maggio era stato avvistato a Parigi. Il 21 luglio 1995 Craxi fu dichiarato ufficialmente latitante.\nIl 13 luglio 1994 il Governo eman\u00f2 un decreto-legge (cosiddetto \u00abdecreto Biondi\u00bb \u2013 dall'allora Ministro della Giustizia Alfredo Biondi \u2013 spregiativamente soprannominato dai critici \u00abdecreto salvaladri\u00bb) che favoriva gli arresti domiciliari nella fase cautelare per la maggior parte dei crimini di corruzione: erano invece esclusi dal decreto i reati che riguardavano la criminalit\u00e0 organizzata, il terrorismo, l'eversione, il sequestro di persona e il traffico di stupefacenti. Nel merito un imputato poteva essere tenuto in carcere solo se il rischio di fuga era effettivo e ogni altra misura appariva inadeguata. Veniva inoltre ampliata la possibilit\u00e0 del patteggiamento.\nIl decreto fu votato lo stesso giorno in cui alle semifinali del Campionato mondiale di calcio 1994, l'Italia sconfiggeva la Bulgaria. Questa coincidenza aliment\u00f2 il sospetto che si volesse sfruttare un momento in cui l'opinione pubblica era distratta dai Mondiali. Francesco Saverio Borrelli dichiar\u00f2 polemicamente: \u00abHanno approfittato di una partita di pallone per fare il decreto\u00bb. I ministri approvarono il decreto all'unanimit\u00e0 (nonostante qualche scetticismo di Raffaele Costa e Altero Matteoli) e il giorno dopo fu firmato dal Capo dello Stato.\nQualche giorno dopo furono diffuse le prime immagini dei politici accusati di corruzione, che uscivano dal carcere per effetto del decreto Biondi. Fra le scarcerazioni pi\u00f9 clamorose vi fu quella dell'ex Ministro della Sanit\u00e0 Francesco De Lorenzo, che venne contestato da un gruppo di giovani mentre raggiungeva la sua abitazione nel centro di Roma. L'uscita di De Lorenzo dal carcere provoc\u00f2 numerose polemiche in quanto la gente trovava particolarmente odiosi i furti ai danni del Servizio Sanitario Nazionale.\nLa maggior parte dei magistrati del \"pool\" Mani pulite dichiararono che avrebbero rispettato le leggi dello Stato, incluso il \u00abdecreto Biondi\u00bb, ma che non potevano lavorare in una situazione di conflitto tra il dovere e la loro coscienza, chiedendo, con un comunicato letto da Di Pietro in diretta televisiva, di venire \u00abassegnati ad altri incarichi\u00bb. Nel testo, firmato da Antonio Di Pietro, Piercamillo Davigo, Francesco Greco e Gherardo Colombo, c'era scritto:\nL'opinione pubblica insorse indignata: il cosiddetto \"popolo dei fax\" comunic\u00f2 il proprio dissenso alle redazioni dei giornali e delle televisioni. I magistrati di Genova rinunciarono alle \u00abdeleghe\u00bb, ossia alle loro specifiche mansioni: Alleanza Nazionale e la Lega Nord, alleati di Berlusconi, presero le distanze dal decreto, che venne frettolosamente ritirato. Si parl\u00f2 in effetti di un malinteso e il Ministro dell'Interno, Roberto Maroni, sostenne che il testo non corrispondeva ai contenuti approvati durante il Consiglio dei ministri.\nSecondo una dichiarazione dello stesso Maroni, il decreto sarebbe stato ispirato dal Ministro della Difesa Cesare Previti, avvocato di Berlusconi.\nIl 29 luglio venne arrestato (e poi scarcerato) Paolo Berlusconi con l'accusa di corruzione.\nLa denuncia contro il \"pool\".\nA settembre, il Ministro per i rapporti con il Parlamento Giuliano Ferrara annuncia la sua intenzione di denunciare il \"pool\" per attentato alla Costituzione. Verr\u00e0 denunciato solo Borrelli e in seguito prosciolto.\nIl 29 settembre, Sergio Cusani denunci\u00f2 i giudici del \"pool\" per diffamazione e omissione d'atti d'ufficio. Il generale Giuseppe Cerciello, imputato nello scandalo delle \u00abFiamme sporche\u00bb, denunci\u00f2 Borrelli, Colombo e Di Pietro al CSM per presunte manovre intorno al GIP Andrea Padalino. I processi dimostreranno che queste accuse erano tutte invenzioni.\nDi Pietro prosegu\u00ec le sue indagini nei confronti di Berlusconi: il 3 ottobre venne arrestato Giulio Tradati, altro \"manager\" Fininvest, il fratello Paolo fu rinviato a giudizio. Vennero scoperte nuove prove sui fondi segreti di Craxi, tra cui una super-tangente di 10 miliardi di lire di Berlusconi all'ex segretario socialista, tramite la societ\u00e0 \"offshore\" All Iberian.\nIl 14 ottobre il Ministro di Grazia e Giustizia Biondi fece partire la prima ispezione contro i magistrati. Per gli ispettori, le inchieste del \"pool\" erano tutte corrette. La Falange Armata invi\u00f2 nuove minacce: \u00abDi Pietro ha i giorni contati. La sua vita \u00e8 destinata a finire presto\u00bb.\nIl 9 novembre i magistrati trovarono, perquisendo l'abitazione dell'avvocato Fininvest Massimo Maria Berruti, la prova che Berlusconi avrebbe ordinato di inquinare le prove sulla corruzione dell'azienda; si trattava di un cartoncino intestato alla presidenza del Consiglio dei ministri con la scritta \u00abPASSI di udienza\u00bb e la data dell'8 giugno 1994. Quel giorno Berruti entr\u00f2 a Palazzo Chigi alle 20:45 per parlare con il Presidente del Consiglio e, uscito dopo circa mezz'ora, telefon\u00f2 a casa di un finanziere in pensione, l'ex maresciallo Alberto Corrado, per chiedergli di far tacere Angelo Tanca, accusato di aver ricevuto soldi dopo un controllo fiscale alla Mondadori nel 1991.\nIl 21 novembre, su ordine di Borrelli, i carabinieri notificavano per telefono a Berlusconi l'invito a comparire e gli comunicarono due dei tre capi d'imputazione a lui attribuiti. La notizia venne rivelata in esclusiva l'indomani dal \"Corriere della Sera\" e il Cavaliere accus\u00f2 i magistrati di aver violato il segreto istruttorio, passando la notizia al giornale. Si scoprir\u00e0 poi che erano state fonti vicine a Berlusconi a passare la notizia al \"Corriere\". Le indagini della procura di Brescia videro i magistrati prosciolti dall'accusa di violazione del segreto (perch\u00e9 il segreto cade nel momento in cui l'interessato viene a conoscenza dell'invito a comparire) e le accuse di Berlusconi archiviate.\nIl 23 novembre l'assicuratore Giancarlo Gorrini si rec\u00f2 al Ministero di Grazia e Giustizia e denunci\u00f2 Di Pietro: lo avrebbe ricattato e avrebbe preteso da lui un prestito di 100 milioni senza interessi, una Mercedes, l'affidamento alla moglie, l'avvocato Susanna Mazzoleni, di tutte le cause della sua compagnia, l'accollo di tutti i debiti contratti alle corse ippiche da un certo Eleuterio Rea. Il 24, Biondi avvi\u00f2 un'inchiesta parallela e segreta sul magistrato. Ma il capo degli ispettori, Dinacci, confid\u00f2 al giudice De Biasi (incaricato di condurre l'inchiesta) che \u00abPreviti ha detto di distruggere Di Pietro e che Gorrini era stato pagato\u00bb.\nIl 26 novembre, Di Pietro venne avvertito dallo stesso Previti che al Ministero gli stavano preparando una \u00abpolpetta avvelenata\u00bb. Dopo essersi consultato con i colleghi del \"pool\", Di Pietro decise di redigere una memoria da inviare al CSM. Poi cambi\u00f2 idea e il 6 dicembre, dopo l'ultima requisitoria per il processo Enimont, si dimise dalla magistratura. Un coro di commenti furibondi, e di accuse veementi ai \u00abpoteri forti\u00bb che avevano indotto Di Pietro all'abdicazione, si lev\u00f2 da tutto il Paese. L'ANM disse che la democrazia era a rischio, in termini quasi analoghi si espresse Massimo D'Alema, vi furono \"sit-in\" e manifestazioni in cui la frase ricorrente era: \u00abCi ha lasciati soli\u00bb. La folla radunata davanti al Palazzo di giustizia milanese osannava la Procura e inveiva contro il governo. Ci furono episodi d'intolleranza contro Gianni Pilo, deputato di Forza Italia, e il radicale Marco Taradash. Berlusconi afferm\u00f2 che l'uscita di Di Pietro dalla magistratura lasciava l'amaro in bocca, ma nessuno gli diede credito.\nL'inchiesta sulle \u00abFiamme sporche\u00bb venne trasferita dalla Cassazione a Brescia. De Biasi archivi\u00f2 l'inchiesta su Di Pietro, scagionandolo completamente: \u00abI fatti non hanno nessuna rilevanza disciplinare\u00bb.\nBerlusconi era in difficolt\u00e0, oltre che per le vicende giudiziarie, anche sul piano politico e governativo: il 12 novembre ci fu lo sciopero generale contro la riforma delle pensioni, contestata anche dagli alleati leghisti. Nel pomeriggio del 14 novembre Bossi s'incontr\u00f2 con Rocco Buttiglione e D'Alema (parlamentari dell'opposizione) e i tre decisero di sfiduciare insieme il governo; tre giorni dopo arrivarono le mozioni di sfiducia, una del PDS, una firmata dalla Lega e dai popolari di Buttiglione (pi\u00f9 una terza del PRC).\nIl 19 dicembre Berlusconi, in un messaggio video, denunci\u00f2 al Paese il \u00absopruso\u00bb perpetrato nei confronti dei cittadini che il 27 e 28 marzo gli avevano dato la maggioranza parlamentare, e l'iniquit\u00e0 della crisi in atto; tre giorni dopo Bossi annunci\u00f2 ufficialmente che la Lega Nord avrebbe tolto la fiducia all'esecutivo, nonostante le spaccature interne, e Berlusconi (senza aspettare la pronuncia del Parlamento) present\u00f2 a Scalfaro le dimissioni del governo che restava in carica per l'ordinaria amministrazione.\nDenunce contro Di Pietro e altri magistrati.\nIl 13 gennaio Lamberto Dini ricevette l'incarico di formare un governo tecnico che ottenne la fiducia alla Camera 302 voti favorevoli (il fronte progressista e la Lega Nord), 270 astenuti (il Polo per le Libert\u00e0) e 39 voti contrari (il PRC); il voto fu bissato senza troppe variazioni in Senato.\nA febbraio la denuncia di Cusani contro Di Pietro fu archiviata dal GIP di Brescia. Venne sventato un attentato contro Gerardo D'Ambrosio.\nIl GICO di Firenze riapr\u00ec l'inchiesta Autoparco. Alla Procura venne consegnato un dossier di 263 pagine, con accuse precise contro i magistrati Di Maggio, Nobili, Armando Spataro e Ilda Boccassini. La Procura archivi\u00f2 poi, definitivamente, l'inchiesta.\nIn primavera Di Pietro, dopo alcuni incontri con Berlusconi e Previti avvenuti presso lo studio legale di quest'ultimo, neg\u00f2 un suo prossimo ingresso in politica, chiarendo che non avrebbe appoggiato alcun partito.\nIl 7 aprile Di Pietro venne denunciato dall'avvocato Carlo Taormina e dal generale Cerciello per presunte pressioni su un maresciallo dei carabinieri affinch\u00e9 denunciasse Berlusconi e Cerciello. Il maresciallo sment\u00ec tutto e l'accusa venne archiviata dal GIP di Brescia.\nIl 13 aprile Berlusconi, in un'intervista al programma televisivo \"Tempo reale\", sostenne che Di Pietro gli avrebbe confidato che non condivideva affatto l'invito a comparire stilato contro di lui, ma l'ormai ex PM sment\u00ec.\nIl 5 maggio, il Ministro della Giustizia Filippo Mancuso annunci\u00f2 una nuova ispezione a Milano. I giudici avrebbero fatto pressioni sugli ispettori, gi\u00e0 inviati da Biondi, affinch\u00e9 scagionassero il \"pool\". Venne aperta un'inchiesta anche sui suicidi di Gabriele Cagliari e di Sergio Moroni. Le ispezioni scagionarono totalmente il \"pool\" e, nella relazione, Mani pulite viene difesa per \u00abl'estrema correttezza dell'azione dei magistrati\u00bb.\nIl PG Catelani avvi\u00f2 un'indagine informale contro Borrelli. Un settimanale aveva pubblicato le foto del magistrato impegnato a cavalcare un cavallo con la sigla G.G. (le iniziali di Giancarlo Gorrini). In realt\u00e0 il cavallo apparteneva a Giovanni Gennari, figlio del noto finanziere Giuseppe Gennari, colui che nel 1992 fu protagonista della scalata alla Banca Nazionale dell'Agricoltura; Borrelli denunci\u00f2 Catelani al CSM.\nIl 20 maggio Berlusconi e altri dirigenti Fininvest furono rinviati a giudizio con l'accusa di aver corrotto la Guardia di Finanza.\nA giugno 1995 il PM bresciano Fabio Salamone interrog\u00f2 Gorrini e Paolo Pillitteri, quindi iscrisse Di Pietro nel registro degli indagati per concussione: avrebbe premuto sugli imprenditori Gorrini e D'Adamo affinch\u00e9 si accollassero i debiti di Rea. L'11 giugno Di Pietro venne inquisito per un'altra concussione ai danni di Gorrini (un prestito di 100 milioni, una Mercedes e un pacchetto sinistri dell'assicurazione di Gorrini a favore dello studio della moglie dell'ex PM, Susanna Mazzoleni). Il 19 sempre Salamone indagava Di Pietro per abuso d'ufficio e per pressioni sui politici milanesi per far diventare Rea il comandante dei vigili urbani milanesi.\nIl quotidiano \"il Giornale\" pubblic\u00f2 un nuovo \"scoop\" contro Davigo: il magistrato sarebbe stato membro di una cooperativa diretta dal generale Cerciello, accusato di corruzione. In realt\u00e0 Davigo aveva lasciato la cooperativa subito dopo l'ingresso di Cerciello.\nBerlusconi present\u00f2 un esposto alla Cassazione per presunte fughe di notizie ai suoi danni e per l'accanimento persecutorio del \"pool\" nei confronti delle sue aziende.\nIl 20 giugno si diffuse la falsa notizia che Di Pietro sarebbe stato arrestato. Poco dopo, il 30 giugno, Bettino Craxi dalla Tunisia inviava un lungo fax a tutte le redazioni dei giornali in cui riportava i tabulati telefonici che gli aveva consegnato Parisi e si dichiarava disponibile a farsi interrogare da Salamone. In una lettera a \"il Giornale\", Craxi spieg\u00f2 che \u00able recenti inchieste stanno dimostrando che Mani Pulite era tutta un bluff. Avevo ragione io quando sostenevo che Di Pietro era manovrato\u00bb. In una successiva missiva, Craxi denunci\u00f2 un viaggio di Di Pietro in Costa Rica, durante il quale egli avrebbe concordato con \u00abalti esponenti della finanza internazionale\u00bb le indagini di Mani pulite. Si scoprir\u00e0 poi (sul momento, appena divulgate le accuse, Di Pietro aveva smentito di esser mai stato in Costa Rica e in Austria) che Di Pietro fu mandato col\u00e0 per ragioni di sicurezza, in quanto un pentito aveva rivelato che la mafia voleva ucciderlo.\nIl dossier Achille e il caso Dinacci.\nNel settembre 1995 Di Pietro denunci\u00f2 due agenti della sua scorta: anzich\u00e9 proteggerlo, riferivano ad altri i suoi spostamenti. Denunci\u00f2 anche l'agente del SISMI, Roberto Napoli, che confess\u00f2 di averlo spiato su ordine dei servizi segreti (il cosiddetto \u00abdossier Achille\u00bb ordinato da un mandante sconosciuto per infangare il \"pool\") dalla fine del 1992.\nNel frattempo per\u00f2 Di Pietro ricevette nuove accuse: avrebbe pagato un affitto a prezzi stracciati per un appartamento nel centro di Milano e per abuso d'ufficio nel piano d'informatizzazione della procura di Milano, da lui diretto alla fine degli anni ottanta. Accuse di ogni tipo (tra cui il falso ideologico e l'abuso d'ufficio) arrivarono anche contro Davigo, Borrelli, Colombo e altri magistrati milanesi. A novembre la Procura della Repubblica di Roma indag\u00f2 contro Borrelli, Davigo, Colombo e il GIP Italo Ghitti, perch\u00e9 avrebbero ricattato il capo degli ispettori ministeriali, Ugo Dinacci, tramite un'inchiesta su suo figlio Filippo.\nIl 20 dicembre 1995 fu chiesto parallelamente il rinvio a giudizio di Di Pietro per \u00abconcussione e abuso d'ufficio\u00bb (si trattava in particolare delle note frequentazioni di Di Pietro con il bancarottiere Gorrini e con il capo dei vigili urbani milanesi Eleuterio Rea); e di Paolo Berlusconi, Cesare Previti, Ugo Dinacci (magistrato e ispettore ministeriale in missione a Milano) per avere ordito un complotto contro l'ex PM, costringendolo ad abbandonare la magistratura. I GIP bresciani accertarono che Di Pietro non aveva commesso nessun reato; al massimo avrebbe potuto rispondere, come magistrato, di alcuni comportamenti sul piano disciplinare. Ma poich\u00e9 magistrato non era pi\u00f9, ogni questione penale era chiusa. Allo stesso modo stabiliranno che non c'era stata alcuna congiura per far dimettere Di Pietro, dato che la sua decisione di lasciare la magistratura era precedente a ogni possibile manovra del clan berlusconiano.\nFra la fine del 1996 e l'inizio del nuovo anno, Di Pietro e il \"pool\" vennero via via scagionati da tutte le accuse. Gi\u00e0 a dicembre 1995, il GIP di Brescia archivi\u00f2 tutte le inchieste di Salamone. Quest'ultimo venne anzi censurato e denunciato al CSM: era il fratello di un uomo fatto condannare da Di Pietro a 18 mesi di carcere. Il 16 gennaio 1998 Salamone fu condannato definitivamente dal CSM.\nIl 29 marzo, il GIP di Brescia assolse Di Pietro per tutti i reati a lui ascritti (in particolare per le accuse di Gorrini) con la formule: \u00abI fatti non sussistono\u00bb. La Corte d'appello conferm\u00f2 successivamente questa sentenza il 9 luglio 1997. La sentenza, inoltre, accusava Gorrini di aver concordato le varie accuse contro Di Pietro insieme a Paolo Berlusconi e a Sergio Cusani.\nI sottufficiali dei carabinieri Giovanni Strazzeri e Felice Corticchia vennero condannati per calunnia nei confronti di Di Pietro. Salamone ha successivamente denunciato Di Pietro per diffamazione, ma la sua citazione fu successivamente rigettata dal Tribunale civile di Roma il 13 ottobre 2003.\nSempre nel 1996 si tennero le nuove elezioni politiche anticipate: vinse L'Ulivo, coalizione di centrosinistra. Romano Prodi divent\u00f2 Presidente del Consiglio e Di Pietro fu nominato Ministro dei Lavori Pubblici. Si dimise pochi mesi dopo perch\u00e9 raggiunto da nuove accuse. Definitivamente prosciolto, nel 1997, si candid\u00f2 al Senato con L'Ulivo, nel collegio del Mugello, ritenuto un collegio \u00abblindato\u00bb del centrosinistra, rimasto vacante per le dimissioni di Pino Arlacchi, dove fu eletto con circa il 67% dei consensi battendo Giuliano Ferrara, avversario del Polo che deliberatamente si candid\u00f2 contro Di Pietro (prese il 16,14% dei voti), e Sandro Curzi, sostenuto da PRC e Verdi che prese il 13%.\nAvvenimenti successivi e conseguenze.\nL'apparente trionfo della \u00abrivoluzione dei giudici\u00bb si dimostr\u00f2 di breve durata. Quando la Prima Repubblica sprofond\u00f2 definitivamente, \u00abci fu la reazione (imprevista) di un pezzo minoritario ma assai rampante della borghesia, guidato da Silvio Berlusconi, che devi\u00f2 la rotta che giornali, magistrati e poteri economici (soprattutto quelli che si radunavano attorno alla famiglia Agnelli) avevano previsto. \u00c8 nata cos\u00ec [...] la seconda repubblica\u00bb.\nFra la met\u00e0 degli anni novanta e i primi anni del nuovo secolo la questione della corruzione politica cal\u00f2 nell'ordine delle priorit\u00e0 dell'azione pubblica. Simbolo drammatico di questo ritorno al passato fu, da un lato, un nuovo scandalo che coinvolse le Ferrovie dello Stato nel 1996 e, dall'altro lato, il suicidio dell'imprenditore brianzolo Ambrogio Mauri, regolarmente escluso dagli appalti per la fornitura di automezzi perch\u00e9 si rifiutava di pagare tangenti, il 21 aprile 1997.\nUn'altra chiave interpretativa del calo di tensione intorno alle inchieste \u00e8 stata offerta dal passaggio dalle inchieste macroscopiche contro i personaggi pubblici a quelle contro la criminalit\u00e0 diffusa nella societ\u00e0.\n\u00abFinch\u00e9 \u2013 disse Borrelli \u2013 si tratt\u00f2 di colpire i grandi della politica, non ci furono grandi reazioni contrarie, anzi. Ma quando si and\u00f2 oltre, apparve chiaro che la corruzione non riguardava solo la politica, ma larghe fasce della societ\u00e0: investiva gli alti livelli proprio in quanto partiva dal basso. Il cittadino medio ebbe la sensazione che i \u201cmoralisti\u201d della Procura di Milano volessero davvero passare lo straccio bagnato su tutta la facciata del Paese, sulla coscienza civile di tutti gli italiani. Parlo del cittadino medio che vive spesso di piccoli espedienti, amicizie, raccomandazioni, mancette per campare e rimediare all'inefficienza della PA. A quel punto la gente cominci\u00f2 a dire: \u201cAdesso basta, avete fatto il vostro lavoro, ci avete liberato dalla piovra della vecchia classe politica che ci succhiava il sangue, ma ora lasciateci campare in pace\u201d\u00bb.\nAnche Piercamillo Davigo e Marcello Maddalena (magistrato di Torino) espressero concetti analoghi: parlando con un collega, Davigo disse che \u00abi progressisti ci distruggeranno e lo faranno con pi\u00f9 astuzia di quelli del centrodestra: senza farsene accorgere, senza strillare, e questa volta senza nemmeno incontrare ostacoli dall'altra parte. Saranno tutti d'accordo, quando si tratter\u00e0 di disarmarci\u00bb.\nMaddalena aggiunse che sarebbe stata la sinistra ad attuare la normalizzazione, spiegando che \u00abd'altra parte \u00e8 sempre stato cos\u00ec: facile stare dalla parte dei magistrati quando si \u00e8 all'opposizione. Ma basta che un partito si avvicini all'area di Governo, e automaticamente vede i poteri di controllo indipendenti \u2013 dalla magistratura alla stampa \u2013 come una minaccia. \u00c8 un processo che \u00e8 gi\u00e0 iniziato con il Governo Dini, e che proseguir\u00e0 ora che al Governo tecnico \u00e8 subentrato un Governo politico. Avremo ben poco da stare allegri, nei prossimi anni\u00bb.\nLa strategia della prescrizione.\nDopo il 1994 il rischio che i processi venissero cancellati a causa della prescrizione divenne molto concreto e la cosa era chiara sia ai giudici che ai politici. Durante questo periodo alcuni scrittori e commentatori politici individuarono una comune volont\u00e0 di opporsi alla magistratura da parte di entrambe le coalizioni politiche. Secondo questi opinionisti \u2013 che all'epoca denunciarono un'asserita alleanza politica di fatto contro la magistratura \u2013 sia il Polo per le Libert\u00e0 sia L'Ulivo (specialmente durante i governi presieduti da Massimo D'Alema) avrebbero ignorato le richieste del sistema giudiziario di finanziamenti per acquistare dotazioni e attrezzature. Secondo gli stessi autori, inoltre, le riforme giudiziarie promosse dal centrosinistra avrebbero reso i gi\u00e0 penosamente lenti processi italiani ancora pi\u00f9 lenti e avrebbero reso pi\u00f9 facile e frequente la caduta in prescrizione di numerosi reati.\nAl contrario, la totalit\u00e0 della dottrina ha salutato positivamente l'intento del legislatore di introdurre nell'ordinamento italiano i principi del primato del contraddittorio e della parit\u00e0 delle armi tra accusa e difesa \u2013 entrambi tipici dei sistemi giuridici delle democrazie liberali europee \u2013 pur manifestando talvolta qualche riserva in merito alla loro applicazione concreta.\nCraxi e Previti.\nI destinatari pi\u00f9 illustri delle inchieste condotte dalla magistratura milanese ebbero sorti diverse. Craxi accumul\u00f2 diversi anni di condanne definitive e scelse la latitanza \u2013 secondo i suoi sostenitori, l'esilio volontario \u2013 ad Hammamet in Tunisia, dove risiedette dal 1994 fino alla sua morte, avvenuta il 19 gennaio 2000.\nAl momento della morte Craxi aveva collezionato due condanne definitive (5 anni e 6 mesi per corruzione nell'inchiesta Eni-SAI, 4 anni e 6 mesi per finanziamento illecito della Metropolitana Milanese) e il 15 ottobre 1999 attraverso i suoi legali present\u00f2 ricorso presso la Corte europea dei diritti dell'uomo contro la condanna per finanziamento illecito, sostenendo che la Procura di Milano aveva abusato dei propri poteri e che la Corte d'appello (per via del presidente Renato Caccamo) aveva fissato la data del secondo processo d'appello prima di ricevere il fascicolo dal tribunale, con un'idea preconcetta sulla colpevolezza dell'imputato dovuta ad una campagna di stampa colpevolista. Il 31 ottobre 2001 la Corte respinse il ricorso, sostenendo che i magistrati milanesi non hanno abusato dei propri poteri, che l'iter giudiziario ha seguito i canoni del \u00abgiusto processo\u00bb e che il presidente Caccamo non aveva nessun'idea preconcetta nei confronti di Craxi (le cui riserve \u00abnon si fondano su nessun elemento concreto\u00bb), aggiungendo che l'ex segretario socialista \u00e8 stato condannato per corruzione e non per le sue idee politiche.\nNel 2002 invece lo Stato fu condannato per violazione dell'articolo 6 (sul giusto processo), in quanto durante i processi a carico di Craxi, i suoi legali non avevano potuto interrogare in aula tutti i testimoni. Nel 2003 inoltre \u00e8 stato accolto il ricorso presentato dall'ex presidente del Consiglio (e portato avanti, dopo la sua morte, dai familiari) contro lo Stato, condannato per violazione dell'articolo 8 della Convenzione europea dei diritti umani, che sancisce il diritto al rispetto della vita privata. Si tratta della seconda vittoria postuma per Bettino Craxi a Strasburgo. La vicenda in questione riguarda le intercettazioni telefoniche tra la residenza tunisina di Craxi, ad Hammamet, e l'Italia, disposte dalla magistratura milanese nel 1995, nel quadro del processo \"Metropolitana Milanese\". Su questo episodio la Corte ha emesso una duplice condanna. I giudici europei, all'unanimit\u00e0, hanno constatato che \u00able autorit\u00e0 italiane non hanno seguito le procedure legali\u00bb, quando, durante un'udienza del processo, furono letti dal pm milanese Paolo Ielo degli estratti delle intercettazioni. Infatti, \u00abnon c' \u00e8 stata un'udienza preliminare nel corso della quale le parti e il giudice avrebbero potuto escludere i passaggi delle conversazioni intercettate privi di rapporto con la procedura\u00bb.\nNel 1998 invece Cesare Previti, ex avvocato del gruppo Fininvest e parlamentare di Forza Italia, evit\u00f2 il carcere grazie all'intervento del Parlamento che vot\u00f2 contro la richiesta d'arresto, anche se Berlusconi e i suoi alleati erano all'opposizione. Il procedimento prosegu\u00ec e produsse una condanna per corruzione in atti giudiziari, confermata dalla Cassazione, con la conseguenza della decadenza dalla carica di deputato nel 2007, a seguito della perdita dei requisiti di elettorato passivo.\nLe elezioni del 2001: le vittorie di Berlusconi e l'affermazione elettorale di Di Pietro.\nLe elezioni politiche del 2001 segnarono una nuova vittoria di Silvio Berlusconi e della Casa delle Libert\u00e0, la coalizione che lo sosteneva, i quali ebbero la meglio sull'Ulivo e sul suo candidato Francesco Rutelli. L'esito elettorale fu considerato un segnale importante della nuova considerazione che Mani pulite aveva, a distanza di dieci anni, nell'opinione pubblica: un atteggiamento indifferente se non ostile per quella che venne considerata una stagione chiusa. Persino i politici che nel biennio 1992-1994 avevano sostenuto apertamente il \"pool\" cambiarono idea: la Lega Nord denunci\u00f2 un uso abusivo e prevaricatore della giustizia da parte di certa magistratura, Gianfranco Fini riconobbe i meriti dei giudici nel saper eliminare un sistema corrotto, ma sostenne che essi non avevano saputo fermarsi entro i propri confini.\nAntonio Di Pietro, dopo non aver dato la fiducia nel 2000 al governo Amato II si candid\u00f2 da solo con il movimento Italia dei Valori nelle elezioni politiche del 2001 e, nonostante avesse conseguito il 3,89% dei suffragi, non riusc\u00ec ad entrare in Parlamento, a causa della soglia di sbarramento della legge elettorale. L'ingresso avvenne poi, nel 2006, a seguito della vittoria elettorale di Prodi, che lo nomin\u00f2 di nuovo Ministro, e fu confermato nel 2008 dalla scelta di Veltroni di consentire solo all'IdV l'apparentamento con il suo Partito Democratico.\nStatistiche.\nL'inchiesta Mani pulite, durata due anni e condotta da cinque magistrati, ha portato a fra condanne e patteggiamenti definitivi.\nGli autori del libro \"Mani pulite. La vera storia\" (2012) affermano che dei 430 assolti nel merito (il 19%), non tutti sono stati riconosciuti estranei ai fatti. Alcuni imputati (gli autori citano come esempio 250 imputati per le tangenti riguardanti la Cariplo) pur avendo commesso il fatto, non sono stati ritenuti punibili: i giudici hanno ritenuto che il fatto sia stato commesso, ma li hanno assolti con la formula \u00abil fatto non costituisce reato\u00bb in quanto non vennero considerati pubblici ufficiali. In quest'ottica gli assolti perch\u00e9 riconosciuti estranei ai fatti contestati scenderebbero a circa 150 (il 6%). Gli autori aggiungono inoltre che di quei 150 molti sono stati assolti grazie alle riforme giudiziarie dell'Ulivo, che tramite l'art. 513 c.p.p. (giudicato poi incostituzionale) e la riforma denominata \u00abgiusto processo\u00bb, hanno invalidato le prove di vari procedimenti.\nVi \u00e8 tuttavia da dire che nel momento in cui vi \u00e8 una promessa corresponsione in denaro o altra utilit\u00e0 ad una persona perch\u00e9 questa ponga in essere un determinato atto, nell'ordinamento giuridico italiano non vi \u00e8 alcun reato, a meno che quest'ultima non sia appunto un pubblico ufficiale, nel qual caso possono profilarsi i reati di corruzione o concussione. Viceversa, come risulta nella maggioranza dei processi di Mani pulite conclusisi con l'assoluzione, la questione attiene ai rapporti tra privati cittadini che non integrano in alcun modo il fatto-reato.\n\u00c8 stato infine sottolineato da autorevole dottrina come l'orientamento della magistratura nel suo complesso sia stato, in quel periodo, particolarmente rigorista in ambito di reati contro la pubblica amministrazione: ci\u00f2 sarebbe stato permesso, tra l'altro, dalla peculiare indeterminatezza di fondo della fattispecie di concussione (art. 317 c.p.), ritenuta suscettibile di rilievi di incostituzionalit\u00e0. \u00c8 stata infatti ricondotta a \u00abconcussione\u00bb anche la condotta del pubblico ufficiale che aveva ricevuto danaro da privati senza aver esercitato su di loro alcun tipo di pressione, limitandosi a beneficiare degli effetti dell'operato di chi l'aveva preceduto nella carica (cosiddetta \u00abconcussione ambientale\u00bb).\nUn tale rigorismo \u00e8 stato difeso dall'ex procuratore Gerardo D'Ambrosio, ancora tre lustri dopo:\nIl costo delle tangenti.\nNel 1992 l'economista Mario Deaglio calcol\u00f2 la ricaduta economica del giro di tangenti sui conti dello Stato, e quindi, in definitiva, sulle tasche dei cittadini. Infatti, la lievitazione dei costi degli appalti, finalizzata all'ottenimento dei margini fraudolenti, nonch\u00e9 i lavori pubblici inventati per generare il giro di tangenti, ha una ripercussione rilevante sui costi che lo Stato si accolla per la gestione della cosa pubblica, tale che, in alcuni casi, l'esborso per le opere pubbliche viene ad essere due, tre, quattro e pi\u00f9 volte il corrispettivo per analoghe opere pubbliche realizzate in altri Paesi europei.\nDeaglio ha stimato che il giro delle tangenti generasse orientativamente:\nSecondo uno studio del settimanale \"Il Mondo\", pubblicato nel 1992, la linea M3 della metropolitana di Milano costava 192 miliardi a chilometro, contro i 45 miliardi della metropolitana di Amburgo; il passante ferroviario aveva previsioni di spesa per 100 miliardi a chilometro in dodici anni di lavoro, mentre quello di Zurigo (costruito in sette anni) costava 50 miliardi a chilometro; i lavori per l'ampliamento dello stadio Giuseppe Meazza sono costati pi\u00f9 di 180 miliardi e sono durati pi\u00f9 di due anni, quelli dello stadio Olimpico di Barcellona sono costati 45 miliardi e sono stati completati in 18 mesi.\nDi fatto, il 1992 fu un anno drammatico per i conti dello Stato, con l'Italia che si trovava lontanissima dai parametri di Maastricht per entrare nell'Unione europea; il tasso d'inflazione era al 6,9% (invece che al 3), il deficit di bilancio all'11% (anzich\u00e9 al 3), mentre il rapporto debito/PIL era al 118% (non doveva superare il 60). Il 13 agosto 1992 l'agenzia Moody's declass\u00f2 la valutazione italiana ad Aa2 per via dell'insicurezza degli investimenti realizzabile in Italia in quel momento, mentre il 16 settembre il valore della lira negli scambi con le altre monete croll\u00f2 fino al punto da uscire dallo SME.\nPer porre un argine alla bancarotta, il governo Amato fu costretto a varare, nell'autunno di quell'anno, una legge finanziaria pesantissima per l'epoca: miliardi di tasse, con in aggiunta il prelievo forzato del 6 per mille su tutti i conti correnti bancari italiani, considerato il vero e proprio \u00abscontrino finale\u00bb di Tangentopoli. Si attu\u00f2 la privatizzazione di quattro importanti aziende pubbliche \u2013 Enel, Eni, INA e IRI \u2013 e a questo proposito l'ex presidente Consob Guido Rossi dichiar\u00f2: \u00abSenza Mani pulite non ci sarebbe stata la svolta delle privatizzazioni e l'Italia non sarebbe uscita dal suo sistema di \"capitalismo senza mercato\"\u00bb.\nNel 1996, al momento dell'insediamento del governo Prodi, la situazione dei conti era migliorata, anche se ancora lontana dai parametri europei: il tasso d'inflazione era al 4,7%, il deficit di bilancio al 6,6%, il rapporto debito/PIL al 123%.\nLa critica storiografica.\nGi\u00e0 mentre il fenomeno era in corso, si avanz\u00f2 il sospetto che fosse insufficiente a sradicare stabilmente la corruzione dai costumi politico-amministrativi dell'Italia.\nNel rapporto \"La corruzione politica al Nord e al Sud. I cambiamenti da Tangentopoli ad oggi\", curato dal professor Rocco Sciarrone per la Fondazione Res, \u00e8 ad esempio emerso che i crimini di corruzione del successivo ventennio hanno visto che \u00abquasi la met\u00e0 dei politici coinvolti (oltre il 40%) fa carriera a cavallo tra il pre e post Tangentopoli. La quota meno rilevante di politici corrotti \u00e8 uscita di scena con Mani pulite (26,6%) mentre quasi un terzo del totale (31,6%) ha avviato la sua carriera dopo quello spartiacque\u00bb.\nLa critica storiografica successiva si \u00e8 domandata perch\u00e9 appare fondato il sospetto che l'inchiesta sia stata insufficiente a sradicare il fenomeno corruttivo in Italia: era stato molto semplice \"trovare un capro espiatorio nella corruzione dei partiti. Dimenticando che l\u2019esplosione della spesa pubblica si era accompagnata a pratiche del consenso, distributive e clientelari, delle quali gli stessi cittadini avevano usufruito. E che la stessa corruzione era un fenomeno che poneva in relazione la politica con quella societ\u00e0 civile che si voleva monda da ogni colpa\".\nLa rivalutazione di Mani pulite.\nMani pulite \u00e8 tuttora al centro di un ampio dibattito storiografico e politico. Le inchieste sono state difese e rivalutate da molti sostenitori della \u00abpolitica pulita\u00bb come i giornalisti Massimo Fini, Peter Gomez e Marco Travaglio, che hanno scritto libri e articoli in difesa dei magistrati. .\nPer altro verso, \u00e8 stato notato che \"le conseguenze di Tangentopoli avrebbero finito per essere rivoluzionarie per molti dei principali politici associati con la Prima Repubblica, ma l\u2019inchiesta aveva poco in comune con la maggior parte delle rivoluzioni. Ad esempio non si trattava di un tentativo di rovesciare lo Stato in nome della causa di un nuovo gruppo o di una classe o tantomeno in nome di un nuovo ideale. N\u00e9 ci si trovava di fronte al caso di politici sconfitti e sottoposti a giudizio dopo la caduta di un precedente regime, come avviene nel caso di delle dittature fasciste, comuniste, o di qualsiasi altro tipo. Ci\u00f2 che in realt\u00e0 merita di essere sottolineato, \u00e8 il modo in cui i giudici stessi si trovarono a \u00abportare in giudizio un regime addirittura prima della sua caduta\u00bb (Piercamillo Davigo). Bast\u00f2 che alcuni giudici facessero uso delle leggi penali esistenti, molte delle quali erano state approvate dagli stessi politici ora sotto processo, affinch\u00e9 si arrivasse a delegittimare non soltanto singoli uomini politici o fazioni, ma un\u2019intera classe politica.\"\nLa proposta di commissione parlamentare d'inchiesta.\n per accertare gli illeciti arricchimenti conseguiti da titolari di cariche elettive e direttive, nonch\u00e9 per formulare idonee proposte per la devoluzione allo Stato dei patrimoni di non giustificata provenienza e per la repressione delle associazioni a delinquere di tipo politico. Nella XI legislatura la Camera dei deputati giunse ad approvare all'unanimit\u00e0, il 7 luglio 1993, un testo unificato che recepiva l'esigenza della Commissione d'inchiesta, ma il relativo disegno di legge (divenuto Atto Senato n. 1369) si aren\u00f2 in Commissione al Senato.\nNella successiva legislatura la proposta ottenne un parere favorevole da parte della Commissione Giustizia del Senato. Ma perse di spinta propulsiva dopo che fu approvato un emendamento della maggioranza che puntava ad orientarne i lavori di ricerca storiografica: esso intendeva accertare se la conduzione delle inchieste avesse riscontrato omissioni o \u00abzone bianche\u00bb; si trattava di un indirizzo che \u2013 non escludendo una conduzione selettiva o \u00abmirata\u00bb di quelle inchieste \u2013 andava oggettivamente in consonanza con la richiesta, avanzata dalla Tunisia, da Bettino Craxi.\nLa proposta \u2013 con il discusso emendamento, che ne stravolgeva il senso originario \u2013 fu votata dalla Camera, nella nuova legislatura, il 3 novembre 1998, durante la quale venne rigettata, insieme alle varie discordanti proposte avanzate dagli altri gruppi parlamentari.\nL'idea di una Commissione d'inchiesta riprese velocit\u00e0 dopo che il gruppo di Forza Italia (primi firmatari i deputati Giuseppe Pisanu e Franco Frattini) deposit\u00f2 il 28 settembre 1999 una proposta di Commissione bicamerale di inchiesta sui comportamenti dei responsabili pubblici, politici e amministrativi, delle imprese pubbliche e private e sui loro reciproci rapporti (A.C. 6386), e una proposta identica di Commissione monocamerale, da istituire presso la Camera dei deputati, sempre ai sensi dell'articolo 82 della Costituzione. Lo stesso giorno proposte simili furono avanzate dai partiti SDI e DS.\nIl 21 gennaio 2000, l'allora Presidente del Consiglio Massimo D'Alema rilanci\u00f2 l'idea in un intervento alla Camera. Ma anche stavolta le divisioni e le divergenze fra i vari partiti fecero naufragare il progetto.\nLo scivolamento dello strumento dell'inchiesta nell'intento di riscrittura della storia del decennio passato divenne esplicito nella XIV legislatura. Paradossalmente, dagli eredi (anche familiari) di Bettino Craxi non giunse che una riedizione del testo licenziato dalla Camera il 26 gennaio 2000 (vedasi l'Atto Camera 1427, mentre l'Atto Camera 1867 riproduce il testo del Senato): la pacatezza della proposta deriv\u00f2 probabilmente dal diverso strumento prescelto per ottenere la \u00abriabilitazione\u00bb del defunto, e cio\u00e8 i due ricorsi dichiarati ammissibili dinanzi alla Corte dei diritti umani di Strasburgo. Fu invece proprio del progetto di legge n. 2019 (d'iniziativa Fabrizio Cicchitto e Michele Saponara) l'aver proposto l'istituzione di una \u00abCommissione parlamentare di inchiesta sull'uso politico della giustizia\u00bb, che oltre a \u00abdisfunzioni\u00bb accertasse \u00abl'eventuale presenza all'interno dell'ordine giudiziario di orientamenti politico-ideologici e rapporti di interdipendenza con forze politiche parlamentari o extra parlamentari; l'eventuale influenza di motivazioni politiche sui comportamenti delle autorit\u00e0 giudiziarie; le conseguenti deviazioni della giustizia determinate dalla gestione politicamente mirata dell'esercizio dell'azione penale; l'effettivit\u00e0 del principio costituzionale dell'obbligatoriet\u00e0 dell'azione penale, e l'eventuale esistenza di un esercizio discrezionale e selettivo della funzione giudiziaria; gli eventuali tentativi di interferenza di magistrati, singoli o associati, con l'attivit\u00e0 parlamentare e di Governo, in contrasto con il principio costituzionale della separazione dei poteri\u00bb.\nL'introduzione di questo ulteriore, e diverso oggetto dell'inchiesta determin\u00f2 l'insuccesso della proposta, che non ebbe pi\u00f9 seguito dopo la fine della XIII legislatura. Da un lato chi riteneva che la propria parte politica fosse vittima di un uso politico delle indagini, trovatosi al potere con la XIV legislatura, impegn\u00f2 il Parlamento non pi\u00f9 con proposte di commissioni d'inchiesta ma direttamente con leggi volte a prevenire il fenomeno denunciato. Chi invece riteneva che si dovesse indagare se le indagini della magistratura avevano colpito pi\u00f9 qualcuno che qualcun altro (e se ci\u00f2 sia dipeso solo \u00abdalla facilit\u00e0 di reperire prove in un caso o di riscontrare un maggior grado di corruzione in un altro\u00bb) \u2013 e a tal fine auspicava l'istituzione di una \u00abCommissione che [...] non dovrebbe occuparsi n\u00e9 di corrotti, n\u00e9 di corruttori, ma della corruzione\u00bb \u2013 gi\u00e0 all'epoca invitava a diffidare dall'utilizzo dell'inchiesta per riportare al suo interno la polemica contro determinate inchieste e in prosieguo giunse a stigmatizzare le \u00abantiche provenienze\u00bb (in tema di schieramenti politici sul tema giustizia) come un classico caso in cui \u00abi morti hanno afferrato i vivi\u00bb.\nCritiche.\nIl \"pool\" di Mani pulite e le loro indagini sono stati oggetto di forti critiche. Ad esempio Silvio Berlusconi ha dichiarato:\nMentre taluno sostiene che nessun esempio sarebbe mai stato trovato per dimostrare tale accusa, altri citano i casi di alcuni suicidi giudicati eloquenti. Il manager pubblico Gabriele Cagliari, ex presidente dell'Eni, si soffoc\u00f2 con una busta di plastica nel carcere di San Vittore il 20 luglio 1993: nella versione poi diffusasi nell'ambiente politico sarebbe stato vittima della Procura di Milano perch\u00e9, prima di compiere l'estremo gesto, avrebbe pi\u00f9 volte chiesto ai magistrati di essere interrogato per chiarire la sua posizione. Risulta per\u00f2 che al momento del suicidio, per il \"pool\" di Di Pietro fosse gi\u00e0 uomo libero, visto che ne aveva gi\u00e0 richiesto la sua scarcerazione: Cagliari era tenuto ancora in carcere per un altro processo milanese, quello sul caso Eni-Sai (uno dei processi che port\u00f2 alle condanne definitive di Craxi). Stando a quanto ricostruito successivamente a Cagliari, sentito dal pubblico ministero Fabio De Pasquale, erano stati promessi gli arresti domiciliari, probabilmente anche in virt\u00f9 delle sue dichiarazioni sulla tangente che Salvatore Ligresti avrebbe pagato a DC e PSI, ma l'arresto di Ligresti il 19 luglio, che diede una ricostruzione differente dei fatti, port\u00f2 la Procura a ritenere che un'eventuale scarcerazione di Cagliari gli avrebbe consentito di inquinare eventuali prove. Pochi giorni dopo, il 23 luglio, anche l'imprenditore Raul Gardini si tolse la vita in casa a Milano, poco prima di ricevere l'avviso di garanzia per le indagini nei suoi confronti.\nI detrattori di Mani pulite sottolineano come la misura cautelare della custodia in carcere, la massima prevista dall'ordinamento, fosse stata utilizzata nei confronti di persone per lo pi\u00f9 incensurate, socialmente, lavorativamente e familiarmente inserite, cos\u00ec che qualsiasi pericolo di fuga, inquinamento probatorio o reiterazione del reato non fosse ragionevolmente ipotizzabile, o tutt'al pi\u00f9 scongiurabile, mediante semplici arresti domiciliari: tutte misure che avrebbero dovuto essere assunte per limitare l'impatto delle indagini sulla vita personale dei rei, e che non sarebbero state assunte per le predominanti esigenze di visibilit\u00e0 dei magistrati inquirenti.\nUn'altra critica riguarda il presunto uso politico della giustizia per denigrare e portare allo scioglimento partiti o movimenti politici. Si ritiene che dalle inchieste di Mani pulite siano stati colpiti esclusivamente esponenti politici della DC o del PSI, e nessun esponente politico di rilievo del PCI. Giulio Maceratini osserv\u00f2 che questa miratezza delle indagini non poteva essere una casualit\u00e0 ed era stata consapevolmente voluta per affondare il PSI e la DC, favorendo l'elezione del PCI che fino ad allora non era mai riuscito a governare l'Italia tramite le libere elezioni. Maceratini afferm\u00f2 inoltre che sembra strano che, in un ambiente cos\u00ec corrotto come era l'Italia di quei tempi descritta dai magistrati di Mani pulite, il PCI non avesse tratto nessun beneficio dal sistema politico economico vigente: a queste dichiarazioni Gianfranco Fini, presidente dello stesso partito di Maceratini, rispose che \u00abqui e fuori di qui la stragrande maggioranza degli italiani ha un sentimento di gratitudine per quei magistrati che hanno smascherato il volto perverso del sistema tangentocrate. Detto questo \u00e8 evidente che da parte nostra non ci deve essere alcun timore per ogni indagine che viene fatta\u00bb. Peraltro alcuni eredi della tradizione comunista sono apparsi pi\u00f9 travagliati in ordine alla questione della deriva consociativa sottostante alla Prima Repubblica, che coinvolgeva anche il loro partito. In merito a queste critiche \u00e8 stato fatto notare dal giornalista Marco Travaglio che \u00abi primi due politici arrestati in Mani Pulite erano dell'ex Pci: Soave e Li Calzi. Il pool di Milano inquis\u00ec quasi l'intero vertice del Pci-Pds milanese. E poi le prime elezioni dopo Tangentopoli non le vinsero le sinistre: le vinse Berlusconi\u00bb. Inoltre furono indagati anche Marcello Stefanini, segretario amministrativo nazionale del PDS, successivamente prosciolto, e Primo Greganti, uomo legato al partito comunista che sub\u00ec \u00abuno dei pi\u00f9 lunghi periodi di custodia cautelare\u00bb.\nAltro addebito \u2013 di tipo eminentemente processuale \u2013 fu quello fondato sullo squilibrio conoscitivo tra magistratura requirente e giudicante, che rendeva necessitate molte delle decisioni di competenza di quest'ultima (specie quelle cautelari, assunte necessariamente in assenza di contraddittorio con la difesa): gi\u00e0 nel processo a Cusani la difesa lamentava che alcune decisioni del GIP riproducevano note a margine e \"post-it\" apposti sul fascicolo con la grafia di Antonio Di Pietro. Tuttavia il 17 febbraio 2002, in un'intervista a Tv7, il GIP milanese Italo Ghitti ammise che le decisioni da lui assunte tra il 1992 e il 1993 erano spesso pedissequi accoglimenti delle richieste della Procura della Repubblica, non essendogli possibile o pratico revisionare tutti gli elementi di prova (che venivano ritenuti fondati spesso senza neppure aver avuto il tempo di esaminarli): a sua volta, sostenne Ghitti, lo stesso PM spesso prende per buone le attivit\u00e0 di indagine effettuate dalla polizia giudiziaria, senza un reale riscontro.\nNel 1994, il governo Berlusconi invi\u00f2 degli ispettori per indagare su eventuali scorrettezze commesse dai magistrati della Procura di Milano, tra cui quelli del \"pool\" di Mani pulite. Nella loro relazione finale, presentata il 15 maggio 1995, gli ispettori riferirono al nuovo Governo affermando:\nUn altro acerrimo critico dei magistrati di Mani pulite \u00e8 il critico d'arte e politico Vittorio Sgarbi: i suoi attacchi televisivi ai giudici ed al giustizialismo raggiunsero livelli tali che la Corte costituzionale, con le sentenze n. 10 e 11 del 2000, sottrasse i giudici all'area dell'insindacabilit\u00e0 delle opinioni espresse da un parlamentare (di cui all'articolo 68, primo comma della Costituzione).\nNella cultura di massa.\nIl termine \u00abTangentopoli\u00bb negli anni successivi all'inchiesta Mani pulite venne ripreso per essere adattato ad altri tipi di scandali giudiziari (\u00abAffittopoli\u00bb, \u00abVallettopoli\u00bb, ecc.).\nIl termine, nel periodo delle inchieste, venne utilizzato anche per due giochi da tavolo, chiamati \"Tangentopoli, la lunga corsa della corruzione\" e \"Il gioco di Tangentopoli\", realizzato dalla casa italiana G.E.MI - Grandi Edizioni Milanesi. Nel 1993 usc\u00ec poi un videogioco, edito dalla Xenia edizioni e ideato da Guglielmo Duccoli e Roberto Piazzolla, dal titolo \"Il grande gioco di Tangentopoli\", dove si interpretava il \u00abgiudice De Petris\u00bb, che combatteva a colpi di avvisi di garanzia gli onorevoli di PLI, PSDI e DC, doveva impedire la crescita della bandiera del PDS e dell'edera del PRI, evitare da essere colpito dalle inchieste ministeriali sulla magistratura e contemporaneamente evitare che versioni Pac-matizzate di Bettino Craxi, Paolo Cirino Pomicino e Pietro Longo si impossessassero del denaro degli appalti pubblici.\nNel 2013 \u00e8 uscito un album, \"Mani Pulite\", creato dall'eponimo gruppo e prodotto dalla 20100 Records in collaborazione con East Milan. L'opera affronta e rivisita in chiave satirica, fatti scottanti e controversi della storia italiana degli ultimi quarant'anni.\nFilmografia.\nTutti i film documentari, curati da Pino Corrias, Renato Pezzini, Roberto Capanna, Peter Freeman e Paolo Luciani, sono stati trasmessi da Rai 2 nel 1997, ogni mercoled\u00ec dal 18 giugno al 9 luglio alle 20:50."}
{"id": "66858", "revid": "547034", "url": "https://it.wikipedia.org/wiki?curid=66858", "title": "Carlo Mattioli", "text": "Biografia.\nNel 1925 la sua famiglia si trasfer\u00ec da Modena a Parma, dove il pittore risiedette stabilmente per tutta la sua vita. Si form\u00f2 presso l'Istituto d'Arte e inizi\u00f2 la sua attivit\u00e0 artistica, con modi che si rifecero all'esperienza di Giorgio Morandi. La prima importante uscita pubblica avvenne nel 1940 alla Biennale di Venezia, ove venne invitato in numerose edizioni successive, ottenendo premi e riconoscimenti importanti. Nel 1943 si tenne a Firenze, per interessamento di Ottone Rosai, la sua prima mostra personale.\nGli anni quaranta e cinquanta sono caratterizzati da una produzione che si connot\u00f2 per un suggestivo tonalismo figurativo. Furono gli anni della sua maturazione culturale, attenta non solo alle pi\u00f9 varie esperienze pittoriche passate e contemporanee, ma ricca anche di interessi per la letteratura, in specie per la poesia. Stabil\u00ec un fertile e non transitorio rapporto, tra gli altri, con Attilio Bertolucci e con Mario Luzi. Si colleg\u00f2 a tale interesse letterario l'attivit\u00e0 di Mattioli come illustratore di libri; attivit\u00e0 che si fece particolarmente intensa negli anni sessanta con incisioni e litografie per i \"Ragionamenti\" di Pietro Aretino, la \"Chartreuse de Parme\" e la \"Vanina Vanini\" di Stendhal, i \"Sonetti\" di Guido Cavalcanti, il \"Belfagor\" di Machiavelli, il \"Canzoniere\" di Petrarca, \"La Venexiana\", commedia per il teatro di ignoto autore del XVI secolo, e altre opere ancora.\nGli anni sessanta furono gli anni della sua piena affermazione presso il grande pubblico. La sua produzione venne segnata dalla laboriosa ricerca di sempre nuove modalit\u00e0 espressive, con una vena pittorica, sospesa tra formale e informale, che assecond\u00f2, procedendo per cicli tematici, la sua meticolosa esplorazione dei territori e delle possibilit\u00e0 del linguaggio pittorico. Furono di questi anni la serie dei \"Nudi\", delle \"Nature Morte\" ed, in particolare, degli \"Studi sul Cestino del Caravaggio\". Tra i riconoscimenti di questo periodo si deve ricordare che, nel 1964 venne premiato col Premio del Fiorino a Firenze, alla XV Mostra Nazionale; nel 1966 venne nominato membro dell'Accademia Clementina e, nel 1968, dell'Accademia Nazionale di San Luca.\nNel 1970 venne allestita a Parma la prima mostra antologica delle sue opere, portata l'anno dopo a Carrara. Nel corso degli anni settanta prosegu\u00ec e rinnov\u00f2 la ricerca di una poetica capace di esprimere l'affiorare improvviso alla coscienza, come in un'illuminazione istantanea, di emozioni che promanano dalla osservazione di una natura infinitamente cangiante, sia essa rappresentata dalle \"Spiagge della Versilia\" (1970 -74), dai \"Campi di papaveri\" (dal 1974), dalle \"Lavande\" (dal 1978), dalle \"Ginestre\" (dal 1979). Mattioli fece ricorso ad una gamma molto vasta di tecniche pittoriche, con una dominante di oli con forti ispessimenti materici, mentre la sua tavolozza speriment\u00f2 l'intera gamma di possibilit\u00e0 comunicative, dai paesaggi concepiti con sole differenti tonalit\u00e0 di bianco, ai dipinti - come i propri \"Autoritratti\" - immersi nel nero della notte.\nMentre in Italia un numero ampio di artisti sent\u00ec il bisogno di confrontarsi con problematiche di carattere sociale, la poetica di Mattioli si mantenne fedele ai temi \"metastorici\" dello stupore per il mondo e dell'inquietudine esistenziale dell'essere nel mondo. Fu di questo periodo la sorprendente serie - non priva di rimandi a Claude Monet - delle \"Aigues Mortes\" (1977- 1979): una serie di visioni aeree di forme e di colori cangianti, tese ad indagare l'incerto confine tra l'organico e l'inorganico, tra la vita e la morte. Inizi\u00f2 in questo periodo (dal 1975) anche la produzione dei tenerissimi ritratti della nipotina \"Anna\", che sembrano realizzati per coinvolgere la bimba in una favola inventata per lei, e costruita per dar forma alla sua scoperta del mondo.\nDurante gli anni ottanta la poetica di Mattioli, lontana dall'esaurirsi nell'appagata riproposta delle forme espressive gi\u00e0 sperimentate, si rinnov\u00f2 attraverso l'esplorazione di nuovi soggetti: i grandi \"Boschi\" verdi (1981), i \"Muri\" (1982), le \"Pinete\" (1983). Altri temi, come i \"Cieli\", lasciati depositare in fondo alla memoria, vennero periodicamente rivisitati attraverso una sorta di \"vis combinatoria\" di forme e di colori, capace di far scaturire un'inesauribile gamma di variazioni sul tema.\nSi intensific\u00f2 altres\u00ec la ricerca di nuove forme espressive attraverso la meticolosa scelta di inconsuete superfici su cui stendere i propri colori: pagine prelevate da antichi manoscritti, vecchie tele consunte, tavole lignee provate dal tempo. Si compie cos\u00ec, attraverso la realizzazione dell'opera, una sorta di trasmutazione alchemica, fortemente suggestiva, di oggetti nei quali la nuova e la vecchia forma si compenetrano, nel rispetto delle reciproche essenze.\nUna menzione particolare merita, a questo proposito, il \"Grande Crocifisso\" (1985), realizzato in memoria della moglie Lina, con antiche tavole sapientemente connesse. Si tratta di un accostamento non occasionale di Mattioli all'arte sacra: solo nel 2000 gli verr\u00e0 dedicata la necessaria attenzione critica con una mostra tenuta a Parma dal titolo \"Luce da Luce\".\nTra i numerosi riconoscimenti di questo periodo vanno almeno ricordati una grande retrospettiva a cura di Pier Carlo Santini che venne allestita nel Palazzo Reale di Milano (1985). In essa furono esposti per la prima volta i \"Taccuini\", una raccolta privata di prove pittoriche su differenti supporti cartacei, quasi a voler tener traccia del deposito artistico della propria memoria. Importante, in ambito di raffigurazioni sacre, \u00e8 l'amicizia con Giulio Salvadori, artista di Mosio al quale sar\u00e0 molto legato e che condivider\u00e0 con lui questo tema cos\u00ec profondo e cos\u00ec importante per la sua arte.\nNel 1986, per i suoi settantacinque anni, venne realizzata a Ferrara una mostra antologica di paesaggi; la regione Emilia-Romagna pubblic\u00f2 un volume sulla sua opera. La rinomanza internazionale di Mattioli \u00e8 ormai consolidata (come testimonia il lungo elenco di esposizioni personali realizzate anche all'estero). Il Museo Arthur Rimbaud, a Charleville-M\u00e9zi\u00e8res, espone una serie di pastelli, intitolata \"Illumination\" dallo stesso Mattioli, per rendere omaggio al \"poeta maledetto\".\nNel 1993, dopo un periodo di malferme condizioni di salute, Mattioli realizz\u00f2 la sua ultima serie di opere aventi per oggetto i paesaggi biancheggianti delle Alpi Apuane.\nDopo la scomparsa del pittore nel 1994, la sua opera continua a tener desta l'attenzione del pubblico e della critica con mostre antologiche in Italia e all'estero, conferendogli lo \"status\" di una delle pi\u00f9 rilevanti personalit\u00e0 dell'arte figurativa italiana del dopoguerra. \nNel 1996 nasce in Parma l'Archivio Carlo Mattioli, curato dalla figlia Anna Zaniboni Mattioli, con lo scopo di sovrintendere alle dichiarazioni di autenticit\u00e0 dell'opera del Maestro e di promuoverne la conoscenza.\nGiudizi critici sull'opera di Carlo Mattioli.\nLa letteratura sulla figura di Carlo Mattioli e sulla sua produzione artistica \u00e8 molto vasta. Ci limitiamo qui a poche significative citazioni che riguardano la sua poetica."}
{"id": "66859", "revid": "287204", "url": "https://it.wikipedia.org/wiki?curid=66859", "title": "Andre Pilette", "text": ""}
{"id": "66860", "revid": "2788", "url": "https://it.wikipedia.org/wiki?curid=66860", "title": "Mani Pulite", "text": ""}
{"id": "66870", "revid": "1060", "url": "https://it.wikipedia.org/wiki?curid=66870", "title": "Sacramenti", "text": ""}
{"id": "66872", "revid": "1543377", "url": "https://it.wikipedia.org/wiki?curid=66872", "title": "Padri del deserto", "text": "Col nome di Padri del deserto si indicano quei monaci, eremiti e anacoreti che nel IV secolo, dopo la pace costantiniana, abbandonarono le citt\u00e0 per vivere in solitudine nei deserti d'Egitto, di Palestina, di Siria, sull'esempio di Ges\u00f9 che trascorse quaranta giorni nel deserto per vincere le tentazioni del diavolo con il digiuno, la preghiera e la Parola di Dio, come raccontato nei Vangeli sinottici (Matteo 4,1-11, Marco 1,12-13 e Luca 4,1-13). Il primo di questi anacoreti fu Antonio il Grande, seguito da san Girolamo e san Paolo di Tebe. \nNell'ascesi solitaria, i Padri (\"abba\") e le Madri (\"amma\") del deserto cercavano la via dell'\"h\u00e9sychia\", la pace interiore. Testimoni di una fede cristiana vissuta con radicalit\u00e0, ebbero numerosi discepoli e i loro detti o \"apoftegmi\", in cui traspaiono sapienza evangelica e arguzia umana, furono raccolti e tradotti in varie lingue, dando vita al genere letterario dei \"Paterik\u00e1\".\nAccanto alla \"Vita di Antonio\", scritta dal vescovo Atanasio di Alessandria, e alla \"Storia lausiaca\" di Palladio di Galazia, le varie raccolte di \"Apoftegmi\" restano le fonti pi\u00f9 importanti per accostarsi alla spiritualit\u00e0 di questi asceti.\nLa pittura (con Sassetta, Paolo Uccello, Hieronymus Bosch e Mathis Gr\u00fcnewald, per citare soltanto i pi\u00f9 famosi), la letteratura (con Gustave Flaubert, Anatole France e Luca Desiato), la musica (con Paul Hindemith e Ottorino Respighi) si sono ispirate alla loro vita, cogliendone, talvolta, soltanto gli aspetti pittoreschi o folcloristici: le tentazioni, i demonietti, i mostriciattoli che popolano i deliziosi quadretti degli \"apoftegmi\"."}
{"id": "66877", "revid": "1300584", "url": "https://it.wikipedia.org/wiki?curid=66877", "title": "Valvola", "text": "Una valvola \u00e8 un organo o un dispositivo che serve a regolare il flusso di fluidi o gas nelle condotte, ad esempio interrompendolo o consentendolo in un senso solo. Pu\u00f2 essere utilizzata in vari contesti:"}
{"id": "66878", "revid": "65051484", "url": "https://it.wikipedia.org/wiki?curid=66878", "title": "Tangentopoli", "text": ""}
{"id": "66880", "revid": "1564499", "url": "https://it.wikipedia.org/wiki?curid=66880", "title": "Lingua spagnola in Repubblica Dominicana", "text": "Oltre alle caratteristiche generali dello spagnolo latinoamericano, lo spagnolo parlato in Repubblica Dominicana ha le seguenti caratteristiche:"}
{"id": "66881", "revid": "410660", "url": "https://it.wikipedia.org/wiki?curid=66881", "title": "Film Bianco", "text": ""}
{"id": "66882", "revid": "54253", "url": "https://it.wikipedia.org/wiki?curid=66882", "title": "Concilio di Trento", "text": "Il concilio di Trento o concilio Tridentino fu il XIX concilio ecumenico della Chiesa cattolica, convocato per reagire alla diffusione della riforma protestante in Europa. L'opera svolta dalla Chiesa per porre argine al dilagare della diffusione della dottrina di Martin Lutero produsse la controriforma.\nIl concilio di Trento si svolse in tre momenti separati dal 1545 al 1563 e, durante le sue sessioni, a Roma si succedettero cinque papi (Paolo III, Giulio III, Marcello II, Paolo IV e Pio IV). Produsse una serie di affermazioni a sostegno della dottrina cattolica che Lutero contestava. Con questo concilio la Chiesa cattolica rispose alle dottrine del calvinismo e del luteranesimo.\nL'aggettivo \"tridentino\" viene ancora usato per definire alcuni aspetti caratteristici del cattolicesimo ereditati da questo concilio e mantenuti nei secoli successivi sino al concilio Vaticano I ed al concilio Vaticano II.\nStoria.\nNecessit\u00e0 di un concilio.\nEsisteva l'esigenza di una \"riforma cattolica\" e tra i primi a richiedere un concilio che risolvesse le questioni aperte con il papa fu lo stesso Martin Lutero, gi\u00e0 nel 1520. La sua richiesta incontr\u00f2 subito il sostegno di numerosi tedeschi, soprattutto di Carlo V d'Asburgo, che in esso vedeva un formidabile strumento non solo per la riforma della Chiesa, ma anche per accrescere il potere imperiale. Tra i primi fautori bisogna ricordare anche il vescovo di Trento Bernardo Clesio e il cardinale agostiniano Egidio da Viterbo.\nA tale idea si oppose invece fermamente papa Clemente VII che, oltre a perseguire una politica filo-francese e ostile a Carlo V, da un lato vi vedeva i rischi di una ripresa delle dottrine conciliariste, dall'altro temeva di poter essere deposto (in quanto figlio illegittimo). L'idea di un Concilio riprese quota sotto il pontificato del successore di Clemente VII, papa Paolo III.\nEgli in primo luogo allarg\u00f2 il collegio cardinalizio, con l'inserimento di figure che, in modo diverso, erano favorevoli a una riforma cattolica (come Reginald Pole, Giovanni Gerolamo Morone o i pi\u00f9 moderati Gasparo Contarini e Giovanni Pietro Carafa); nel 1537 convoc\u00f2 quindi prima a Mantova e poi l'anno successivo, nel 1538 a Vicenza un'assemblea di tutti i vescovi, abati e di numerosi principi dell'Impero, ma senza ottenere alcun effetto (a causa del conflitto tra Francesco I e Carlo V). Vi erano inoltre differenze di vedute riguardo alle motivazioni e agli scopi del concilio: se Carlo V auspicava la ricomposizione dello scisma protestante, per il papato l'obiettivo era un chiarimento in materia di dogmi e di dottrina, mentre per i riformati era l'attacco dell'autorit\u00e0 del papa stesso.\nIl fallimento dei colloqui di Ratisbona (1541) segn\u00f2 un ulteriore passo per la rottura con i protestanti e la convocazione di un concilio fu giudicata improrogabile, per cui con la bolla \"Initio nostri\" del 22 maggio 1542, Paolo III indisse il concilio per il 1\u00ba ottobre dello stesso anno (Kalendas octobris) a Trento, sede poi confermata nella bolla \"Etsi cunctis\" del 6 luglio 1543, con cui si prorogava l'inizio del Concilio a dopo la cessazione delle ostilit\u00e0 ancora in atto. Trento era stata scelta poich\u00e9, pur essendo una citt\u00e0 italiana, era entro i confini dell'Impero ed era retta da un principe-vescovo; fu con la pace di Crepy che Paolo III pot\u00e9 finalmente emanare la bolla di convocazione, la \"Laetare Jerusalem\" (novembre 1544) e il Concilio si apr\u00ec solennemente a Trento il 13 dicembre 1545, III domenica di Avvento, nella cattedrale di San Vigilio, a fare gli onori di casa il principe-vescovo Cristoforo Madruzzo.\nPrima fase del concilio.\nPrima di scegliere Trento per i motivi gi\u00e0 detti fu proposta la citt\u00e0 di Mantova come sede, dove in effetti vi era gi\u00e0 stato convocato una prima volta nel 1536 con la Bolla pontificia di Paolo III \"Ad Dominici gregis curam\". Si pens\u00f2 anche a Vicenza e Ferrara, poi queste proposte vennero superate. \nCos\u00ec il concilio inizi\u00f2 a Trento (dal 1545 al 1547) dove si tennero le prime 8 sessioni. Ne seguirono 2 a Bologna (dal 1547 al 1549), perch\u00e9 si temeva la peste e ci si voleva sottrarre dalle ingerenze imperiali. \nNelle prime fasi furono presenti pochi prelati, quasi tutti italiani, con l'eccezione di personalit\u00e0 legate all'evangelismo come il cardinale Reginald Pole, ed il controllo sui lavori fu esercitato dai delegati pontifici.\nVennero inizialmente approvati i regolamenti e l'ordine di discussione degli argomenti. Si venne ad un compromesso fra le istanze imperiali e quelle papali, e i decreti di natura dogmatica vennero trattati con pari dignit\u00e0 di quelli riguardanti questioni disciplinari. Si riafferm\u00f2 il simbolo niceno-costantinopolitano, si confermarono i canoni della Sacra Scrittura e si ribad\u00ec la loro ispirazione biblica. La Vulgata divenne testo ufficiale senza accettare la dottrina del libero esame delle Scritture (la loro interpretazione spetta solo alla Chiesa).\nSi affront\u00f2 la dottrina riguardante il peccato originale (decreto del 17 giugno 1546), poi si tratt\u00f2 della giustificazione teologica (decreto del 13 gennaio 1547). Si afferm\u00f2 che il battesimo lava dal peccato ma che nel battezzato rimane una concupiscenza (causa, tentazione del peccato). Si discusse dello \"stato di grazia\" inteso come una qualit\u00e0 che, quando ricevuta, diviene propria dell'uomo. La persona che riceve la grazia quindi cambia realmente, sia in s\u00e9 sia in un nuovo comportamento, con atti meritori che a loro volta confermano e incrementano la grazia. Gli atti sono una conseguenza della grazia, ma sono necessari, perch\u00e9 \u00e8 comunque necessaria la volont\u00e0 di abbracciare la fede. \nVennero condannate le tesi luterane sulla giustificazione: sia per quanto riguarda ci\u00f2 che \u00e8 necessario a conseguirla (Lutero affermava che bastava la sola fede) sia per quanto riguarda le conseguenze sul giustificato (secondo Lutero i peccati rimangono e la persona non muta ma la fede fa s\u00ec che non vengano pi\u00f9 imputati).\nVenne inoltre condannata la teoria calvinista della predestinazione degli Eletti e venne evidenziato il ruolo della libert\u00e0 umana nella propria salvezza. Non venne trattata in modo esteso la questione dell'Immacolata concezione: il concilio si limit\u00f2 a dire che le affermazioni sul peccato originale espresse negli stessi documenti non riguardavano la \u00abbeata ed immacolata vergine Maria\u00bb e che venivano soltanto riprese le indicazioni di Sisto IV (gi\u00e0 istitutore della festa dell'Immacolata) in merito alla questione, secondo le quali non era possibile indicare come eretica n\u00e9 l'affermazione contraria n\u00e9 quella favorevole dell'Immacolata concezione di Maria, in quanto la Chiesa non aveva ancora espresso un parere definitivo.\nSi stabilirono alcuni decreti di riforma, tra i quali il divieto di predicazione ai questuanti, il dovere di residenza come condizione per la rendita dei benefici ecclesiastici e l'obbligo di residenza dei vescovi nelle loro diocesi. Avveniva infatti che i benefici ecclesiastici e i vescovati venissero assegnati generalmente ai nobili, senza che corrispondesse effettivamente l'obbligo di residenza e lo svolgimento dell'incarico.\nNella \"VII sessione\" venne infine ribadita la dottrina generale dei sette sacramenti, ritenuti istituiti da Ges\u00f9 Cristo ed efficaci indipendentemente dalla loro esecuzione (\"ex opere operato\"). Vennero quindi esaminati nel dettaglio i sacramenti del battesimo e della confermazione. Di rilievo la figura di Luigi Bardone, teologo pavese, che present\u00f2 i nuovi dogmi a Carlo V. I lavori vennero quindi interrotti per via dei contrasti tra Paolo III e l'imperatore Carlo V.\nSeconda fase del concilio.\nLa morte di Paolo III e l'elezione, dopo tre mesi di conclave, di Giulio III a papa portarono nel maggio 1551 a una riapertura del concilio che vide una maggioranza di vescovi imperiali e l'astensione della Francia (i contrasti tra impero e papato non erano diminuiti).. Erano presenti, per la Germania, gli arcivescovi elettori di Magonza, Treviri e Colonia. Su richiesta dell'imperatore Carlo V, dall'ottobre 1551 al marzo 1552 si presentarono anche 13 rappresentanti dei protestanti tedeschi, inviati dal principe elettore Gioacchino II di Brandeburgo, dal duca Cristoforo di W\u00fcrttemberg, da sei importanti citt\u00e0 imperiali della Germania Superiore e dal principe elettore Maurizio di Sassonia.\nTuttavia le trattative con loro non approdarono a nulla, perch\u00e9 furono poste condizioni inaccettabili, quali la sospensione e la ridiscussione di tutti i decreti gi\u00e0 approvati, il rinnovamento dei decreti di Costanza e Basilea sulla superiorit\u00e0 del concilio sul Papa, e lo scioglimento dei membri del concilio dal giuramento di obbedienza al Papa.\nVennero quindi riprese le discussioni sui sacramenti: nella XIII sessione venne ribadita la presenza reale di Cristo nell'eucaristia, la sua istituzione nell'Ultima cena e la dottrina della transustanziazione; si afferm\u00f2 quindi l'importanza del sacramento e vennero confermate le pratiche di culto e di adorazione ad esso collegate (come l'adorazione eucaristica e la festa del Corpus Domini). Nelle sessioni successive si riafferm\u00f2 l'importanza dei sacramenti della penitenza (o confessione) e dell'unzione degli infermi, rifiutati da Lutero ma considerati dalla Chiesa cattolica istituiti direttamente da Cristo. Nell'aprile del 1552 il concilio venne di nuovo sospeso a causa delle guerre che vedevano coinvolte le truppe imperiali e i principi protestanti.\nTerza e ultima fase del concilio.\nAlla morte di Giulio III nel 1555 si susseguirono i pontefici Marcello II (al soglio pontificio per solo 23 giorni) e Paolo IV il quale, riponendo poca fiducia nell'assise conciliare, tent\u00f2 di effettuare una riforma con altri metodi, potenziando il Sant'Uffizio e pubblicando nel 1559 l'Indice dei libri proibiti (\"Index librorum prohibitorum\"), un elenco di testi la cui lettura veniva proibita ai fedeli per via di contenuti eretici o moralmente sconsigliabili.\nNel 1559 divenne quindi papa Pio IV, il quale con l'aiuto del nipote cardinale Carlo Borromeo, futuro arcivescovo di Milano, riapr\u00ec, nel 1562, i lavori conciliari. Venne affrontata la questione del sacrificio della Messa, considerato memoriale e \"ripresentazione\" in maniera reale dell'unico sacrificio di Ges\u00f9 sulla croce, sacerdote e vittima perfetta, condannando con ci\u00f2 le idee luterane e calviniste della Messa come semplice \"ricordo\" dell'ultima cena e del sacrificio di Cristo.\nNella XXIII sessione si riafferm\u00f2 il valore del sacramento dell'ordine, considerato istituito da Ges\u00f9, e la legittimit\u00e0 della struttura gerarchica della Chiesa, costituita in primo luogo dal pontefice romano, successore di Pietro, e dai vescovi, successori degli apostoli. Vennero quindi approvati i decreti di riforma sulla necessaria istituzione di un seminario in ogni diocesi e sull'ammissione dei candidati al sacerdozio.\nLa XXIV sessione si sofferm\u00f2 invece sul sacramento del matrimonio, considerato indissolubile secondo l'insegnamento di Cristo, e stabil\u00ec le norme per stabilirne l'eventuale nullit\u00e0; venne poi confermata e resa vincolante l'usanza del celibato ecclesiastico. Si decise inoltre che ogni parroco dovesse tenere un registro dei battesimi, delle cresime, dei matrimoni e delle sepolture. Ai vescovi fu imposto di compiere la visita pastorale nelle parrocchie della diocesi ogni anno, completandola ogni due anni.\nNella XXV e ultima sessione venne infine riaffermata la dottrina cattolica sul Purgatorio e sul culto: dei santi, delle reliquie e delle immagini sacre; venne approvata quindi la pratica delle indulgenze. Vennero infine affidate al pontefice e alla curia romana alcune questioni rimaste in sospeso per la mancanza di tempo: la revisione del breviario e del messale, del catechismo e dell'Indice dei libri proibiti. Con la bolla \"Benedictus Deus\", emanata il 30 giugno 1564, Pio IV approv\u00f2 tutti i decreti conciliari e incaric\u00f2 una commissione di vigilare sulla corretta interpretazione e attuazione degli stessi.\nOpera del concilio.\nIl concilio non riusc\u00ec nel compito di ricomporre lo scisma protestante e di ripristinare l'unit\u00e0 della Chiesa, ma forn\u00ec una risposta dottrinale in ambito cattolico alle questioni sollevate da Lutero e dai riformatori. Venne fornita una dottrina organica e completa sui sacramenti e si specific\u00f2 l'importanza della cooperazione umana e del libero arbitrio nel disegno di salvezza.\nRimasero irrisolte alcune importanti questioni nel campo della fede: non si tratt\u00f2 ad esempio in modo esaustivo il problema, sollevato dai protestanti, della natura e del ruolo del papato e del suo rapporto con l'episcopato (il quale sar\u00e0 trattato dal Concilio Vaticano I); rimase anche in sospeso la questione del rapporto e della convivenza nella Chiesa tra aspetto istituzionale e misterico (per il quale bisogner\u00e0 aspettare l'ecclesiologia del Concilio Vaticano II). Sul piano istituzionale, rimasero insolute inoltre le questioni dei privilegi e dei diritti attribuiti a sovrani e principi cattolici nell'intervenire nelle questioni interne alla Chiesa.\nDal punto di vista disciplinare, vennero affrontati problemi come la preminenza della cura pastorale (\"cura animarum\", cura delle anime) nell'operato del vescovo o la riforma della vita religiosa. Fu dato grande impulso alle diocesi imponendo ai vescovi la presenza nelle loro sedi, la celebrazione dei sinodi e le visite pastorali e prevedendo in ogni diocesi l'istituzione di un seminario.\nLo storico contemporaneo Hubert Jedin sintetizz\u00f2 cos\u00ec gli esiti del concilio:\nConseguenze e risultati del Concilio.\nControriforma.\nLa controriforma, come viene indicato il concilio in ambito storiografico, e pi\u00f9 raramente, riforma cattolica, segn\u00f2 la risposta al protestantesimo nel XVI secolo. Furono in particolare i pontefici successivi al concilio ad attuare e portare a compimento il processo di riorganizzazione della Chiesa. Il primo di essi \u00e8 papa Pio V, eletto nel 1566, che promulg\u00f2 il Catechismo Romano (pensato come strumento per i parroci e i predicatori). A lui si deve anche la revisione del breviario e del messale, con la conseguente uniformit\u00e0 della liturgia nella chiesa occidentale e l'adozione universale del rito romano nella sua forma tridentina (adottata con poche variazioni fino al Concilio Vaticano II e poi derubricata a forma extraordinaria del rito romano); vennero aboliti molti riti locali e particolari, con l'eccezione del rito ambrosiano per l'arcidiocesi di Milano e di pochi altri riti.\nNel 1571 Pio V istitu\u00ec inoltre la Congregazione dell'Indice, con il compito di mantenere aggiornato l'Indice dei libri proibiti e la facolt\u00e0 di effettuare speciali dispense. Papa Gregorio XIII, eletto nel 1572, diede notevole impulso al processo di accentramento di potere nelle mani del papato, sviluppando la nunziatura apostolica (la missione diplomatica dipendente direttamente dal papa e non dalla Chiesa locale) e promuovendo l'erezione in Roma di seminari e collegi per stranieri. Il successore, papa Sisto V, stabil\u00ec per i vescovi l'obbligo della visita ad limina per relazionare al pontefice la situazione delle proprie diocesi e riorganizz\u00f2 la curia romana, istituendo 15 congregazioni al servizio del papa.\nUn grande attuatore della riforma cattolica fu Carlo Borromeo, figura dominante del terzo periodo conciliare, arcivescovo di Milano dal 1565 e principale curatore del catechismo tridentino. Borromeo mise al centro della sua attivit\u00e0 la cura pastorale ponendo in secondo piano il ruolo di potere del vescovo e fond\u00f2 il primo seminario di Milano. Fu molto presente nelle visite pastorali e nella stesura di norme importanti per il rinnovamento dei costumi ecclesiastici.\nDalla fine del XVI secolo il processo riformatore rallent\u00f2 e assunse una direzione conservatrice. Molti decreti conciliari restarono disattesi e nella vita ecclesiale si arriv\u00f2 a far prevalere gli aspetti giuridico-istituzionali rispetto a quelli sociali e legati al ruolo dei laici.\nArte della Controriforma.\nL'arte della Controriforma, che fu una conseguenza del concilio, influenz\u00f2 l'intera Europa a partire dalla seconda met\u00e0 del XVI secolo. I princ\u00ecpi generali sulla liceit\u00e0 dell'uso delle immagini furono rivisti e subito dopo il concilio la tendenza alla magnificenza del manierismo e alcune licenze formali vennero abbandonate, almeno in campo religioso. \nSegu\u00ec il periodo del barocco, che super\u00f2 questa fase e port\u00f2 al recupero del rinnovato potere ecclesiastico.\nInfluenza sulla musica.\nIl concilio ebbe un notevole influsso anche sulla musica, nella fattispecie sul Canto gregoriano. Si cerc\u00f2 di riportarlo alla purezza originale, eliminando ogni artificio aggiunto nel corso dei secoli. Vennero cos\u00ec aboliti i tropi e quasi tutte le sequenze; venne inoltre eliminata ogni traccia di musica profana, come ogni \"cantus firmus\" non ricavato dal gregoriano. Anche qui da segnalare l'eccezione (come per il resto della liturgia) per il canto ambrosiano, nell'arcidiocesi di Milano.\nSi affid\u00f2 infine a Giovanni Pierluigi da Palestrina e a Annibale Zoilo il compito di redigere una nuova edizione della musica liturgica che rispettasse le decisioni del Concilio. Tuttavia la musica che accompagnava le cerimonie religiose non fu mai limitata al solo gregoriano o ambrosiano. Molti tra i maggiori compositori come Monteverdi, H\u00e4ndel, Bach, Vivaldi, Charpentier, Cherubini, Haydn, Mozart, Verdi, Rossini scrissero messe, vespri, salmi, inni e altro, nello stile della propria epoca, e tutti questi vennero eseguiti regolarmente sia come musica liturgica sia in forma di semplice concerto.\nGiudizi critici sul concilio.\nSull'assise conciliare non mancarono, gi\u00e0 tra i contemporanei, i giudizi critici, non soltanto tra le file dei protestanti. In ambito cattolico, ad esempio, particolarmente esplicita fu la valutazione espressa da Paolo Sarpi, teologo ed erudito appartenente all'Ordine dei Servi di Maria, nonch\u00e9 influente consigliere della Repubblica di Venezia in occasione della complessa questione dell'interdetto (1604-1607). Nella sua \"Istoria del Concilio Tridentino\", Sarpi afferm\u00f2 che il Tridentino ebbe effetti opposti rispetto a quelli auspicati da quanti ne caldeggiarono la convocazione, fallendo nel tentativo di ricomposizione dello scisma protestante e favorendo un'ulteriore centralizzazione della Chiesa cattolica attorno al papato e alla curia romana, che videro enormemente rafforzato il proprio potere a discapito dell'autorit\u00e0 dei vescovi:\nSul concilio si dibatt\u00e9 a lungo anche nei secoli successivi, come testimonia l'abbondante letteratura controversistica sul tema. Nell'Ottocento, inoltre, la questione si spost\u00f2 su un terreno pi\u00f9 propriamente storiografico, quando si definirono in modo compiuto due tesi, tra di loro contrapposte, ma entrambe destinate a una duratura fortuna e a un ampio seguito, soprattutto in ragione del prestigio degli studiosi che le formularono: Leopold von Ranke e Ludwig von Pastor. Il primo sosteneva che vi furono vari movimenti di riforma fin dal XV secolo, e che questo Concilio ebbe il ruolo di una restaurazione contro i tentativi che andavano in tale direzione, uno dei quali si realizz\u00f2 nella riforma protestante; il secondo sosteneva che il protestantesimo fu una rivoluzione e che il Concilio di Trento rappresent\u00f2 la vera riforma. La differente valutazione espressa sui due movimenti e la questione terminologica ad essa collegata (riforma protestante e controriforma cattolica oppure rivoluzione protestante e riforma cattolica) ha avuto degli echi fino al giorno d'oggi, sebbene non siano mancati, soprattutto in ambito anglosassone, tentativi interpretativi miranti al superamento di questa impostazione generale della \"querelle\".\nGran parte dei pensatori agnostici o anticlericali italiani dell'Otto-Novecento (Croce, Gentile, De Sanctis e altri) fu molto critica nei confronti della stagione della vita religiosa, sociale e politica apertasi con il Concilio, valutata come un'epoca di decadenza dell'arte e dei costumi, effetto di un clima di \"chiusura\" mentale in netta controtendenza con l'\"apertura\" della fase rinascimentale.\nFonti storiche sul concilio di Trento.\nLe fonti storiche riferite agli anni precisi del Concilio, sia nei testi che nell'iconografia sono rare.\nMolte fonti bibliografiche e documentali sono successive anche di secoli e nelle fonti iconografiche spesso sono evidenti le influenze di alcune opere realizzate dopo molti anni, come ad esempio la raccolta presente nel Museo diocesano tridentino.\nTutta la documentazione originale, racchiusa in un diario di 7 volumi, oggi si trova a Roma, nella Santa Sede, nell'archivio segreto vaticano.\nTale diario fu redatto dal vescovo Angelo Massarelli, il segretario del Concilio.\nIl dipinto della sessione solenne del Concilio di Trento (di Tiziano Vecellio) tenuta nella Cattedrale di San Vigilio nel luglio del 1563 \u00e8 interessante per due motivi principali. Prima di tutto \u00e8 una rarissima fonte originale e poi perch\u00e9 ritrae il probabile committente del dipinto, il vescovo di Parigi Eustache du Bellay (L'opera originale \u00e8 al museo del Louvre mentre a Trento \u00e8 presente solo una sua copia). Inoltre testimonia il fatto curioso che i vescovi, per il caldo della stagione estiva, avessero deciso di riunirsi nella navata centrale del duomo e non nell'aula conciliare, visibile sullo sfondo dietro il Cristo ligneo.\nIl dipinto che ritrae la riunione in Santa Maria Maggiore \u00e8 a sua volta interessante per le numerosissime personalit\u00e0 che vi sono raffigurate. I cardinali ambasciatori del Papa sulla sinistra e sotto i generali degli ordini religiosi. Al centro l'ambasciatore dell'imperatore e alla sua destra il segretario del Concilio. Di fronte gli ambasciatori accreditati. In rosso cardinalizio spicca l'ambasciatore di Venezia, Nicol\u00f2 Da Ponte. Alle loro spalle il relatore della riunione. Attorno, a semicerchio, i vescovi e i frati.\nChiese conciliari.\nLe chiese dove si svolsero i lavori del concilio, a Trento, sono la cattedrale di San Vigilio e la chiesa di Santa Maria Maggiore. A Bologna \u00e8 la basilica di San Petronio."}
{"id": "66897", "revid": "183581", "url": "https://it.wikipedia.org/wiki?curid=66897", "title": "Stampa calcografica", "text": ""}
{"id": "66898", "revid": "125297522", "url": "https://it.wikipedia.org/wiki?curid=66898", "title": "Stampa offset", "text": "La stampa offset \u00e8 un processo di stampa su rulli del tipo indiretto, cio\u00e8 l\u2019immagine non \u00e8 trasferita direttamente dalla lastra alla carta ma attraverso un complesso sistema di rulli, il che permette stampe ad alta definizione e su supporti aventi superficie irregolare. Il sistema adottato \u00e8 planografico (riferito al particolare sistema di stampa che utilizza matrici piane, tipiche della fototipia e della litografia) indiretto che si basa sul fenomeno di repulsione chimico/fisica tra acqua e inchiostro (inchiostro a base grassa che non aderisce al sottile strato d'acqua steso sulla lastra). \nIl foglio di alluminio di per s\u00e9 \u00e8 idrofilo (accetta l'acqua) e viene trattato in modo che i grafismi appaiano lipofili (accettano il grasso). In seguito alla scrittura dei grafismi tramite un macchinario detto CTP (\"Computer to Plate\"), questo macchinario mediante un raggio laser \"scrive\" i grafismi sulla lastra facendoli risaltare. \nCome nella litografia, \u00e8 un processo \"planografico\" perch\u00e9 i grafismi e i contrografismi sono sullo stesso piano.\nA differenza della litografia: a) anzich\u00e9 essere di pietra (\"lito\"grafia), la matrice \u00e8 costituita da un sottile foglio di alluminio il quale, opportunamente trattato, si comporta come una pietra litografica; inoltre, b) \u00e8 un metodo definito \"indiretto\" in quanto la stampa non avviene direttamente dalla matrice metallica sul foglio di carta (ovvero la lastra montata sul cilindro portalastra non viene a diretto contatto con il supporto), ma tramite un tessuto gommato, detto caucci\u00f9, il quale raccoglie l'immagine inchiostrata dalla matrice per trasferirla a sua volta sulla carta.\nIl procedimento \u00e8 stato inventato nel 1875 da Robert Barclay per quanto riguarda la stampa su stagno; nel 1904 fu adattato alla stampa su carta da Ira Washington Rubel. Successivamente venne perfezionato soprattutto da tedeschi e inglesi, al punto da rendere via via obsoleto il procedimento, precedentemente in uso, della zincotipia.\nCaratteristiche.\nL'offset \u00e8 una tecnica di stampa basata fondamentalmente sullo stesso principio della litografia (esiste anche una tecnica \"dry offset\" o \"offset a secco\", molto meno diffusa che utilizza matrici a rilievo). Anzich\u00e9 stampare il foglio a contatto diretto con la pietra o la lastra di alluminio microgranito, la stampa avviene attraverso l'impiego di tre cilindri a contatto tra loro.\nSi tratta quindi di una stampa \"indiretta\": ci\u00f2 significa che la stampa non avviene, come negli altri tipi di stampa di tipo diretto, trasferendo direttamente l'inchiostro dalla lastra (matrice) al supporto, ma avviene con l'inchiostro che viene riportato dalla lastra litografica al caucci\u00f9 e da questo alla carta.\nI vantaggi principali della stampa offset sono: \nEsistono per\u00f2 anche degli svantaggi:\nLe macchine offset si dividono in due famiglie: \nLa macchina da stampa offset - piana.\nComponenti.\nI componenti della macchina da stampa sono:\nFunzionamento.\nL'inchiostro viene introdotto nel calamaio (6 nella figura a destra) e da qui passa al gruppo di macinazione (7), formato da numerosi rulli di diverso diametro che ruotando rendono fluido l'inchiostro stesso. Alcuni di questi rulli hanno anche un movimento trasversale, che consente di rendere uniforme la distribuzione dell'inchiostro sulla lastra.\nLa lastra \u00e8 avvolta su un cilindro (1) e viene toccata prima dai rulli bagnatori (5) e poi dai rulli inchiostratori. I primi vi trasferiscono un velo di acqua di bagnatura, generalmente una soluzione di acqua e additivo preferibilmente anche con alcol isopropilico, i secondi l'inchiostro. L'acqua bagna solo le zone senza grafismo, in quanto quest'ultimo \u00e8 idrorepellente. Gli inchiostri, che sono grassi, aderiscono solo alla parte asciutta della lastra (grafismo), mentre non aderiscono alla parte della lastra bagnata dall'acqua. L'acqua di bagnatura (4) serve quindi a definire con precisione i contorni dei grafismi. \nIl rapporto fra acqua di bagnatura e inchiostro non \u00e8 costante, varia ovviamente in funzione di altri parametri come la velocit\u00e0 di trasferimento. \u00c8 fondamentale che il rapporto sia equilibrato e questo richiede notevole padronanza del processo da parte degli operatori.\nLa lastra trasferisce quindi le immagini sul telo di caucci\u00f9 (2), che riceve l'inchiostro ma non l'acqua, il quale trasferisce la stampa sul foglio (8) con l'ausilio del cilindro di contropressione (3).\nQuesto metodo \u00e8 anche chiamato \"stampa indiretta\" in quanto la matrice di stampa (lastra) non entra in contatto diretto con il supporto stampato (carta).\nEsistono vari modelli di macchine per la stampa offset: quella cilindrica a foglio \u00e8 la pi\u00f9 diffusa e disponibile in diversi modelli in grado di stampare su diversi formati di carta, dal 25x35 centimetri al 140\u00d7200.\nL'inserimento del foglio in macchina avviene attraverso un apparato, chiamato mettifoglio, costituito da una serie di aspiratori che alzano il foglio, staccandolo dai sottostanti, e lo pongono su un piano di scorrimento.\nSu quest'ultimo, il foglio viene posizionato grazie a una squadra per consentire poi alle pinze del cilindro di pressione di agganciarlo, sempre nel medesimo punto.\nL'operazione serve per assicurare che la stampa avvenga, per tutti i fogli, a una distanza costante e univoca: il cosiddetto \"registro\" (la parte \"presa\" dalle pinze non pu\u00f2 essere chiaramente stampata, cosa di cui bisogna tener conto nella progettazione grafica del prodotto da stampare).\nLa maggior parte delle macchine offset possono stampare a pi\u00f9 colori (di solito 4 o 5) e se il metodo dei \"tre cilindri\" era descrittivo per un colore, all'aumentare dei colori aumentano anche i cosiddetti \"castelli di stampa\" o \"gruppi\". Ovvero la struttura in grado di stampare un colore per volta. Esistono anche macchine piane con sistema di voltura che consentono di stampare 8 colori, quattro colori CMYK su un lato (bianca) e quattro sull'altro (volta), ma esistono anche macchine con 10 \"gruppi\" e voltura in cui due vengono usate per la vernice di sovrastampa o per colori Pantone. Il foglio viene voltato automaticamente dalla macchina.\nNelle macchine attuali molte operazioni sono state automatizzate: tra queste i cambi di formato e lastra, il lavaggio e la regolazione degli inchiostri tramite sofisticate centraline di controllo.\nAltri tipi di macchine offset.\nOltre alla tradizionale macchina offset-piana descritta, e alla roto-offset accennata, esistono altri due tipi usati in funzione dei prodotti grafici da ottenere e della loro qualit\u00e0:\nRiferimenti bibliografici.\nAa.Vv.; Tecnologia Grafica vol.2; Scuola Grafica Cartaria \"San Zeno\" - Verona, 4\u00aa ed. 2004"}
{"id": "66899", "revid": "3732", "url": "https://it.wikipedia.org/wiki?curid=66899", "title": "Stampa tipografica", "text": ""}
{"id": "66900", "revid": "767487", "url": "https://it.wikipedia.org/wiki?curid=66900", "title": "Carl Ludwig Willdenow", "text": "Dopo un apprendistato da farmacista studi\u00f2 medicina e botanica presso l'universit\u00e0 di Halle e ottenne nel 1789 il titolo di Dr. med. Lavor\u00f2 come farmacista a Berlino. Nel 1789 divenne professore di storia naturale presso il \"Collegium medico-chirurgicum\", nel 1801 membro dell'accademia delle scienze e professore di botanica presso la neo-fondata universit\u00e0 di Berlino.\nDal 1811 lavor\u00f2 a Parigi analizzando le piante trovate da Alexander von Humboldt in Sudamerica.\nA causa di una malattia torn\u00f2 a Berlino dove mor\u00ec. \nWilldenow era uno dei pi\u00f9 famosi biologi sistematici e viene considerato tra i fondatori della dendrologia."}
{"id": "66902", "revid": "79968", "url": "https://it.wikipedia.org/wiki?curid=66902", "title": "Stampa a rilievo", "text": "La stampa a rilievo o rilievografia \u00e8 un procedimento di stampa che si pratica con l'impressione di immagini incolori e sporgenti sulla superficie della carta. L'impressione si ottiene comprimendo il foglio tra un punzone a sbalzo e uno incavo: \"clich\u00e9\" e \"contromatrice\".\nI rilievi possono essere suddivisi in: a sbalzo e incavo.\nSi parla di tecnica a sbalzo quando rispetto al piano otteniamo un innalzamento; nel caso dell'incavo, invece, rispetto al piano si ha uno sfondamento del materiale.\nI rilievi si suddividono in tre categorie: \nLe contromatrici (maschi da apporre sul piano di pressione) vengono realizzate in resine speciali e aiutano ad accelerare gli avviamenti.\nI materiali metallizzati o plastificati consentono di reggere un considerevole aumento di pressione in quanto lo strato di pellicola superiore evita rotture soprattutto in corrispondenza degli spigoli nel caso di rilievi , multilivello e goffrature.\nNel caso invece di rilievo artistico i materiali metallizzati o plastificati non permettono di \u201caccentuare\u201d considerevolmente i vari particolari del clich\u00e9 che l'artista ha interpretato.\nLe macchine che hanno il piano riscaldato possono sicuramente aiutare con la temperatura per la deformazione del supporto di stampa (50\u00b0 di temperatura normalmente \u00e8 l'ideale per questa operazione anche se si tratta di materiale plastificato).\nIl rilievo di qualsiasi tipo viene valorizzato in modo determinante dall'artwork. A volte anche se il rilievo \u00e8 eseguito perfettamente su carta bianca, in fase di produzione potrebbe essere poco evidente visivamente e la qualit\u00e0 sarebbe solamente determinata al tatto. Non esistono comunque regole per fare questo tipo di valutazione se non effettuando dei test.\nIl rilievo artistico pu\u00f2 essere eseguito contemporaneamente sia al rilievo standard o multilivello, sia alla stampa a caldo.\nCon le moderne tecnologie incisorie, il rilievo pu\u00f2 essere perfettamente controllato nella forma e nello scavo, sia esso semplice, multilivello o scolpito artistico. Quest'ultimo, proprio per la sua difficolt\u00e0 di riproduzione da parte di possibili contraffattori, garantisce un elevato livello di sicurezza anche su scala industriale. Nel caso di clich\u00e9 artistico per rilievo a secco, \u00e8 infatti possibile (partendo dall'incisione master) produrre tanti duplicati quanti la resa di stampa su grande formato ne richieda. Per questo motivo si pu\u00f2 parlare di risultato artistico su scala industriale.\nStampa a caldo e rilievo in contemporanea (laminazione).\nQuesto processo, che unisce la stampa a caldo e il rilievo in un solo passaggio, viene realizzato con un'incisione (generalmente in ottone) scolpita, a pi\u00f9 livelli, con i bordi della zona immagine affilati per consentire il taglio del foil'.\nCom'\u00e8 intuibile, in fase di progettazione va prestata grande attenzione quando si scelgono i colori della carta, le trame, le grammature e gli inchiostri. Il registro si rivela poi fondamentale per il successo o meno del lavoro.\nLo spessore del supporto pu\u00f2 inoltre limitare l'operatore, a seconda della pressa utilizzata: per esempio, carte molto sottili possono causare alcuni problemi su macchine di grande formato. Similmente, la scelta di carte particolari influisce sull'effetto visivo del foil: carte al 25% o al 100% di cotone, pergamena, carta vergata e altre carte porose smorzano l'effetto di lucentezza di alcuni foil.\nNonostante le tecnologie abbiano favorito la modernizzazione del processo, la stampa a caldo e in rilievo \u00e8 ancora un'arte, nella quale l'esperienza \u00e8 un fattore decisivo per il successo di un prodotto. Uno stampatore esperto pu\u00f2 guidare la scelta del tipo di lavoro con certezza di risultati, sia per la stampa a caldo che per il rilievo."}
{"id": "66903", "revid": "438", "url": "https://it.wikipedia.org/wiki?curid=66903", "title": "Rilievografia", "text": ""}
{"id": "66904", "revid": "2161151", "url": "https://it.wikipedia.org/wiki?curid=66904", "title": "Swaption", "text": "La swaption \u00e8 un'opzione che attribuisce al compratore la facolt\u00e0 di entrare in un contratto swap, che \u00e8 pertanto il sottostante della swaption stessa. \nEsistono due tipi di swaption:\nLe swaption sono solitamente di tipo europeo, ovvero possono essere esercitate solamente in una determinata data. Meno diffuse sono le swaption bermuda (o bermudiane), che possono essere esercitate in una serie predeterminata di date.\nAl termine della vita di una \"swaption in the money\" \u00e8 possibile che il compratore entri nello swap sottostante (\"physical delivery\") oppure che gli venga pagata una somma di denaro pari al valore dello swap sottostante (\"cash settlement\")."}
{"id": "66908", "revid": "1543377", "url": "https://it.wikipedia.org/wiki?curid=66908", "title": "Guerra di successione spagnola", "text": "La guerra di successione spagnola fu uno dei pi\u00f9 importanti conflitti europei combattuti nel XVIII secolo. Il conflitto si origin\u00f2 dalla morte nell'anno 1700 dell'ultimo re di Spagna della casa d'Asburgo, Carlo II; la questione di chi avrebbe dovuto succedergli preoccupava i governi di tutta Europa, e i tentativi di risolvere il problema con una spartizione dell'Impero spagnolo tra i candidati eleggibili proposti dalle varie casate fallirono. Sul letto di morte Carlo II decise di affidare tutto l'Impero spagnolo al suo pronipote Filippo, nipote di re Luigi XIV di Francia; con Filippo contemporaneamente al governo della Spagna e parte della linea di successione francese, Luigi XIV avrebbe finito con il riunire due dei troni pi\u00f9 potenti d'Europa e rompere cos\u00ec gli equilibri della stabilit\u00e0 europea.\nPer contrastare la crescente influenza di Luigi XIV, l'Inghilterra, la Repubblica delle Sette Province Unite e l'Austria, assieme ai loro alleati nel Sacro Romano Impero, riformarono la Grande Alleanza della Lega di Augusta e sostennero le pretese di Leopoldo I d'Asburgo sull'intero insieme dei possedimenti spagnoli per conto di suo figlio secondogenito, l'arciduca Carlo. Inglesi, olandesi e austriaci dichiararono quindi guerra alla Francia nel maggio 1702.\nDal 1708 il duca di Marlborough e il principe Eugenio di Savoia ebbero assicurata la vittoria della coalizione imperiale nei Paesi Bassi spagnoli e in Italia; la Francia sub\u00ec l'invasione e la disfatta, ma la sconfitta dei coalizzati in Spagna e l'aumento delle perdite umane e finanziarie spinsero l'Inghilterra a progettare l'uscita dal conflitto. Francesi e inglesi prepararono il terreno per una conferenza di pace da tenersi nel 1712; olandesi, austriaci e tedeschi continuarono a combattere per rafforzare le loro posizioni negoziali, ma vennero sconfitti dal maresciallo Villars e costretti ben presto ad accettare la mediazione anglo-francese. Secondo i termini del trattato di Utrecht (1713) e della pace di Rastatt (1714), l'Impero spagnolo venne spartito tra potenze maggiori e minori: gli austriaci ricevettero gran parte dei territori spagnoli, ma Filippo, dopo aver rinunciato ai propri diritti sulla corona francese, continu\u00f2 a regnare sulla Spagna peninsulare e l'America spagnola, mantenendo cos\u00ec il bilanciamento tra le potenze europee.\nLe cause.\nUna questione di successione.\nIl 1\u00ba novembre 1700 mor\u00ec il re di Spagna Carlo II d'Asburgo, da tempo malato. A rigore, l'eredit\u00e0 sarebbe toccata alla sorella Maria Teresa di Spagna, moglie del re di Francia Luigi XIV, la quale aveva, per\u00f2, rinunciato alla successione prima di morire nel 1683; Luigi XIV non riteneva per\u00f2 valida questa rinuncia e appoggiava, per questa ragione, le pretese del figlio, il Delfino di Francia Luigi, e dei figli di questi, Luigi e Filippo di Borbone. Ad avanzare pretese non del tutto illegittime sul trono di Spagna vi erano poi Leopoldo I, imperatore del Sacro Romano Impero, cognato di Carlo II e rappresentante del ramo austriaco degli Asburgo, il principe elettore di Baviera Massimiliano II Emanuele a nome del figlio ancora minorenne Giuseppe Ferdinando, nonch\u00e9 Vittorio Amedeo II di Savoia. Carlo II d'Asburgo, nel fare testamento, adott\u00f2 proprio l'unica soluzione rigettata unanimemente da tutti gli altri regnanti, ma vincolata al principio della rigida, formale e sostanziale separazione delle corone francese e spagnola: lasciare indivisa la propria eredit\u00e0 nelle mani di un solo sovrano, in questo influenzato dalla moglie Maria Anna del Palatinato-Neuburg e dai consigli degli inviati papali. Cinque giorni dopo la morte di Carlo II, per disposizione testamentaria del defunto re, venne proclamato nuovo sovrano di Spagna il pronipote Filippo di Borbone, duca d'Angi\u00f2 e nipote di Luigi XIV di Francia, che assunse il nome di Filippo V.\nA causa delle pessime condizioni di salute in cui versava Carlo II fin dalla nascita, gi\u00e0 da molto tempo prima che egli scomparisse le grandi monarchie d'Europa avevano iniziato ad avanzare varie ipotesi di successione ratificate in accordi segreti. Paesi Bassi e Inghilterra desideravano dividersi l'immensa eredit\u00e0 spagnola: territori in Nordafrica, in America e in Asia, Napoli e la Sicilia, il Ducato di Milano, lo Stato dei Presidi, il Marchesato di Finale, le Isole Baleari, Gibilterra, i Paesi Bassi meridionali e la Sardegna. La Spagna, bench\u00e9 se ne riconoscesse generalmente la decadenza economica e politica, aveva a disposizione un'estensione territoriale tale da allettare le altre nazioni europee con la prospettiva di vantaggiosi traffici commerciali. Tutte le ipotesi formulate avevano quindi come obiettivo principale lo smembramento della grande potenza economica e militare della Spagna, e il perch\u00e9 era fin troppo evidente: l'impero spagnolo, infatti, unendosi integralmente a uno qualunque dei troni delle grandi potenze europee avrebbe fatto spostare certamente l'asse dell'equilibrio politico-militare ed economico a favore di quest'ultimo, rendendo difficilmente governabile il rapporto tra gli stati e impossibile il mantenimento della pace.\nPer evitare il profilarsi di una guerra aperta, gi\u00e0 a fine Seicento vi erano stati dei trattati che avevano cercato di formalizzare una partizione nei domini spagnoli di Carlo II. Il primo trattato di partizione, siglato dal duca di Tallard e dal conte di Portland il 26 settembre 1698 e ratificato l'11 ottobre, assegnava Napoli e la Sicilia, i porti toscani, Finale e la provincia basca di Guip\u00fazcoa al Delfino di Francia; al figlio secondogenito di Leopoldo I, l'arciduca Carlo, sarebbero spettati il Ducato di Milano e le sue dipendenze, mentre il grosso dell'impero \u2013 la Spagna peninsulare, i Paesi Bassi spagnoli, la Sardegna e i territori d'oltremare - sarebbero passati al principe bavarese Giuseppe Ferdinando. Sotto Giuseppe la monarchia spagnola sarebbe rimasta indipendente sia dal controllo francese che da quello austriaco, ma la sua morte prematura nel febbraio del 1699 rese necessaria la sottoscrizione di un secondo trattato di partizione, siglato da Guglielmo III d'Inghilterra e dal duca di Tallard l'11 giugno, e poi ratificato dagli Stati Generali il 25 marzo 1700.\nSecondo questo nuovo trattato, l'arciduca Carlo avrebbe ricevuto la Spagna, i Paesi Bassi spagnoli, la Sardegna e i territori oltremare, mentre il Delfino di Francia avrebbe ottenuto la provincia di Gipuzkoa e il resto dei possedimenti spagnoli in Italia, prevedendo di scambiare Milano con il Ducato di Lorena. Per Leopoldo I, ad ogni modo, il controllo della Spagna sul suo impero coloniale era meno importante del controllo dell'Italia, e in particolare di Milano che riteneva essenziale per assicurare il fianco sud-occidentale dell'Austria. Anche se Leopoldo I avrebbe finito per accettare questa partizione, certo non era d'accordo nell'intento delle altre potenze di voler estromettere gli austriaci dall'Italia e pertanto l'imperatore personalmente si oppose a questo trattato.\nNella mente dei ministri spagnoli vi era innanzitutto la necessit\u00e0 di preservare intatto il loro impero e mantenerlo a sicuro dalle altre potenze. La conservazione dell'intero impero fu una delle ossessioni principali negli ultimi mesi di vita di Carlo II, ma i grandi di Spagna, guidati \"in primis\" dal cardinale Luis Manuel Fern\u00e1ndez de Portocarrero-Bocanegra y Moscoso-Osorio, sapevano che militarmente parlando la nazione era alla merc\u00e9 di Francia e Austria, stante la mancanza di una vera e propria marina militare. Come conseguenza Carlo II, pressato sul letto di morte dai suoi ministri, il 3 ottobre 1700 annull\u00f2 le rinunce imposte a Maria Teresa e lasci\u00f2 la sua intera eredit\u00e0 al nipote di Luigi XIV, Filippo duca d'Angi\u00f2.\nIl preludio.\nLa notizia che Luigi XIV aveva accettato le ultime volont\u00e0 di Carlo II e che il secondo trattato di partizione era ormai stato annullato fu un duro colpo per Guglielmo III d'Inghilterra, che riteneva che Filippo V sarebbe stato nient'altro che un fantoccio della Francia. Ad ogni modo, in Inghilterra molti capirono che l'accettazione del testamento di Carlo II sarebbe stata preferibile a un trattato che avesse visto la Francia estendere ulteriormente i propri territori, aggiudicandosi tra l'altro Napoli e Sicilia e quindi potendo in tal modo controllare il commercio inglese verso il Levante. Dopo gli sforzi della guerra della Grande Alleanza, la Camera dei comuni inglese, dominata dal partito Tory, era seriamente intenzionata a prevenire futuri conflitti e a restaurare la normale attivit\u00e0 commerciale; a Guglielmo III tuttavia la crescita e il rafforzamento della Francia parevano portare a una guerra inevitabile, e assieme ad Anthonie Heinsius, Gran Pensionario d'Olanda e \"de facto\" capo esecutivo dello stato olandese, aveva fatto dei preparativi in tal senso.\nIl primo atto di Luigi XIV fu il riconoscimento di Filippo V nella linea di successione al trono francese, invocando la dottrina del diritto divino dei re. Ci\u00f2 port\u00f2 a far sorgere il terrore che un giorno Francia e Spagna rimanessero unite sotto il governo di un solo monarca, cosa che era in diretta contraddizione col testamento di Carlo II; quindi, all'inizio del febbraio 1701, Luigi XIV si mosse per assicurare la successione borbonica nei Paesi Bassi spagnoli e invi\u00f2 delle truppe alle fortezze della \"Barriera\", possedimenti olandesi che Guglielmo III aveva reso sicuri con il trattato di Rijswijk. I Paesi Bassi spagnoli erano di vitale interesse strategico per gli olandesi in quanto svolgevano la funzione di zona cuscinetto tra la Francia e la Repubblica, ma l'incursione francese era anche protesa a minare gli interessi commerciali olandesi nella regione dal momento che non vi erano prospettive di mantenere il canale della Schelda \u2013 restrizioni che assicuravano alla Repubblica una posizione primaria nel commercio europeo. L'Inghilterra aveva anch'essa dei propri interessi nei Paesi Bassi spagnoli, e i ministri riconobbero un potenziale pericolo posto da un nemico fisso a est dello Stretto di Dover il quale, approfittando di una situazione favorevole, avrebbe potuto attaccare l'arcipelago britannico.\nLuigi XIV si mosse poi affinch\u00e9 gli spagnoli garantissero privilegi particolari ai commercianti francesi in tutto l'Impero, ovviamente con l'intento di mettere in crisi i mercanti inglesi e olandesi. Per molti, Luigi XIV stava facendo ancora una volta l'arbitro d'Europa: sebbene i suoi comportamenti non fossero molto chiari all'epoca, i ministri inglesi lavorarono incessantemente nel cercare di comprendere tramite spie e carteggi se Luigi XIV stesse cercando di espandere il suo territorio per dominare direttamente o indirettamente gli affari interni ed esteri spagnoli. Con la prospettiva di una sola potenza dominante il commercio e la politica europea e d'oltremare, Londra chiedeva ora a Guglielmo III di impegnarsi \u00abin unione con l'imperatore e gli Stati Generali, per preservare le libert\u00e0 dell'Europa, della propriet\u00e0 e della pace in Inghilterra, riducendo l'esorbitante potere della Francia\u00bb.\nMosse di Leopoldo I su Milano.\nDal principio, Leopoldo I aveva rigettato il testamento finale di Carlo II ed era determinato a mantenere per s\u00e9 i domini spagnoli in Italia, in particolare il ducato di Milano che era visto come la principale protezione per la sicurezza della parte meridionale dell'Austria. Prima dell'apertura delle ostilit\u00e0, le truppe francesi erano gi\u00e0 entrate a Milano col vicer\u00e9 prescelto da Filippo V, come gi\u00e0 avevano fatto col vicino Ducato di Mantova tramite la stipula di una convenzione segreta nel febbraio 1701. La Repubblica di Venezia, la Repubblica di Genova, il Granducato di Toscana e il Ducato di Parma e Piacenza (sotto protezione pontificia) scelsero di rimanere neutrali. Pi\u00f9 a sud il Regno di Napoli aveva riconosciuto Filippo V come re di Spagna, come pure papa Clemente XI che, per la tendenza filo-francese dei suoi cardinali, persegu\u00ec solitamente una politica di benevolente neutralit\u00e0 nei confronti della Francia. Solo il Ducato di Modena e Reggio e il Ducato di Guastalla, dopo aver espulso le locali truppe francesi, giurarono formale fedelt\u00e0 all'imperatore e supportarono la sua causa.\nIl regnante pi\u00f9 importante dell'Italia settentrionale era all'epoca Vittorio Amedeo II di Savoia, il quale vantava anch'egli delle pretese sul trono spagnolo attraverso la sua bisnonna, figlia di Filippo II di Spagna. Come l'imperatore, il duca aveva dei progetti sul vicino ducato di Milano e cerc\u00f2 di ingraziarsi sia Luigi XIV che Leopoldo I per far fronte alle sue ambizioni. Ad ogni modo, l'ascesa del duca di Angi\u00f2 ai troni spagnoli e la successiva dominazione dei Borboni fecero capire che la Francia sarebbe stata il principale interlocutore e pertanto, riluttante, il 6 aprile 1701 Vittorio Amedeo rinnov\u00f2 la sua alleanza con Luigi XIV: le truppe francesi che volevano raggiungere Milano ottennero quindi il permesso di attraversare il territorio sabaudo, e in cambio il duca ottenne il titolo di supremo comandante delle armate francesi in Italia (un titolo solo nominale) ma senza alcuna promessa territoriale. Questa alleanza venne sigillata con il matrimonio tra Filippo V e la tredicenne figlia di Vittorio Amedeo, Maria Luisa di Savoia.\nLa presenza francese in Italia costituiva una continua minaccia alla sicurezza dell'Austria. Anche se le recenti vittorie di Leopoldo I sui turchi ottomani avevano assicurato per il momento la frontiera orientale dei suoi domini, egli si sentiva diplomaticamente scavalcato. Nel maggio del 1701, ancor prima di dichiarare guerra, Leopoldo I invi\u00f2 il principe Eugenio di Savoia ad attraversare le Alpi per occupare il Ducato di Milano con la forza: agli inizi di giugno Eugenio e soldati imperiali attraversarono le montagne del Veneto e il 9 luglio sconfissero il maresciallo Nicolas de Catinat de La Fauconnerie nella battaglia di Carpi; questo successo venne seguito da un'ulteriore vittoria il 1\u00ba settembre ai danni del successore di Catinat, il maresciallo Fran\u00e7ois de Neufville de Villeroy, nella battaglia di Chiari. Eugenio occup\u00f2 la maggior parte dei territori del mantovano pur non ricevendo gli attesi aiuti da Vienna, che lo costrinsero poi ad adottare tattiche non convenzionali. Il 1\u00ba febbraio 1702 attacc\u00f2 il quartier generale francese a Cremona: l'attacco fall\u00ec ma Villeroy fin\u00ec catturato, costringendo quindi i francesi a ritirarsi oltre l'Adda. I Borboni avevano ancora il possesso del Ducato di Milano, ma gli austriaci avevano dimostrato di essere in grado di battersi per i propri interessi, fornendo gli argomenti necessari per un'alleanza con Inghilterra e Repubblica delle Sette Province Unite.\nLa nuova formazione della Grande Alleanza.\nDelle discussioni avevano nel frattempo avuto inizio a L'Aia nel marzo 1701. Malgrado il passato antagonismo tra Guglielmo III, ora prossimo alla morte, e il conte di Marlborough, il sovrano inglese si era risolto nel nominarlo ambasciatore straordinario a L'Aia e comandante in capo delle armate anglo-scozzesi nei Paesi Bassi; Heinsius rappresent\u00f2 la Repubblica delle Sette Province Unite mentre il conte Wratislaw, ambasciatore imperiale a Londra, negozi\u00f2 per conto dell'imperatore. Le discussioni con l'ambasciatore francese, il conte d'Avaux, si incentrarono sulla sorte della monarchia spagnola, sulle incursioni francesi nel territorio dei Paesi Bassi spagnoli e nel Ducato di Milano, nonch\u00e9 sui trattamenti privilegiati che i mercanti francesi si erano accaparrati a spese delle potenze marittime europee; queste discussioni non diedero frutti e gi\u00e0 dall'agosto di quell'anno furono abbandonate. Ad ogni modo, fu quella l'occasione per mettere in contatto le principali potenze del continente per costituire un'alleanza antifrancese tra Inghilterra, Repubblica delle Sette Province Unite e Austria, fatto che ebbe come risultato la firma del trattato dell'Aia il 7 settembre 1701. Gli scopi di questa nuova alleanza erano comunque rimasti piuttosto vaghi: non si fece cenno a una possibile ascesa dell'arciduca Carlo ai troni spagnoli, ma l'imperatore avrebbe ricevuto una \"eguale e ragionevole\" soddisfazione dalla successione spagnola, ponendo come principale obiettivo il fatto che il Regno di Francia e quello di Spagna dovessero necessariamente rimanere separati.\nAnche dopo la formazione della Grande Alleanza, il re francese continu\u00f2 nelle proprie azioni. Il 16 settembre 1701 il cattolico Giacomo II d'Inghilterra (VII di Scozia), esiliato a Saint-Germain dalla \"Gloriosa rivoluzione\", mor\u00ec. Malgrado la sua rinuncia formulata nel trattato di Ryswick, Luigi XIV si apprest\u00f2 a riconoscere il figlio di Giacomo II, il cattolico Giacomo Francesco Edoardo Stuart, come re Giacomo III d'Inghilterra. La corte francese insistette nel sostenere che garantire a Giacomo Edoardo il titolo di re era una mera formalit\u00e0 data la situazione politica attuale dell'Inghilterra, ma ai ministri inglesi non sfugg\u00ec la provocazione che vi stava alla base, ovvero l'intento di delegittimare l'attuale governo di Londra. La dichiarazione di Luigi XIV spinse il parlamento inglese a stendere l'Act of Settlement, il quale con la morte dell'unico figlio della regina Anna avrebbe concesso la successione al trono inglese agli eredi di fede protestante di Sofia di Hannover, nipote di Giacomo I d'Inghilterra.\nIl 19 marzo 1702 Guglielmo, re d'Inghilterra e \"statolder\" di tutte le province della Repubblica delle Sette Province Unite, mor\u00ec. Anna ascese al trono inglese affiancata da un Consiglio Privato che le impose due sole regole: il mantenimento della successione protestante e la riduzione del potere della Francia. L'ascesa di Anna rassicur\u00f2 inoltre al posizione del duca di Marlborough, che fu nominato capitano generale delle forze di terra inglesi, mentre Sarah, moglie di Marlborough e amica di lunga data di Anna, ottenne una posizione chiave a corte. La regina inoltre decise di nominare Lord gran tesoriere il fidato consigliere (e amico dei duchi Marlborough) Sidney Godolphin. Nella Repubblica delle Sette Province Unite la morte di Guglielmo port\u00f2 al cosiddetto \"secondo periodo di vacanza dello statolderato\", dove nelle province ostili alla dinastia degli Orange ascese il partito contrario alla guerra. Contrariamente alle aspettative francesi, il nuovo regime abbracci\u00f2 la politica di Guglielmo: la dominazione francese nei Paesi Bassi spagnoli era universalmente vista come una minaccia alla sopravvivenza della Repubblica delle Sette Province Unite stessa e del suo commercio, e i mercanti di Amsterdam in particolare apparivano particolarmente preoccupati del fatto che la Spagna e l'America spagnola potessero finire nell'orbita francese. Come conseguenza, molti degli uomini prescelti da Guglielmo nei Paesi Bassi mantennero le loro posizioni, tra cui l'ormai esperto Heinsius la cui relazione personale con il duca di Marlborough si rivel\u00f2 fondamentale per il successo della Grande Alleanza nelle prime fasi della guerra.\nSenza uno sbocco diplomatico dalla sigla del Secondo trattato della Grande Alleanza, l'Inghilterra, la Repubblica delle Sette Province Unite e l'Austria si risolsero a dichiarare ufficialmente guerra alla Francia il 15 maggio 1702. Anche se diversi stati del Sacro Romano Impero, tra cui la Baviera, supportarono apertamente la causa francese, la maggioranza di essi si schier\u00f2 con l'imperatore e il 30 settembre 1702 la Dieta imperiale vot\u00f2 per l'entrata in guerra dell'Impero (\"Reichskrieg\") contro la Francia.\nComandi, strategie e forze contendenti.\nPer l'Inghilterra, la Spagna propriamente detta non era un obiettivo primario nel conflitto, ma il crescente potenziale francese e la sua capacit\u00e0 di dominare l'Europa venne visto come un problema globale di molti stati. La classe politica inglese fu quella che discusse pi\u00f9 a lungo su come affrontare l'imminente guerra: i Tories erano intenzionati a evitare una guerra continentale in favore di una \"blue water policy\" dove la Royal Navy avrebbe ingaggiato una serie di battaglie contro francesi e spagnoli via mare, proteggendo nel frattempo anche il commercio; i Tories ritenevano che un conflitto via terra sarebbe risultato alla fine troppo costoso e avrebbe portato pi\u00f9 vantaggi agli altri alleati che non all'Inghilterra propriamente detta. Per contrasto, i Whigs e i finanzieri di Londra erano favorevoli a una campagna di terra, limitandosi per\u00f2 a un supporto continentale, ritenendo giustamente che la sola marina non sarebbe stata sufficiente a sconfiggere Luigi XIV. Il dibattito perdur\u00f2 per tutta la guerra, ma alla fine tutti gli alleati si convinsero che la cosa migliore da fare, anche a livello strategico, era quella di attaccare la Francia su fronti multipli. Ad ogni modo, per sconfiggere Luigi XIV appariva ormai chiaro e necessario che Inghilterra e Repubblica delle Sette Province Unite mettessero in campo un vero e proprio esercito anzich\u00e9 limitarsi a un supporto logistico, in particolare collaborando coi principi tedeschi.\nMolti piccoli stati della Germania (tra cui Langraviato d'Assia-Kassel, Langraviato d'Assia-Darmstadt, Elettorato del Palatinato, Principato vescovile di M\u00fcnster e Margraviato di Baden) combatterono per riottenere le loro parti di territorio nell'Alsazia e nella Lorena e per rendere sicura la \"Reichsbarriere\" sulla frontiera occidentale dell'Impero. Si pu\u00f2 dire ad ogni modo che altri influenti regnanti tedeschi avessero per\u00f2 altre strategie e altre priorit\u00e0 dinastiche, e preferirono invece concedere le proprie truppe in supporto all'esercito anglo-olandese in cambio di sussidi annuali. Giorgio Luigi, elettore di Hannover, stava cercando di rafforzare la propria posizione in Inghilterra come futuro erede della regina Anna, mentre Federico Augusto di Sassonia, come re di Polonia, aveva interesse nella contemporanea Grande guerra del Nord contro Carlo XII di Svezia. L'elettore del Brandeburgo-Prussia \u2013 che Leopoldo I aveva confermato riconoscendolo come re Federico I di Prussia \u2013 forn\u00ec un corpo di uomini all'inizio della guerra, ma la sua partecipazione dovette essere limitata per una serie di problematiche finanziarie e territoriali. Federico IV di Danimarca fu tra coloro che fornirono truppe dietro pagamento, anche se non ader\u00ec mai direttamente alla guerra contro la Francia.\nRiconoscendo l'influenza politica ed economica, nonch\u00e9 la forza navale, dell'Inghilterra, gli olandesi accettarono il duca di Marlborough come comandante in capo delle forze alleate nei Paesi Bassi. Ad ogni modo, il suo comando aveva le sue limitazioni ed era soggetto in ogni sua azione all'approvazione dei generali olandesi e dei rappresentanti civili e militari degli Stati Generali locali. La priorit\u00e0 degli olandesi era di ristabilire le loro fortezze della Barriera, obbiettivo che poteva essere raggiunto solo tramite una serie di assedi anzich\u00e9 rischiose battaglie in campo aperto. In diverse occasioni gli olandesi si schierarono con il duca di Marlborough per tentare di sconfiggere gli oppositori in campo aperto, ma la perdita di una sola battaglia nei Paesi Bassi avrebbe potuto avere conseguenze potenzialmente fatali per l'intera Repubblica e pertanto il duca di Marlborough stesso, riconoscendo la propria poca esperienza, prefer\u00ec non perseguire questa strada. Furono certamente gli olandesi, invece, a fornire un sistema di rifornimenti, la maggioranza delle truppe, dei genieri e dei cannoni sul campo, mettendo in piedi un'armata di uomini (inclusi i contingenti provenienti dagli stati tedeschi) oltre a uomini come guarnigione di riserva. Per parte sua, il parlamento inglese vot\u00f2 per la disposizione di un esercito di uomini da inviare a combattere nei Paesi Bassi dal 1702; di questo esercito, soldati erano inglesi e i restanti erano perlopi\u00f9 truppe ausiliarie tedesche. Sul mare, gli inglesi misero in campo 127 navi di linea dal 1700, mentre gli olandesi ne schierarono 83. Per contrasto, l'imperatore Leopoldo I aveva risorse pi\u00f9 limitate e non disponeva di una marina militare, dovendo fare affidamento per questo alle potenze marittime a lui alleate; l'imperatore aveva inizialmente creato un esercito di uomini, di cui dal 1702 aveva previsto che sarebbero stati impiegati in Italia e sul Reno.\nPer Luigi XIV, il controllo dell'Impero spagnolo era una questione strategica ed economica, ed era ansioso di mettere le mani sulle ricchezze delle Americhe prima che potessero cadere nelle mani degli inglesi e degli olandesi. Per questi fini il re esercit\u00f2 una completa autorit\u00e0 sulla politica estera e sulla strategia che la Francia avrebbe tenuto nel corso di tutto il conflitto. Una serie di consigli regolarono le decisioni, tra cui diverse riunioni del Consiglio di Stato. Col procedere della guerra \u2013 e per l'et\u00e0 avanzata di Luigi XIV - il marchese di Torcy, con altri come Daniel Voysin de la Noiraye, segretario di stato per la guerra dal 1709, iniziarono ad avere consistente voce in capitolo. A Madrid, gli uomini di stato e i generali francesi avevano ormai influenza sulla gestione dell'esercito, e soprattutto nei primi anni di guerra Filippo V si dimostr\u00f2 particolarmente deferente nei confronti di suo nonno, il quale \"de facto\" esercitava quindi un controllo totale sulla corte spagnola tramite il consiglio di gabinetto (\"despacho\"); membro principale del consiglio era l'ambasciatore francese Michel-Jean Amelot de Gournay, il quale rimase stabilmente nella capitale dal 1705 al 1709. Risentitisi per questa dominazione francese, molti grandi di Spagna, esclusi dal potere reale, finirono con l'unirsi alla causa asburgica.\nAll'inizio del XVIII secolo Luigi XIV era ancora il monarca pi\u00f9 potente d'Europa. Anche se nel 1700 la sua flotta contava solo 108 navi di linea, il suo esercito era senz'altro il pi\u00f9 grande mai visto in Europa con un totale di uomini (di cui francesi e i restanti stranieri). All'inizio della guerra le risorse militari spagnole erano piuttosto limitate, e come altri stati il loro numero era disceso drasticamente a seguito della firma della pace di Ryswick: nel 1703 l'esercito nella Spagna peninsulare era composto ad esempio da soli fanti e cavalieri, male equipaggiati. Allo stesso modo, la marina spagnola era considerata piuttosto piccola se paragonata a quella di altre potenze, e Filippo V dovette appoggiarsi ai francesi per pattugliare le sue coste e salvaguardare le rotte commerciali con l'America. Oltre alla Spagna, Luigi XIV aveva altri alleati su cui far forza. Il duca di Savoia e il re Pietro II del Portogallo abbandonarono la causa francese nel 1703 per schierarsi con la Grande Alleanza e con la maggior parte degli stati tedeschi, ma ad ogni modo il Re Sole aveva dalla sua parte un grande alleato proprio nel cuore del Sacro Romano Impero, il casato di Wittelsbach, che fece s\u00ec che dalla sua parte si schierassero Giuseppe Clemente, principe elettore di Colonia, l'arcivescovo elettore di Liegi e Massimiliano Emanuele, elettore di Baviera. Quest'ultimo, dopo aver perso l'occasione di ottenere il trono spagnolo con la morte prematura di suo figlio Giuseppe, aveva cercato compensazione altrove appoggiandosi a Luigi XIV: inizialmente l'elettore aveva fatto pressioni sull'imperatore per scambiare la Baviera con i regni di Napoli e Sicilia, ma tale proposta era stata rigettata ed egli, comunque ambizioso, aveva deciso di appoggiarsi alla Francia per cercare almeno di guadagnarsi i Paesi Bassi spagnoli.\nLa guerra, la politica, la diplomazia.\nLa prima fase: 1701-1708.\nPaesi Bassi, Reno e Danubio.\nIl primo obiettivo dell'armata anglo-olandese nei Paesi Bassi era quello di prendere il controllo del fiume Mosa e del Basso Reno, che erano nelle mani dei Borboni comandati da Giuseppe Clemente, e respingere i reparti francesi del maresciallo Louis Fran\u00e7ois de Boufflers che minacciavano il confine olandese. Questo obbiettivo venne in gran parte raggiunto nel 1702, dapprima catturando Kaiserswerth nel giugno di quell'anno, poi spingendo i francesi al di fuori delle fortezze minori della Mosa: Venlo, Stevensweert, Roermond e la pi\u00f9 importante, Liegi, che cadde alla fine di ottobre. Marlborough (elevato a duca nel dicembre di quello stesso anno) e i generali olandesi spinsero Giuseppe Clemente a rifugiarsi in Francia. Ad ogni modo, nel 1703 i progressi alleati erano ancora una volta misti: Rheinberg e Bonn caddero all'inizio della campagna e Huy, Limburgo e Gheldria alla fine, ma il \"Gran Disegno\" di assicurarsi Anversa e quindi di aprirsi la strada verso le Fiandre e il Brabante fu stroncato dall'iniziativa del maresciallo Villeroi, dalla poca coordinazione degli alleati e dalla sconfitta patita dal generale Jacob van Wassenaer Obdam nella battaglia di Ekeren il 30 giugno.\n \nNel frattempo il margravio Luigi Guglielmo di Baden-Baden, comandante in capo delle forze imperiali, era rimasto di guardia nell'Alto Reno e il 9 settembre cattur\u00f2 Landau, chiave dell'Alsazia. Negli anni di apertura della guerra furono i francesi a dominare sul sud della Germania: il 14 ottobre Claude de Villars per poco non sconfisse il margravio nella Foresta Nera durante la battaglia di Friedlingen, fatto che avrebbe messo in comunicazione i francesi del Reno con i bavaresi dell'Alto Danubio. Il supporto dell'elettore di Baviera alla causa borbonica era una delle grandi problematiche dell'imperatore, ma per i francesi questo creava delle nuove opportunit\u00e0: con questa alleanza il Re Sole poteva minare le posizioni alleate nella Germania meridionale e quindi aprirsi con facilit\u00e0 un varco verso le Alpi e l'Italia del nord. Quando Villars giunse nei pressi del Danubio nel maggio del 1703, l'Elettore aveva gi\u00e0 stabilito dei punti saldi sul fiume da Ulma a Ratisbona; anche se la campagna dell'elettore in Tirolo tra giugno e agosto di quell'anno non aveva avuto il successo sperato, sul Danubio egli rimaneva in posizione dominante e il 20 settembre assieme a Villars sconfisse gli imperiali nella battaglia di H\u00f6chst\u00e4dt. La vittoria non pot\u00e9 tuttavia prevenire il peggioramento delle relazioni tra i due generali, e il maresciallo Marsin rimpiazz\u00f2 Villars nel teatro di guerra. Ad ogni modo, i francesi sfruttarono il momento non solo sul Danubio ma anche verso il Reno dove il maresciallo Tallard aveva preso Breisach am Rhein nel settembre di quell'anno, sconfiggendo il langravio d'Assia-Kassel nella battaglia dello Speyerbach il 15 novembre, riconquistando poi Landau.\nNel dicembre del 1703 l'elettore di Baviera assedi\u00f2 Augusta e a met\u00e0 gennaio del 1704 prese Passavia sul Danubio, aggiungendo ulteriore pressione su Leopoldo I a Vienna. Il sentimento anti-imperiale venne esacerbato in contemporanea dallo scoppio della rivolta anti-asburgica capeggiata da Francesco II R\u00e1k\u00f3czi in Ungheria dove, a causa delle devastazioni subite dalla recente guerra contro l'Impero ottomano e la successiva imposizioni di alte tasse e balzelli feudali, la popolazione si era sollevata per chiedere la restaurazione della vecchia costituzione. Coi ribelli ungheresi in avvicinamento a Vienna da est e i franco-bavaresi da ovest, risult\u00f2 fondamentale per la coalizione alleata risolvere la questione della Baviera. Marlborough risal\u00ec il Reno dai Paesi Bassi nel maggio di quell'anno e in giugno un\u00ec le sue forze con quelle del margravio di Baden a nord del Danubio, prima di guadagnarsi un attraversamento del fiume a Donauw\u00f6rth il 2 luglio. La Baviera era ora sotto attacco, ma Massimiliano Emanuele, sapendo che Tallard gli avrebbe portato dei rinforzi dal Reno, si persuase a non abbandonare l'alleanza francese. Il 13 agosto il duca di Marlborough, ora affiancato dal principe Eugenio di Savoia al comando di uomini, attacc\u00f2 l'esercito franco-bavarese sul Danubio presso H\u00f6chst\u00e4dt an der Donau; quella che divenne nota come battaglia di Blenheim sanc\u00ec la sconfitta definitiva della Baviera: Tallard venne fatto prigioniero mentre Marsin riusc\u00ec a fuggire attraversando nuovamente il Reno. Ulma e Ingolstadt caddero poco dopo, seguite da Treviri, Landau e, in dicembre, Trarbach, in preparazione di un attacco alleato sulla Mosella per l'anno successivo. Massimiliano Emanuele ritorn\u00f2 al suo incarico di governatore dei Paesi Bassi spagnoli, ma sulla base dei termini del trattato di Ilbersheim (7 novembre) le sue terre bavaresi furono poste sotto commissariamento austriaco. Il tentativo di porre l'imperatore al di fuori della guerra non era riuscito.\nLa campagna di Blenheim domin\u00f2 la guerra nel 1704. Per Luigi XIV la sconfitta fu una severa stoccata al suo prestigio, ma ebbe pure diverse consolazioni per quell'anno, tra cui il successo dei marescialli Montrevel e Villars contro la rivolta dei Camisardi a Cevenne. Per il duca di Marlborough la campagna di Blenheim volle dire vedersi assicurata la reputazione presso la corte inglese nonch\u00e9 la rivendicazione di aver agito correttamente supportando la campagna continentale, anche se l'Inghilterra fece pressione pi\u00f9 volte con l'imperatore perch\u00e9 rappacificasse la questione ungherese cos\u00ec da potersi impegnare sul fronte francese. Il tentativo nel 1705 del duca di Marlborough di aggirare i Paesi Bassi e invadere il regno di Luigi XIV dalla Mosella risult\u00f2 un fallimento: con Villars trincerato a Sierck e coi principi tedeschi che non riuscivano a dare il supporto necessario, il duca venne costretto a tornare sulla Mosa a met\u00e0 di giugno di quell'anno. Poco si era ottenuto oltre all'aver respinto l'offensiva francese e ad aver forzato la \"Linea del Brabante\" a Elixheim, a sud di Zoutleeuw, il 17-18 luglio.\nLa poca cooperazione tra le forze degli alleati, le dispute tattiche e le rivalit\u00e0 tra i comandanti fecero fare ben pochi progressi alla coalizione sino al 1705 sia sul fronte della Mosa che della Mosella; la situazione era peggiorata anche in Baviera, dove le pesanti tassazioni dell'imperatore e il reclutamento forzato avevano portato a una rivolta contadina. Tuttavia, nel 1706 gli alleati riuscirono alla fine a far breccia nei Paesi Bassi occupati dai francesi quando il 23 maggio il duca di Marlborough sconfisse il maresciallo Villeroi e l'elettore di Baviera nella battaglia di Ramillies a nord di Namur: ciascuna parte aveva impiegato circa uomini, ma fu il generale inglese ad avere la vittoria decisiva avvalendosi della debole disposizione tattica dei suoi nemici. Un inseguimento di due settimane port\u00f2 poi alla conquista di alcune importanti citt\u00e0 mal difese tra cui Bruxelles, Ghent, Bruges e Anversa; una seconda fase della campagna richiese l'imposizione di una serie di assedi coi quali gli alleati presero Ostenda, Menen, Dendermonde e Ath. I Paesi Bassi spagnoli vennero ripristinati come zona cuscinetto tra la Francia e la Repubblica delle Sette Province Unite, e il territorio divenne un \"con-dominio\" anglo-olandese per tutto il resto della durata della guerra, governato in nome di Carlo III ma in accordo con le direttive delle potenze marittime. Per parte sua, l'esercito franco-bavarese torn\u00f2 alla difensiva verso Ypres e Namur, passando per Lilla, Tournai, Cond\u00e9, Mons e Charleroi.\nDopo la sconfitta subita a Ramillies, Villars sul Reno aveva ordinato di inviare truppe a nord verso le Fiandre per sostenere le unit\u00e0 francesi ivi impegnate, diminuendo per\u00f2 cos\u00ec le proprie forze. Ad ogni modo, nel 1707 Villars riusc\u00ec, dopo la morte del margravio di Baden nel gennaio di quell'anno, a respingere il nuovo comandante in capo degli imperiali, il margravio Cristiano Ernesto di Brandeburgo-Bayreuth, forzando le Linee di Stollhofen senza perdite gi\u00e0 dal maggio di quell'anno, fatto che gli consent\u00ec di privare il Margraviato di Baden e il Ducato di W\u00fcrttemberg di risorse vitali. Anche nei Paesi Bassi spagnoli i borbonici ottennero alcuni successi quando l'elettore di Baviera e il maresciallo Luigi Giuseppe, duca di Vend\u00f4me (il rimpiazzo di Villeroi) pararono tutti gli attacchi di Marlborough, cosa che il comandante inglese attribu\u00ec in parte al fatto che le sue armate dovevano coprire la difesa dei villaggi nel Brabante.\nNel 1708 il duca di Berwick si mosse dalla Spagna verso il Reno per affiancare l'elettore di Baviera. Le battaglie in Germania non diedero i frutti sperati, e i due generali alla fine si risolsero a supportare il grosso dell'armata francese nelle Fiandre dove il duca di Vend\u00f4me, sotto il comando nominale del duca di Borgogna, pianificava di muovere l'offensiva. Per creare un diversivo Luigi XIV sostenne la discesa in Scozia di Giacomo Edoardo Stuart, paese dove la recente unione politica con l'Inghilterra aveva portato allo scoppio di diverse rivolte. Ad ogni modo, la poca esperienza e la continua indecisione del principe Stuart portarono il tentativo del marzo di quell'anno a sfociare in un fiasco, e la flotta francese di supporto guidata da Claude de Forbin dovette tornare a Dunkerque. Malgrado questo buco nell'acqua, la campagna nelle Fiandre inizi\u00f2 bene per i generali di Luigi XIV: a causa del malcontento popolare nei confronti della nuova amministrazione alleata, Ghent e Bruges si schierarono coi borbonici nel luglio di quell'anno facendo cos\u00ec tornare gran parte dei Paesi Bassi spagnoli nelle mani dei francesi. Il duca di Marlborough venne colto di sorpresa, ma con l'assistenza del principe Eugenio di Savoia giunse sino alla Mosella dove comp\u00ec una serie di azioni decisive: dopo una marcia forzata l'esercito alleato, composto di circa uomini, si scontr\u00f2 con le forze quasi equiparabili di Vend\u00f4me e del duca di Borgogna sul fiume Schelda, vincendo con grande stacco la battaglia di Oudenaarde dell'11 luglio 1708. La vittoria, oltre dal dissenso tra i due comandanti francesi, venne seguita da un altro successo, l'assedio di Lilla in agosto. Il duca di Vend\u00f4me, quello di Borgogna e quello di Berwick combinarono le loro forze per porre sul campo un'armata ancora pi\u00f9 imponente, ma ancora una volta fallirono contro il duca di Marlborough; vennero fatti dei tentativi di tagliare le vie di rifornimento dei francesi, di cui quello pi\u00f9 importante fu certamente quello di John Richmond Webb alla battaglia di Wijnendale il 28 settembre. Di conseguenza, Boufflers venne costretto alla resa a Lilla il 22 ottobre, cedendo anche la relativa cittadella il 9 dicembre successivo. L'assedio era stato costoso per gli alleati: l'esercito vi era stato impegnato per diversi mesi, dopo che questo stesso era stato impegnato a Oudenaarde. Ad ogni modo, il duca di Marlborough e il principe Eugenio ripresero il completo controllo dei Paesi Bassi spagnoli e fecero breccia nella prima linea delle fortezze del \"Pr\u00e9 carr\u00e9\", esponendo la Francia settentrionale a possibili attacchi. Ghent venne ripresa alla fine di dicembre e Bruges capitol\u00f2 poco dopo, restaurando cos\u00ec l'autorit\u00e0 del condominio anglo-olandese.\nItalia.\nNel 1702 la guerra nell'Italia settentrionale era ormai giunta al suo secondo anno di campagna. Dopo l'iniziale successo dell'Austria, Luigi XIV invi\u00f2 il maresciallo Vend\u00f4me a comandare l'armata borbonica, dominando i propri avversari con un numero di uomini ben superiore. Anche se il principe Eugenio riusc\u00ec a battere i francesi nella battaglia di Luzzara il 15 agosto, gli austriaci persero gran parte di ci\u00f2 che avevano ottenuto nella prima campagna, compresa la citt\u00e0 di Mantova che era stata assediata inutilmente per diversi mesi l'anno precedente; i borbonici continuarono a tenere fermamente il controllo del ducato di Milano. Nel giugno del 1703 Eugenio fece ritorno a Vienna per presiedere il Consiglio di guerra di Corte e riorganizzare le armate imperiali, lasciando Guido von Starhemberg a opporsi al Vend\u00f4me. Vend\u00f4me aveva ricevuto l'ordine di ricollegarsi con l'elettore di Baviera nel Tirolo, ma questo obbiettivo non era stato possibile in parte forse anche per la diceria che Vittorio Amedeo, duca di Savoia, stava per abbandonare la Grande Alleanza, fatto poi dimostratosi infondato: Luigi XIV non era riuscito a soddisfare le pretese di Vittorio Amedeo sul ducato di Milano, e per di pi\u00f9 questi si era pi\u00f9 volte lamentato della scarsa considerazione francese nei suoi confronti nonch\u00e9 della totale assenza dei promessi aiuti finanziari per la guerra. Il duca temeva poi che, se il potere francese avesse dilagato anche in Italia, il suo territorio sarebbe stato completamente circondato da terre governate da Versailles e che sarebbe stato costretto a divenire egli stesso vassallo dei francesi. Vittorio Amedeo si trincer\u00f2 quindi dietro le mura della sua capitale, Torino, e dichiar\u00f2 guerra alla Francia il 24 ottobre di quell'anno; ricompensato dalla promessa di una serie di concessioni territoriali, sigl\u00f2 poi un trattato di alleanza con l'imperatore l'8 novembre.\nCon la diserzione del duca di Savoia, il Piemonte divenne un obiettivo importante per i francesi che volevano ora isolare Vittorio Amedeo e il conte di Starhemberg dagli austriaci a est e assicurare le comunicazioni tra la Francia e Milano. Dall'inizio del 1704 il maresciallo Ren\u00e9 de Froulay de Tess\u00e9 aveva preso la Savoia (a eccezione di Montm\u00e9lian) mentre Louis d'Aubusson de la Feuillade aveva occupato Susa a giugno; muovendosi verso il Piemonte da est, il duca di Vend\u00f4me cattur\u00f2 Vercelli a luglio, Ivrea a settembre e invase Verrua in ottobre. All'epoca della caduta di Verrua nell'aprile del 1705, La Feuillade aveva occupato la Contea di Nizza, inclusa Nizza stessa (anche se la cittadella venne conquistata solo nel gennaio del 1706), prima di dirigersi su Torino. Per gli alleati, l'attenzione era rivolta anche a Vienna, dove nel maggio del 1705 Giuseppe I succedette a Leopoldo I come imperatore del Sacro Romano Impero: Giuseppe I prosegu\u00ec la politica anti-borbonica di suo padre con grande entusiasmo e con l'obbiettivo di prendere l'Alsazia e la Lorena, ma dopo la sconfitta dei franco-bavaresi a Blenheim inizi\u00f2 a rivedere le proprie priorit\u00e0. Anche se l'imperatore riconobbe l'importanza dei principi tedeschi per una pi\u00f9 forte \"Reichsbarriere\", il ruolo della monarchia asburgica gli imponeva di manifestare la sua autorit\u00e0 innanzitutto in Italia, per proteggere i territori dell'Austria propriamente detta. In quel momento, infatti, Filippo V controllava ancora tutti i possedimenti spagnoli in Italia e le armate borboniche stavano portando avanti diversi progressi militari nella penisola.\nIl 16 agosto 1705, il duca di Vend\u00f4me sconfisse il principe Eugenio alla battaglia di Cassano sull'Adda. Il 19 aprile 1706 il comandante francese sconfisse anche il conte Christian Detlev Reventlow nella battaglia di Calcinato, e respinse gli austriaci verso le montagne all'altezza del Lago di Garda; poco dopo, La Feuillade diede inizi\u00f2 all'assedio di Torino. Le vittorie francesi avevano impedito all'Austria di poter marciare in aiuto dei Savoia, ma come nel caso dei Paesi Bassi spagnoli l'anno si dimostr\u00f2 al fine decisivo per la Grande Alleanza. A met\u00e0 di maggio l'armata del principe Eugenio, ora rinforzata da ulteriori truppe tedesche (assicurate dal duca di Marlborough e finanziate dalle potenze marittime), era cresciuta a uomini. Rafforzato in tal modo, il comandante austriaco fu in grado di battere le difese francesi sull'Adige e a met\u00e0 di luglio discese a sud attraversando il Po. In risposta al disastro di Ramillies, il duca di Vend\u00f4me venne destinato ai Paesi Bassi; il duca d'Orl\u00e9ans e il maresciallo Marsin presero il comando al suo posto, e per quanto fossero a conoscenza del fatto che gli imperiali stavano marciando a ovest risalendo il corso del Po rinunciarono all'idea di intercettarli. Eugenio riusc\u00ec quindi a ricongiungersi con Vittorio Amedeo e le sue piccole forze alla fine di agosto, e il 7 settembre insieme sconfissero in maniera decisiva l'armata borbonica nella battaglia di Torino. Con Marsin mortalmente ferito, il duca d'Orl\u00e9ans si ritir\u00f2 a ovest, lasciando il conte di Medavy isolato sul'Adige pi\u00f9 a est. Anche se Medavy sconfisse un corpo d'armata imperiale nella battaglia di Castiglione dell'8 settembre, egli distribu\u00ec prudentemente la sua armata attorno alla fortezza, mantenendola sotto il controllo francese.\nLa vittoria di Eugenio diede agli imperiali l'effettivo controllo dell'intera valle del Po. Anche se il ducato di Savoia e la contea di Nizza rimasero nelle mani dei Borbone, Vittorio Amedeo prese possesso dei territori promessigli nel 1703 dal suo trattato con l'Imperatore. Ad ogni modo, le vittorie alleate nel 1706 non riuscirono a placare l'animosit\u00e0 dei grandi artefici della Grande Alleanza, inglesi e olandesi, che chiedevano ancora a gran voce a Giuseppe I di porre fine alla guerra in Ungheria. La rivolta di R\u00e1k\u00f3czi stava privando l'Austria di risorse importanti per la lotta contro Luigi XIV, e si temeva inoltre che i turchi avrebbero tratto vantaggio da queste rinnovate ostilit\u00e0 contro l'Imperatore. Per ricomporre questi disaccordi, Giuseppe I sigl\u00f2 la Convenzione di Milano il 13 marzo 1707, con la quale concedeva a Luigi XIV il ritorno dell'armata di Medavy verso la Francia senza alcun danno in cambio del definitivo abbandono francese del nord Italia. Per gli austriaci l'accordo assicur\u00f2 un incontestato possesso del ducato di Milano e di quello di Mantova, ma concesse anche a Giuseppe I di perseguire i suoi interessi dinastici nell'Italia meridionale, e nel maggio di quell'anno il conte Wirich Philipp von Daun, con circa uomini al suo seguito, si mosse verso il Regno di Napoli. La citt\u00e0 di Napoli si arrese senza muovere resistenza e Gaeta cadde dopo un assedio il 30 settembre. L'Austria era ora la potenza predominante in Italia, e Carlo III (fratello di Giuseppe I) venne proclamato re di Napoli.\nPrendendo il ducato di Milano e assicurandosi i domini spagnoli in Italia, gli Asburgo d'Austria avevano soddisfatto il loro primario obiettivo di guerra. Ad ogni modo, la campagna napoletana era stata sospesa per l'opposizione delle potenze marittime, che intendevano dirottare quelle forze per un attacco diretto alla Francia meridionale. Per compiacere i suoi alleati, Eugenio e il duca di Savoia si accordarono per attaccare Tolone nel luglio del 1707, ma tale tentativo non diede gli effetti sperati e il maresciallo Tess\u00e9 respinse tutti gli attacchi. Gli alleati si ritirarono nell'agosto di quello stesso anno, non prima per\u00f2 di aver ottenuto alcuni vantaggi: lo squadrone navale di Tolone fu distrutto nel corso della battaglia, lasciando la flotta anglo-olandese quale sovrana incontrastata del Mediterraneo. Sul fronte diplomatico quell'anno gli alleati dovettero contendere anche con re Carlo XII di Svezia, la cui guerra contro la Russia e la Sassonia-Polonia aveva minacciato di distogliere l'attenzione delle potenze internazionali dall'importanza della guerra di successione spagnola. Carlo XII aveva infatti invaso la Sassonia nel 1706 e aveva inoltre tentato di intervenire in Slesia per soccorrere i sudditi dell'imperatore di fede protestante che invocavano il suo aiuto; dopo la firma del trattato di Altranst\u00e4dt il 31 agosto 1707 da parte di Giuseppe I, Carlo XII torn\u00f2 a scagliarsi a est contro la Russia dove venne poi sconfitto nella campagna di Poltava.\nIl predominio di Giuseppe I in Italia enfatizz\u00f2 ancora una volta le tensioni tra Impero e Papato: nel ducato di Parma-Piacenza (che il papato riteneva feudo della Santa Sede mentre Giuseppe I lo reputava feudo dell'Impero), cos\u00ec come nel ducato di Milano, papa Clemente XI proib\u00ec la raccolta delle tasse imperiali nelle chiese. Per ottenere maggior peso nella contesa, gli austriaci assediarono la citt\u00e0 disputata di Comacchio nel maggio del 1708, prima che il conte di Daun invadesse gran parte dello Stato Pontificio giungendo a saccheggiare Forl\u00ec. Il papa lev\u00f2 un esercito di uomini al comando del generale Marsigli ma questi capitol\u00f2 ben presto e Clemente XI (che aveva tenuto sempre una politica filo-francese) venne costretto a riconoscere l'arciduca Carlo quale re di Spagna col nome di Carlo III. Nel frattempo continuarono i combattimenti al confine franco-sabaudo, dal momento che il ducato di Savoia era visto come la barriera contro future incursioni francesi in Italia, e nel luglio il duca lanci\u00f2 una campagna contro Brian\u00e7on, catturando Exilles e Fenestrelle. Questi raid vennero ripetuti nei successivi anni di guerra, ma i comandanti austriaci e sabaudi non riuscirono mai a lanciare un attacco su vasta scala oltre le Alpi, dato che lo stesso imperatore aveva mostrato scarso interesse nel voler liberare i territori transalpini di Nizza e Savoia occupati dai francesi.\nL'incoronazione di Carlo III.\nL'invio di una spedizione anglo-olandese in Spagna nel 1702 si rivel\u00f2 come una continuazione della politica di Guglielmo III nell'usare la flotta per aprire lo Stretto di Gibilterra, assicurandosi il potere navale nel Mediterraneo e tagliando cos\u00ec il traffico economico transatlantico della Spagna. Gli austriaci si dimostrarono da subito favorevoli a questa strategia ritenendo che la vista di una flotta alleata nel Mediterraneo avrebbe ispirato delle rivolte anti-borboniche a Napoli, intimidito il papato francofilo e incoraggiato il duca di Savoia a cambiar parte nella guerra. Il bisogno di una base tra Inghilterra e il Mediterraneo era essenziale, ma l'attacco a Cadice nel settembre di quell'anno fin\u00ec in un fallimento. Gli alleati, ad ogni modo, riuscirono a distruggere la flotta spagnola del tesoro e la sua scorta francese nella battaglia della baia di Vigo il 23 ottobre; l'attacco non port\u00f2 nelle casse degli alleati tanto argento quanto si sperasse, ma anche cos\u00ec l'azione ebbe delle implicazioni: per il re Pietro II del Portogallo, la cui economia nazionale dipendeva dal commercio oceanico con le Americhe, la dimostrazione della potenza navale degli alleati nell'Atlantico ebbe una parte decisiva nel persuaderlo ad abbandonare la sua alleanza nominale con Francia e Spagna. Anche se la maggior parte dei suoi ministri preferiva la neutralit\u00e0, Pietro II sigl\u00f2 con gli alleati il trattato di Alleanza Difensiva e il trattato di Alleanza Offensiva il 16 maggio 1703.\nL'alleanza portoghese diede inizio ad una nuova era nelle relazioni politiche e commerciali con l'Inghilterra, ma il beneficio pi\u00f9 immediato che ottennero gli alleati fu l'uso del porto di Lisbona che garantiva un accesso al Mediterraneo, oltre al supporto dell'esercito portoghese ( uomini e cavalieri, oltre a uomini di forze ausiliarie, pagati dalle potenze marittime).. Come parte dell'accordo, Pietro II aveva richiesto che l'arciduca Carlo venisse mandato di persona in Portogallo, in modo che la presenza dell'arciduca nei pressi della Spagna facilitasse lo scoppio di rivolte anti-borboniche presso gli spagnoli. Ai ministri della regina Anna d'Inghilterra tutto ci\u00f2 parve ottimale per rompere il monopolio del commercio tra la Spagna e il suo impero coloniale, ben sapendo che gli Asburgo avrebbero offerto maggiore apertura ai mercati commerciali inglesi rispetto alla Spagna borbonica. L'intento comune degli alleati era comunque di rispettare e far rispettare i termini della legalit\u00e0 e della continuit\u00e0 tradizionale, concedendo agli Asburgo il dominio della Spagna per controbilanciare i poteri in Europa.\nIl 12 settembre 1703 l'arciduca Carlo venne incoronato col nome di Carlo III di Spagna a Vienna, giungendo come da accordi a Lisbona attraverso Londra all'inizio del marzo 1704.\nLa guerra a questo punto si spost\u00f2 verso la penisola iberica. Carlo III giunse in Spagna nel 1704 rimanendovi per i sette anni successivi.\nNel maggio del 1704 un esercito franco-spagnolo di circa uomini al comando del duca di Berwick, accompagnato dallo stesso Filippo V, avanz\u00f2 verso il Portogallo e ottenne una serie di vittorie minori contro le disorganizzate forze degli alleati guidate dal marchese di Minas, dal duca di Schomberg e dal barone olandese van Fagel, le cui truppe combinate ammontavano a uomini. Per parte loro, il successo degli alleati quell'anno e il sostegno della loro marina spinsero in agosto George Rooke e il principe Giorgio di Assia-Darmstadt a catturare Gibilterra. Furono fatti due tentativi per riprendere la preziosa fortezza: il primo via mare, conclusosi con la battaglia di M\u00e1laga il 24 agosto (l'unico combattimento navale propriamente detto dell'intera guerra), e poi via terra quando Tess\u00e9 e il marchese di Francisco Castillo Fajardo, Marchese di Villadarias assediarono la rocca prima di abbandonare l'azione nell'aprile del 1705. Gibilterra rimase nelle mani degli alleati, ma il tentativo di ottenere supporto per Carlo III dalla popolazione in gran parte fall\u00ec.\nL'intera popolazione del Regno di Castiglia e Le\u00f3n si era schierata in favore di Filippo V, ma l'autonoma Corona d'Aragona aveva invece accentrato il proprio malcontento nei confronti della dominazione spagnola. Nel Principato di Catalogna come in altre parti della penisola, la popolazione aveva opinioni contrastanti sia sul duca d'Angi\u00f2 che sull'arciduca Carlo, ma comunque prevaleva un forte sentimento anti-francese dettato dalle recenti esperienze, specialmente dall'attacco a Barcellona del 1697. All'inizio di giugno del 1705 un piccolo numero di catalani \u2013 in cambio di uomini, munizioni e supporto per le loro libert\u00e0 costituzionali (\"fueros\") \u2013 si disposero in favore di Carlo e della causa degli alleati. Questa nuova alleanza incoraggi\u00f2 gli inglesi a preparare una spedizione nelle province mediterranee della Spagna, aprendo una guerra su due fronti nella penisola: Das Minas, l'ugonotto conte di Galway (al posto di Schomberg) e Fagel attaccarono dal Portogallo mentre il conte di Peterborough e Carlo III iniziarono una campagna da nord-est. L'arrivo della flotta alleata presso le coste del Mediterraneo smosse la situazione. Nel Regno di Valencia vi era un forte sentimento anti-francese basato su una tradizionale rivalit\u00e0 commerciale, ma ancora si facevano sentire gli echi della rivolta contadina contro la nobilt\u00e0 locale; in Aragona vi era un'altrettanto forte francofobia, in gran parte motivata dalla vicinanza e dalla rivalit\u00e0 commerciale con la Francia, e il tentativo di Filippo V di richiedere nuove tasse per gli sforzi della guerra senza l'approvazione delle \"cortes\" locali fu anch'esso causa di frizioni con la popolazione locale.\nLe divisioni interne alla Corona d'Aragona spianarono la via alle prime vittorie alleate nella regione, culminate con la presa di Barcellona da parte del conte di Peterborough il 9 ottobre 1705 e dalla presa della citt\u00e0 di Valencia il 16 dicembre da parte di Juan Bautista Basset y Ramos. La sconfitta nelle province nord-orientali fu uno dei problemi maggiori per la causa borbonica, ulteriormente esacerbato quando Tess\u00e9 fall\u00ec la riconquista di Barcellona nel maggio del 1706. Successivamente, la concentrazione delle forze francesi a nord-est permise agli alleati al comando del Das Minas e del Galway di fare alcuni progressi sul fronte portoghese, catturando alcune citt\u00e0. Il duca di Berwick non pot\u00e9 fermare l'armata alleata e portoghese guidata da Das Minas, e il 25 giugno elementi portoghesi, olandesi e inglesi entrarono a Madrid; il 29 giugno fu la volta della presa di Saragozza, fatto che permise agli alleati di controllare le quattro citt\u00e0 principali della Spagna, ma la vittoria fu solo un'illusione: anche se diversi nobili avevano aderito alla causa degli Asburgo, l'esercito alleato si trovava lontano dai suoi porti di rifornimento e non poteva certo mantenere le proprie posizioni cos\u00ec all'interno del territorio spagnolo senza supporti. Quando Carlo III e il conte di Peterborough cercarono di unirsi a Das Minas e Galway non riuscirono a compiere l'impresa, e dopo che il duca di Berwick ebbe ottenuto rinforzi dai francesi gli alleati si ritirarono a Valencia, permettendo a Filippo V di rientrare a Madrid all'inizio di ottobre. Anche se gli alleati avevano catturato la citt\u00e0 chiave valenciana di Alicante, oltre alle isole di Ibiza e Maiorca nel settembre di quello stesso anno, dovettero ritirarsi dalla Castiglia quando la fortuna arrise a Filippo V nella guerra peninsulare. Cartagena cadde nelle mani dei franco-spagnoli a novembre, e i territori di Castiglia, Murcia e la parte meridionale di Valencia tornarono ai Borboni.\nNel tentativo di riprendere i territori perduti nel 1707, Galway e Das Minas guidarono il grosso dell'esercito alleato, consistente in portoghesi, inglesi e olandesi, nella regione della Murcia prima di avanzare ancora una volta verso Madrid; davanti a loro si trovarono il duca di Berwick che, rafforzato da ulteriori truppe sbloccate dal fronte italiano, comandava ora uomini. Quando il duca di Berwick avanz\u00f2 contro gli alleati il 25 aprile Galway accett\u00f2 la sfida, ma il risultato fu la completa disfatta dell'armata alleata nella battaglia di Almansa. Con gli alleati in piena ritirata, il duca d'Orl\u00e9ans giunse dall'Italia e si un\u00ec al duca di Berwick per riprendere gran parte di quanto era stato perduto nelle precedenti campagne militari: la citt\u00e0 di Valencia e Saragozza caddero a maggio, Claude Fran\u00e7ois Bidal d'Asfeld riprese X\u00e1tiva a giugno, e Lleida cadde a novembre. Gran parte dell'Aragona e di Valencia tornarono in obbedienza a Filippo V, e gli alleati vennero ricacciati in Catalogna, oltre la linea dei fiumi Segre ed Ebro. I Borboni inoltre recuperarono tramite il marchese di Bay la citt\u00e0 di Ciudad Rodrigo il 4 ottobre. Il giovane re Giovanni V del Portogallo, sul trono da meno di un anno dopo la morte di Pietro II, si ritrov\u00f2 con il paese ormai esausto e in pericolo per la sconfitta sul campo degli alleati.\nA seguito delle vittorie asburgiche in Italia, l'imperatore pot\u00e9 inviare assistenza a Carlo III solo all'inizio del 1708. Le risorse di Giuseppe I erano limitate ed egli continuava a ritenere la questione spagnola comunque una priorit\u00e0 secondaria, ma gli austriaci si accordarono per inviare dei rinforzi al comando di Guido Starhemberg per assumere il comando delle forze alleate nella penisola iberica. James Stanhope, ambasciatore inglese presso Carlo III, divenne il nuovo comandante militare del contingente spagnolo, e in settembre assieme all'ammiraglio Leake cattur\u00f2 Minorca e il porto chiave di Mah\u00f3n. Questo successo venne seguito dalla cattura della Sardegna da parte di Leake a nome di Carlo III nell'agosto di quello stesso anno. I generali di Filippo V all'interno della penisola continuarono comunque la loro avanzata verso Carlo III a Barcellona: il duca di Orl\u00e9ans prese Tortosa a met\u00e0 luglio, mentre sulla costa valenciana d'Asfeld riprese D\u00e9nia a met\u00e0 novembre, oltre ad Alicante (eccetto la cittadella) all'inizio di dicembre.\nLa seconda fase: 1709-1711.\nL'Aia.\nDall'inizio della guerra la priorit\u00e0 olandese fu di assicurarsi il controllo delle fortezze della Barriera, come stipulato - anche se non specificato - col trattato di costituzione della Grande Alleanza; gli olandesi erano anche preoccupati per la tenuta del loro confine orientale, dal Ducato di Kleve a sud sino alla Frisia Orientale a nord, dove il loro dominio politico e commerciale era minacciato ai prussiani; di conseguenza, la Spagna era divenuta piuttosto irrilevante per gli Stati Generali della Repubblica delle Sette Province Unite, al punto che erano giunti a prevedere un accordo con la Francia basato sulla spartizione dell'eredit\u00e0 spagnola tra l'arciduca Carlo e il duca d'Angi\u00f2. All'inizio del 1705 Luigi XIV si era avvicinato agli alleati con intenzioni pacifiche, tentando di separare gli olandesi dall'alleanza: la sconfitta di Ramillies nel 1706, la sconfitta di Oudenarde e la perdita di Lilla nel 1708 avevano incoraggiato Luigi XIV ad abbandonare il principio dell'integrit\u00e0 dell'eredit\u00e0 spagnola. Per ragioni dinastiche e strategiche Giuseppe I e i suoi ministri a Vienna non erano disposti a garantire a Filippo V compensazioni in Italia, mentre Carlo III a Barcellona, dopo anni di lotta, credeva sinceramente di essere il pretendente legittimo di tutta la Spagna e le sue dipendenze. Gli inglesi supportarono gli Asburgo opponendosi alla partizione dell'Impero spagnolo, in particolare per proteggere il loro commercio nel Mediterraneo: essi avevano gi\u00e0 fatto pressioni per la cessione di Minorca e del porto strategico di Mah\u00f3n, ed erano determinati a impedire al duca d'Angi\u00f2 di acquisire la Sicilia e Napoli, limitando cos\u00ec l'influenza marittima francese nella regione. Preso dalla disperazione, Luigi XIV invi\u00f2 il presidente del parlamento di Parigi, Pierre Rouill\u00e9, a incontrarsi coi ministri olandesi nel marzo del 1709 a Moerdijk, fiducioso del fatto che essi perlomeno avrebbero accettato alcune partizioni. L'intransigenza di inglesi e austriaci, ad ogni modo, fece naufragare ogni possibilit\u00e0 di compromesso: gli olandesi, non intenzionati a trattare senza il supporto inglese, furono costretti ancora una volta a porre il loro destino nelle mani della Grande Alleanza.\nDopo il termine delle discussioni con Rouill\u00e9 il 21 aprile gli alleati si prepararono a riprendere le ostilit\u00e0, il che per Luigi XIV voleva dire andare incontro a un rischio molto alto: non solo l'armata anglo-olandese avrebbe combattuto sul suolo francese, ma l'intera Francia, avendo recentemente sofferto un duro inverno, era ridotta alla fame dalla carestia, ulteriormente peggiorata da un embargo commerciale sulle importazioni di grano imposto dagli inglesi sui porti francesi. All'inizio di maggio Luigi XIV invi\u00f2 il suo ministro degli esteri, il marchese di Torcy, a discutere coi negoziatori degli alleati a L'Aia: principalmente il principe Eugenio, poi assistito dal conte von Sinzendorf, per gli imperiali; Marlborough e il capo dei Whig, Charles Townshend, per l'Inghilterra; Heinsius, Willem Buys e Bruno van der Dussen per gli olandesi. Erano presenti anche rappresentanti prussiani, savoiardi, portoghesi e tedeschi. I francesi avevano optato per ridurre le richieste presentate da Rouill\u00e9 in aprile, ma riconoscere la debolezza di Luigi XIV avrebbe portato a condizioni anche peggiori e perci\u00f2 il 27 maggio furono gli alleati a presentare a Torcy quaranta articoli dei \"Preliminari de L'Aia\", il pi\u00f9 importante dei quali voluto dagli anglo-asburgici richiedeva espressamente che Filippo V dovesse passare l'intero territorio della monarchia spagnola a Carlo III senza alcuna compensazione; in cambio, gli alleati offrivano due mesi di pace ai francesi. All'epoca Luigi XIV stava ritirando le proprie truppe dalla Spagna e progettava di far abdicare Filippo V al trono spagnolo; su grande insistenza degli olandesi \u2013 supportati dagli inglesi \u2013 Luigi XIV dovette rinunciare a tre citt\u00e0 francesi e a tre citt\u00e0 spagnole come \"garanzia\" che suo nipote avrebbe rispettato i patti. Se Filippo V avesse rifiutato di rinunciare alle proprie pretese pacificamente, la Francia sarebbe stata obbligata insieme agli alleati a condurre una campagna militare contro la Spagna.\nLuigi XIV avrebbe anche potuto accettare l'enorme peso delle richieste degli alleati, che includevano la rinuncia ad alcune fortezze sulla Barriera olandese e la cessione di Strasburgo, oltre a riconoscere la successione protestante in Inghilterra come legittima, ma non pot\u00e9 assolutamente tollerare i termini previsti per la Spagna e gi\u00e0 all'inizio di giugno il re rigett\u00f2 pubblicamente i termini di questi \"Preliminari\", richiamando i suoi sudditi alla resistenza armata. Tuttavia, con le forze francesi sotto pressione su altri fronti, Luigi XIV era disposto a manovrare per la pace a spese di Filippo V, e dopo il rigetto dei \"Preliminari\" ritir\u00f2 addirittura gran parte del proprio esercito dalla Spagna per incoraggiare l'abdicazione volontaria di suo nipote; in questo momento, per\u00f2, Luigi XIV aveva ormai ben poca influenza su Filippo V e l'abdicazione era un atto che il re di Spagna, ora saldo sul trono e godente del supporto della maggioranza dei suoi sudditi, non poteva tollerare.\nLa Grande Alleanza vacilla.\nCredendo che Luigi XIV stesse solo guadagnando tempo per recuperare le forze, i ministri a Londra prepararono un attacco decisivo su tutti i fronti per il 1709, nella speranza di portare i francesi nuovamente al tavolo dei negoziati. Centrale era tornata a essere la situazione delle Fiandre: qui, Villars rimpiazz\u00f2 il duca di Vend\u00f4me come comandante dell'esercito francese e si dedic\u00f2 alla costruzione di una nuova linea difensiva da Aire a Douai (le Linee di Cambrin, o \"la Bass\u00e9e\") per bloccare l'avanzata da Lilla a Parigi. Per la durezza del precedente inverno e per la scarsit\u00e0 di approvvigionamenti il duca di Marlborough, che aveva inizialmente puntato a un'invasione della Francia su vasta scala, prefer\u00ec una politica pi\u00f9 propendente al singolo assedio: gli alleati investirono Tournai a luglio (la cittadella venne presa solo il 3 settembre), prima di muoversi ad attaccare Mons. Ottenuta carta bianca da Luigi XIV per salvare la citt\u00e0, Villars, al comando di uomini, pose il proprio esercito attorno al piccolo villaggio di Malplaquet; sicuri che quest'ultimo scontro avrebbe distrutto definitivamente il grosso dell'esercito francese e avrebbe costretto Luigi XIV ad accettare i termini di pace degli alleati, il duca di Marlborough e il principe Eugenio, alla guida di uomini, ingaggiarono lo scontro con i francesi l'11 settembre. La battaglia di Malplaquet fu almeno nominalmente una vittoria per gli alleati, ma la strenua difesa dei francesi e una serie di sfortunate circostanze non consentirono agli alleati una vittoria decisiva, riportando anche le perdite maggiori. Anche se Mons cadde nell'ottobre di quell'anno, Villars e il suo co-comandante Boufflers seppero mantenere l'armata francese intatta.\nGli alleati ora insediati nella Francia settentrionale privarono Luigi XIV di risorse vitali, ma la resistenza di Villars consent\u00ec di tenere alto il morale dei francesi. Nel 1709 la Francia collezion\u00f2 anche un successo in Spagna: la cittadella di Alicante cadde in aprile e il 7 maggio il marchese di Bay sconfisse i generali Fronteira e Galway nella battaglia di La Gudina al confine col Portogallo. Ad ogni modo, il pi\u00f9 grande vantaggio di Luigi XIV era la disunit\u00e0 politica dei suoi nemici, estremizzata dalle perdite subite (in particolare dagli olandesi) a Malplaquet e dalle frequenti indecisioni in battaglia. In Inghilterra il partito dei Tory \u2013 la cui Land Tax stava foraggiando la guerra \u2013 cerc\u00f2 di guadagnare terreno politico dimostrando che i Whig e i loro sostenitori alla Banca d'Inghilterra avevano beneficiato del conflitto per fini personali. I problemi non mancarono anche per gli olandesi che, sin da aprile, iniziarono a pressare i ministri inglesi affinch\u00e9 accettassero il loro ultimo progetto a proposito della Barriera; i negoziati in tal senso erano in stallo, e in agosto gli olandesi seppero di concessioni territoriali e commerciali segrete stipulate tra gli Asburgo e la Gran Bretagna, concessioni in contrasto con il trattato della Grande Alleanza che aveva promesso un'equa ripartizione del bottino spagnolo. Per tranquillizzare gli alleati, gli inglesi sottoscrissero il 29 ottobre il trattato della Barriera dove Townshend, senza consultare Vienna, promise agli olandesi di ricreare un sistema difensivo importante alla Barriera come pure dei vantaggi commerciali consistenti nei Paesi Bassi spagnoli; il trattato inoltre garant\u00ec agli olandesi l'Alta Gheldria, terra reclamata anche dai prussiani. In cambio, gli Stati Generali offrirono nuove truppe alla coalizione e si impegnarono a riconoscere la successione protestante in Gran Bretagna. Giuseppe I, Carlo III e i Tory, che vedevano i Paesi Bassi come un rivale commerciale, considerarono tale accordo pregiudiziale dei loro interessi economici.\nLa Grande Alleanza aveva fallito nell'irrompere in maniera decisiva in Francia nel 1709, ma Luigi XIV era ancora lontano dall'ottenere la pace: le sue finanze erano un disastro e la carestia dilagava. Nel corso di negoziati a Geertruidenberg da marzo a luglio del 1710, gli inviati francesi, il maresciallo d'Uxelles e l'abate Polignac, cercarono di mediare per modificare i duri articoli dei Preliminari dell'Aia: contro la volont\u00e0 di Giuseppe I - il cui obbiettivo era di mantenere integra l'eredit\u00e0 spagnola - gli olandesi suggerirono che Filippo V avrebbe potuto mantenere per s\u00e9 la Sicilia e avrebbe ottenuto come compensazione la Sardegna per lasciare vacante il trono spagnolo; spingendosi oltre il trattato stesso, venne previsto di addossare la sola responsabilit\u00e0 di un eventuale rifiuto di Filippo V a Luigi XIV, costringendolo ad usare se necessario lui stesso la forza per detronizzare suo nipote. Questa proposta venne rigettata dai francesi malgrado Luigi XIV avesse richiamato gi\u00e0 il grosso del suo esercito dalla Spagna sperando di sottoscrivere la pace: il re disse che mai e poi mai avrebbe deposto suo nipote con la forza per fare un favore ai suoi nemici.\nIn Gran Bretagna, i Whig rimasero favorevoli alla guerra e gli stessi negoziatori degli alleati furono galvanizzati dopo che Marlborough e il principe Eugenio ebbero forzato le Linee di Cambrin per poi prendere la fortezza di Douai del \"pr\u00e9 carr\u00e9\" il 25 giugno 1710. Ad ogni modo, in Inghilterra iniziarono a sentirsi le prime richieste di pace: la guerra risult\u00f2 profittevole per alcuni, ma la popolazione in generale era divenuta insofferente e inizi\u00f2 ad opporsi a Godolphin e al suo governo. Per il loro supporto alla strategia continentale (e ad altre misure come l'unione politica tra Inghilterra e Scozia a cui gli High Tory erano contrari), Godolphin era grato ai Whig, in particolare ai Whig Junto che per lungo tempo avevano chiesto un maggior potere nel Consiglio di Gabinetto. La prima grande crisi era sorta nel 1706 quando Godolphin e il duca e la duchessa di Marlborough costrinsero la regina Anna, riluttante, ad accettare un membro dei Junto, il conte di Sunderland, come Segretario di Stato; la nomina mise in crisi le gi\u00e0 danneggiate relazioni tra la regina e la duchessa ed estrani\u00f2 definitivamente Anna da Godolphin. Come conseguenza, la regina torn\u00f2 ad appoggiare il moderato Tory Robert Harley, che ora sedeva come ministro dell'opposizione. All'inizio del 1707 Harley alz\u00f2 dei dubbi sulla linea dura della politica Whig in Spagna, e opponendosi alla Junto ottenne la simpatia della regina; ma con Godolphin e il vittorioso Marlborough che formavano un fronte compatto, Harley fu costretto a rinunciare al suo incarico nel febbraio del 1708. Le successive elezioni generali tenutesi a maggio si dimostrarono particolarmente favorevoli ai Whig, i quali divennero i veri e propri campioni della politica della guerra belligerante che erano determinati a portare a compimento ad ogni costo. Ad ogni modo, con i malumori originatisi nel 1710 per la sconfitta di Malplaquet, si crearono delle sollevazioni politiche in Inghilterra e Harley incoraggi\u00f2 la regina Anna, anch'essa ormai stanca di questo conflitto senza fine e inconcludente, a cambiare il suo ministro. A giugno la regina licenzi\u00f2 il conte di Sunderland e in agosto, poco dopo la fine dei negoziati di Geertruidenberg, licenzi\u00f2 anche Godolphin che venne seguito dal settembre successivo dal resto della giunta Whig. Con le nuove elezioni generali in ottobre, Harley si pose alla guida del nuovo ministero Tory, assieme ai Whig moderati capitanati dal duca di Shrewsbury e Henry St. John, che divenne Segretario di Stato.\nHarley sal\u00ec al potere invocando la pace, ma una pace che fosse giusta per gli inglesi e per i loro alleati. Gli altri membri dell'alleanza per\u00f2, come del resto i Whig, avevano visto con apprensione il nuovo governo della regina Anna e avevano interpretato la caduta dei Whig come un cambiamento della politica belligerante. Per evitare una crisi di credibilit\u00e0 in patria e presso gli alleati, il governo di Harley conferm\u00f2 il duca di Marlborough alla testa dell'armata anglo-olandese in Francia, e dalla fine del 1710 la campagna del duca e del principe Eugenio raggiunse nuovi successi con la cattura di B\u00e9thune, Saint-Venant e all'inizio di novembre Aire-sur-la-Lys, penetrando cos\u00ec la seconda linea del \"pr\u00e9 carr\u00e9\". Questi assedi, per quanto fossero stati lunghi e costosi, non riuscirono ancora a sfondare la difesa francese: tra il duca di Marlborough e Parigi si frapponevano ancora molte fortezze e una nuova linea difensiva.\nI combattimenti sugli altri fronti nel 1710 produssero comunque poco, ma in Spagna la disputa su chi dovesse regnare a Madrid venne alla fine placata. Con Luigi XIV che aveva ritirato il grosso delle proprie truppe dalla Spagna, Filippo V ebbe finalmente campo libero di agire mentre, per contrasto, Giuseppe I era finalmente in grado di occuparsi appieno del fronte iberico, sperando cos\u00ec di fugare le accuse, che i Tory gli rinfacciavano dall'Inghilterra, di un suo scarso sostegno alla guerra. Le rinforzate armate di Starhemberg e Stanhope sconfissero Villadarias e Filippo V nella battaglia di Almenara il 27 luglio 1710, seguita dalla vittoria contro de Bay (che rimpiazz\u00f2 Villadarias) alla battaglia di Saragozza il 20 agosto; gli alleati ripresero il controllo dell'Aragona e alla fine di settembre Carlo III entr\u00f2 a Madrid, pur ricevendo un'accoglienza ostile. Con Barcellona, Madrid e Saragozza nelle mani degli alleati, la posizione di Filippo V sembrava ormai precaria, ma ancora una volta gli alleati non riuscirono a guadagnarsi la fiducia del popolo spagnolo; con la chiusura dei negoziati di Geertruidenberg, Luigi XIV torn\u00f2 poi appieno in supporto di suo nipote: il duca di Vend\u00f4me attravers\u00f2 i Pirenei e prese il controllo dell'esercito franco-spagnolo, mentre il duca di Noailles attacc\u00f2 la Catalogna dal Rossiglione. Di fronte a questo smacco e con l'avanzare di un nuovo rigido inverno in Castiglia, il conte di Starhemberg si ritir\u00f2 ad est. Il duca di Vend\u00f4me prosegu\u00ec la sua avanzata, e tra l'8 e il 9 dicembre cattur\u00f2 Stanhope e la retroguardia inglese a Brihuega. Quando il conte di Starhemberg cerc\u00f2 di fare marcia indietro per assistere i compagni d'arme, il duca di Vend\u00f4me lo attacc\u00f2 a Villaviciosa il 10 dicembre: anche se il conte di Starhemberg seppe tener testa ai suoi nemici, gli alleati vennero successivamente costretti a una precipitosa ritirata verso la Catalogna, ridotti alle sole regioni di Tarragona, Igualada e Barcellona dove rimasero sino alla fine della guerra.\nPrime discussioni di pace.\nIl nuovo governo Harley a Londra ebbe i medesimi obbiettivi del ministero Godolphin, ovvero assicurare la sicurezza del paese, prevenire interferenze esterne nei suoi affari interni e garantire il proprio commercio con l'estero; ma vi era una grande e sostanziale differenza: l'immediata disponibilit\u00e0 a siglare la pace. Gi\u00e0 all'inizio dell'agosto del 1710 i Tory avevano iniziato delle trattative segrete coi francesi, alla ricerca com'erano di un compromesso favorevole per Gran Bretagna e Francia da cui dettare la pace al resto dell'Europa. Inizialmente, Harley e il conte di Shrewsbury condussero queste trattative tramite il giacobita conte di Jersey, e tramite l'agente di Torcy a Londra, Fran\u00e7ois Gaultier, il quale deline\u00f2 un primo accordo di pace. In un primo momento i Tory si erano dimostrati favorevoli a non concedere nulla alla Francia ma, a causa delle notizie provenienti dagli alleati a Madrid e dopo che la notizia della sconfitta di Brihuega ebbe raggiunto Londra nel dicembre di quell'anno, i ministri della regina Anna si risolsero infine ad abbandonare la Spagna e le Indie a Filippo V (purch\u00e9 i troni di Francia e Spagna rimanessero separati) in cambio di vantaggi commerciali consistenti.\nI contatti poterono andare in questa direzione anche a causa dell'improvvisa morte nell'aprile del 1711 dell'imperatore Giuseppe I d'Asburgo: il fratello di Giuseppe, l'arciduca Carlo (Carlo III di Spagna), era il suo unico erede maschio per l'eredit\u00e0 austriaca, fatto che ancora una volta avrebbe minato la stabilit\u00e0 degli equilibri europei, questa volta in favore degli Asburgo. Dovette quindi rinunciare al trono spagnolo per quello austriaco e per il titolo imperiale, tornando nel 1711 a Vienna.\nPer i Tory inglesi, l'idea di un impero asburgico dominante non era pi\u00f9 desiderabile di quella di un impero borbonico, ma per ora il desiderio primario della Grande Alleanza era quello di una pace immediata. Nel 1711 gli inglesi ripresero i piani per spingere Luigi XIV ad accettare questi accordi assediando la fortezza francese di Quebec nel Nord America.\nSino a quel momento infatti la guerra in America era stata un conflitto minore tra coloni inglesi, spagnoli e francesi che cercavano rispettivamente di far propendere i nativi americani per un'alleanza con le diverse colonie, per allargare i propri domini o aprirsi nuovi spazi commerciali nel continente. I francesi erano a conoscenza del pericolo della loro posizione, tra la Terra di Rupert a nord e le colonie britanniche a sud, ma l'espansione degli insediamenti francesi dalla Louisiana, attraverso il fiume Mississippi verso i Grandi Laghi e il fiume San Lorenzo in Canada, aveva fatto temere agli inglesi di venire accerchiati. Gran parte dell'America settentrionale inglese era stata in questo abbandonata a s\u00e9 stessa durante i primi anni di guerra, ma il crescente potere della Francia aveva persuaso alla fine i Tory a prendere dei provvedimenti \"ad hoc\" per proteggere le colonie e il commercio inglese in America: dalle Fiandre vennero prelevate delle truppe da impiegare quindi nella campagna di Quebec, ma la spedizione navale contro la fortezza francese nell'agosto del 1711 si concluse in un disastro.\nLa campagna militare nel Nord America non ebbe effetti sui Whig, che credevano che la questione coloniale potesse essere vinta sconfiggendo la Francia in Europa. Ad ogni modo, il fallimento a Quebec venne ripagato dalla vittoria finale del duca di Marlborough sul campo; il capitano generale della regina Anna non aveva per\u00f2 pi\u00f9 l'influenza di cui aveva goduto sotto il ministero Godolphin: le relazioni di sua moglie con la regina si erano concluse miseramente ed egli stesso era ora sotto l'influenza di Harley, ora del conte di Oxford e del Lord Gran Tesoriere. Malgrado questo, il duca di Marlborough continuava a detenere il comando delle forze anglo-olandesi nella Francia settentrionale, e in agosto riusc\u00ec a scavalcare Villars e ad attraversare le formidabili linee di difesa \"Ne Plus Ultra\", prima di catturare Bouchain il 12 settembre. La campagna non fu decisiva: Arras, Cambrai, Le Quesnoy e Landrecies separavano ancora il duca da Parigi, e ci volle ancora una campagna per assicurarne la capitolazione.\nIl 27 settembre Carlo III, riluttante, lasci\u00f2 Barcellona e prese possesso delle terre ereditarie austriache e della corona imperiale a lui riservata, lasciando sua moglie Elisabetta come pegno agli spagnoli. Per facilitare l'elezione imperiale a Francoforte sul Meno \u2013 e mantenere quindi gli elettori leali alla causa degli Asburgo \u2013 il principe Eugenio e le sue truppe al soldo degli austriaci (non pi\u00f9 di uomini) si erano gi\u00e0 spostati dalle Fiandre verso il Reno dove i francesi si stavano ammassando per una nuova offensiva (per disturbare e condizionare l'elezione imperiale). Malgrado ci\u00f2 nell'ottobre di quell'anno, poco dopo essersi imbarcato a Genova, l'arciduca Carlo venne eletto imperatore del Sacro Romano Impero col nome di Carlo VI. Prima ancora di lasciare Barcellona egli venne a conoscenza del fatto che gli alleati erano intenzionati a fare la pace con la Spagna, che quindi sarebbe passata ai Borboni. Il duca di Vend\u00f4me cerc\u00f2 di affrettare la partenza degli alleati dalla Catalogna muovendo sulla Tarragona e su Barcellona; conquist\u00f2 dapprima alcuni piccoli villaggi, ma il conte di Starhemberg gli si oppose e i borbonici non furono in grado di risolvere la questione militarmente entro l'anno. Nel frattempo, sul confine ispano-portoghese, Vila Verde aveva rimpiazzato Fronteira come comandante dell'esercito lusitano, e il conte di Portmore era succeduto a Galway come comandante britannico; la campagna contro de Bay fu un fiasco e divenne ormai chiaro che quello era il momento pi\u00f9 adatto per i negoziati di pace.\nIl conte di Oxford (Harley) si rifiut\u00f2 di siglare un trattato separato tra Gran Bretagna e Francia, ma pensava piuttosto di escludere gli olandesi dai negoziati di pace presentando coi ministri francesi un resoconto degli accordi direttamente agli Stati Generali olandesi. Le prime trattative vennero condotte dalla Gran Bretagna, nominalmente a nome proprio e della coalizione degli alleati per far riconoscere ai francesi l'Act of Settlement della regina Anna; in secondo luogo l'intento era quello di avere garanzia del fatto che le corone di Francia e Spagna sarebbero rimaste separate, che sarebbe stato ripristinato il corretto commercio internazionale, che sarebbero state rispettate e mantenute le \"barriere\" protettive tra Repubblica delle Sette Province Unite, Austria e Sacro Romano Impero contro future aggressioni della Francia, oltre ad un accordo segreto tra Francia e Gran Bretagna che prevedeva che la prima avrebbe cooperato per assicurare il mantenimento del ducato di Savoia - stretto alleato degli inglesi - per impedire agli Asburgo di dominare l'Italia. Oltre alle questioni territoriali, l'Inghilterra stil\u00f2 una serie di articoli segreti noti solo alle due parti che includevano un trattato commerciale anglo-francese e la demolizione della base di Dunkerque. Vi erano poi degli accordi che la Gran Bretagna aveva stretto in precedenza con la monarchia asburgica in Spagna e che pretendeva ora fossero rispettati anche da Filippo V, come la cessione di Gibilterra e Minorca e un \"Asiento\" (contratto per la schiavit\u00f9) per 30 anni. Questi accordi divennero parte degli Articoli Preliminari di Londra firmati l'8 ottobre 1711 da St. John e dal conte di Dartmouth per la Gran Bretagna e da Nicolas Mesnager per la Francia.\nAgli inglesi ora rimaneva solo il problema di convincere anche gli altri alleati ad accettare gli articoli preliminari da loro stesi e resi pubblici come base per un futuro congresso di pace. La corte di Vienna per\u00f2 rimase piuttosto insoddisfatta dall'evidente cambio di politica inglese, e addirittura sospett\u00f2 che il governo della regina Anna fosse pronto a consegnare la Spagna e le Indie ai Borboni. Carlo VI, di conseguenza, dapprima rigett\u00f2 l'idea di una conferenza di pace, ma quando vide che gli olandesi, terrorizzati dall'idea di proseguire la guerra da soli, ritirarono il loro appoggio, anche l'imperatore vi acconsent\u00ec, seppur riluttante, per la paura di rimanere solo sul campo di battaglia. Giorgio Luigi, elettore di Hannover, fu tra coloro che pensarono che i Tory stessero tradendo la Grande Alleanza per una loro causa, e come erede al trono britannico fece sapere che se i Borboni avessero ottenuto il trono di Spagna egli si sarebbe dichiarato pronto a sostenere attivamente le pretese di James Edward Stuart come successore della regina Anna; la sua ambizione di elevare il suo elettorato allo status di regno necessitava inoltre di un continuo supporto alla causa imperiale, e pur accettando i principi di un congresso di pace l'elettore si rifiut\u00f2 di abbandonare la causa di Carlo VI per il trono spagnolo. Anche in Inghilterra non mancarono le opposizioni, come nella Camera dei lord dove un influente Tory, il conte di Nottingham, present\u00f2 il 7 dicembre di quell'anno una mozione che riportava testualmente \u00abnessuna pace sar\u00e0 sicura o onorabile per la Gran Bretagna o per l'Europa se la Spagna e le Indie Occidentali saranno concesse ad uno qualsiasi dei rami della Casa di Borbone\u00bb.\nIl comune sentimento dell'opinione pubblica inglese contro i Whig spinse a una profonda propaganda dei Tory, in particolare con l'opuscolo di Jonathan Swift dal titolo \"The Conduct of the Allies\". La propaganda Tory si costru\u00ec in parte sul fondamento di una xenofobia anti-olandese e anti-asburgica, ma la Gran Bretagna era in realt\u00e0 a corto di risorse ed erano in molti a pensare che il paese avesse speso anche troppo per questa guerra perseguendo sostanzialmente gli interessi degli altri alleati, con pochi ritorni per la madrepatria. Tutti i lord Whig e alcuni Tory si rifiutarono di accettare la possibilit\u00e0 per Filippo V di rimanere sul trono spagnolo e persistettero nel sostenere il blocco asburgico per controbilanciare una Francia ancora troppo potente; sull'altro fronte, l'ascesa di Carlo VI come imperatore e la sua presa di possesso dei territori asburgici aveva reso le sue pretese alla corona spagnola sempre pi\u00f9 vane. Il pericolo che pure l'Austria potesse accumulare un eccessivo potere in Europa occupando contemporaneamente ancora due troni come in passato non convinceva i pi\u00f9, tra cui Daniel Defoe, il capo della propaganda Whig.\nLa terza fase: 1712-1714.\nLa pace di Utrecht.\nIl congresso convocato a Utrecht per il 29 gennaio 1712 fu la prima vera trattativa di pace. A poche settimane di distanza dall'apertura dei negoziati, tuttavia, i Borboni in Francia subirono una serie di disgrazie in famiglia, e tutto ci\u00f2 che rimaneva tra Filippo V e la corona francese era il malaticcio principe Luigi, di appena due anni. Per pararsi da una possibile unificazione dei troni di Francia e Spagna nelle mani di un solo monarca - e quindi prevenire il collasso dei negoziati di pace - Filippo V venne spinto a scegliere una delle due corone: Luigi XIV era favorevole al piano di lord Oxford che prevedeva che Filippo V abbandonasse l'idea della corona spagnola scegliendo la Francia, concedendo la Spagna e le colonie americane al duca di Savoia. In cambio Filippo avrebbe ricevuto le terre dei Savoia oltre a Monferrato e Sicilia, il tutto elevato a regno; se il giovane principe Luigi fosse morto, Filippo sarebbe cos\u00ec potuto ascendere al trono francese e i territori italiani (ad eccezione della Sicilia che sarebbe passata agli Asburgo) sarebbero stati assorbiti dal regno di Francia. Ad ogni modo Filippo V, ormai perfettamente ambientato nel suo paese adottivo e con ben poche garanzie circa il futuro del giovane principe Luigi, prefer\u00ec rinunciare ai propri diritti sulla corona francese e rimanere in Spagna, fatto che certo non semplificava la situazione con l'imperatore ma che se non altro serviva a muovere verso la pace in Europa.\nIl congresso di Utrecht non era stato accompagnato da un armistizio, anche se sia il conte di Oxford che St John erano determinati a non combattere un'altra costosa campagna militare nelle Fiandre. Gi\u00e0 prima che Filippo V rinunciasse ai propri diritti, la regina Anna aveva nominato il successore del duca di Marlborough nella persona del duca di Ormonde (21 maggio), proibendogli di usare le truppe inglesi contro i francesi. In effetti, i ministri della regina Anna avevano abbandonato i loro alleati e avevano concluso un accordo separato con la Francia, ma erano convinti di aver raggiunto il miglior accordo per tutti i membri della Grande Alleanza. Ad ogni modo gli olandesi \u2013 che non avevano ricevuto garanzie per i loro interessi strategici e commerciali - erano inclini a continuare gli scontri, cos\u00ec come il principe Eugenio era determinato a conquistare le restanti fortezze nel nord della Francia cos\u00ec da costringere Luigi XIV a fare ulteriori concessioni. Il 4 luglio 1712 il principe Eugenio conquist\u00f2 Le Quesnoy e il 17 luglio invest\u00ec Landrecies, l'ultima fortezza del \"pr\u00e9 carr\u00e9\" che lo divideva da Parigi, mentre le truppe inglesi, ritiratesi ora verso Ghent e Bruges, si dedicarono a occupare Dunkirk in conformit\u00e0 con l'accordo sottoscritto coi francesi. La maggioranza delle truppe ausiliarie tedesche e olandesi seguirono Eugenio il quale, a seguito del trattato di Szatm\u00e1r e alla fine della rivolta di R\u00e1k\u00f3czi, ricevette inoltre dei rinforzi dall'Ungheria, fatto che diede al comandante imperiale un sostanziale vantaggio numerico sui francesi. Villars, incoraggiato dal ritiro degli inglesi, aveva deciso di prendere proprie iniziative e sconfisse la guarnigione olandese al comando del conte di Albemarle nella battaglia di Denain il 24 luglio. I francesi si spinsero quindi ad assaltare i magazzini dei rifornimenti degli alleati a Marchiennes il 30 luglio, prima di riconquistare Douai, Le Quesnoy e, in ottobre, Bouchain; il \"pr\u00e9 carr\u00e9\" era stato cos\u00ec restaurato.\nIl 19 agosto 1712 la Gran Bretagna, la Savoia, la Francia e la Spagna si accordarono per una sospensione generale delle ostilit\u00e0. Gli inglesi iniziarono quindi a ritirare le loro truppe dalla Catalogna e a ridurre i reparti in Portogallo; quando anche il Portogallo si accord\u00f2 per un armistizio con Francia e Spagna l'8 novembre, il conte di Starhemberg rimase privo di tutti i suoi appoggi in loco. Con la fine dell'anno anche i ministri di Carlo VI erano ormai favorevoli al fatto che l'Austria dovesse concludere la pace: l'imperatore non poteva combattere da solo contro Luigi XIV e Filippo V senza appoggi esterni, e gli olandesi senza il sostegno della Gran Bretagna, con le finanze al collasso, non avrebbero potuto continuare a condurre oltre la guerra. Per indurre gli Stati Generali a firmare la pace, i Tory offrirono nuovi termini agli olandesi riguardo alla Barriera nei Paesi Bassi spagnoli, superando l'accordo proposto dagli Whig che era gi\u00e0 stato ripudiato dal parlamento inglese. Il nuovo trattato, siglato il 29 gennaio 1713, mantenne il principio della Barriera, ma comprendeva ora un maggior numero di fortezze di quelle promesse dai Whig, pi\u00f9 di quante gli olandesi non ne avessero con l'inizio della guerra. Gli interessi commerciali nella regione soddisfacevano le potenze marittime, ma tale accordo era soggetto comunque all'approvazione da parte dell'Austria.\nL'incapacit\u00e0 dell'Austria di imporre una soluzione militare in Spagna o nelle Fiandre aveva rafforzato la posizione di francesi e inglesi ai negoziati di Utrecht. Di conseguenza, nel marzo del 1713 il conte Sinzendorf, delegato dell'imperatore al congresso, sigl\u00f2 una convenzione per l'evacuazione delle truppe imperiali dalla Catalogna: l'Imperatrice part\u00ec da Barcellona il 19 marzo, seguita nel luglio successivo dal conte Starhemberg. Carlo VI era disposto ad accettare concessioni sgradevoli pur di ottenere la fine della guerra, ma le richieste dell'ultimo minuto avanzate dai diplomatici di Luigi XIV a Utrecht \u2013 tra cui la cessione di Lussemburgo all'elettore di Baviera, l'immediato riconoscimento formale di Filippo V come re di Spagna e una garanzia che gli austriaci non avrebbero esteso il loro dominio nel nord Italia a Mantova e Mirandola \u2013 si rivelarono troppo gravose; come risultato, Carlo VI opt\u00f2 per continuare la guerra, anche se per tutti gli altri membri chiave della Grande Alleanza essa poteva dirsi ormai conclusa.\nL'11 aprile 1713 Gran Bretagna, Prussia, Savoia, Portogallo e la Repubblica olandese siglarono il trattato di Utrecht con la Francia, un accordo costruito a tavolino per mantenere il bilanciamento delle potenze in Europa. Riassumendo, il trattato prevedeva le seguenti condizioni e mutamenti territoriali:\nLa pace di Rastatt.\nL'imperatore Carlo VI e l'elettore di Hannover combatterono un'ultima campagna militare sul Reno prima che le armate imperiali si sottomettessero alla pace. I francesi, numericamente superiori, al comando del maresciallo Villars catturarono Landau nell'agosto del 1713, e Friburgo a novembre. Con le finanze austriache ormai esauste e gli stati tedeschi riluttanti a proseguire l'offensiva, Carlo VI entr\u00f2 anch'egli nei negoziati. Anche Luigi XIV era favorevole alla pace e il 26 novembre il principe Eugenio e il maresciallo Villars iniziarono i negoziati, culminati nella pace di Rastatt del 7 marzo 1714. Il trattato, in gran parte costruito su quanto era gi\u00e0 stato stabilito a Utrecht, aveva comunque concesso a Carlo VI di accumulare ulteriori vantaggi combattendo per un altro anno rispetto alle altre potenze: non gli venne imposto di rinunciare ufficialmente alle proprie pretese sulla Spagna, e gli riusc\u00ec di bloccare il tentativo della Francia di limitare la sua influenza in Italia; l'imperatore arriv\u00f2 cos\u00ec a controllare Milano, Napoli, Mantova, i porti toscani (Stato dei Presidi), la Sardegna (promessa a suo tempo alla Baviera dal trattato di Utrecht) e gran parte dei Paesi Bassi spagnoli (conosciuti quindi col nome di Paesi Bassi austriaci). Luigi XIV dovette rinunciare a tutte le conquiste francesi sulla riva orientale del Reno (Breisach, Kehl, Friburgo), e pose fine al suo supporto alla causa di R\u00e1k\u00f3czi in Ungheria. Strasburgo e l'Alsazia rimasero francesi e l'imperatore cedette Landau a Luigi XIV, reintegrando anche nei loro territori gli elettori di Baviera e Colonia malgrado il loro comportamento nella guerra. Il Sacro Romano Impero entr\u00f2 nell'accordo con il trattato di Baden del 7 settembre successivo.\nLe uniche questioni che rimasero insolute furono in Catalogna: nel principato, infatti, molti sostenevano ancora la candidatura di Carlo III al trono spagnolo, appoggiati in questo dalla presenza in loco ancora di truppe e navi imperiali, fatto che spinse varie citt\u00e0 della regione ad aderire, anche se spesso riluttanti, a questa visione politica. Quanti nell'area volevano continuare i combattimenti sottolineavano il fatto che i regni di Aragona e Valencia, come del resto quello della Castiglia, erano soggetti a un regime che li aveva forzati a cambiare le loro leggi tradizionali e le loro costituzioni storiche, e che sin dalla sua vittoria ad Almansa e la successiva abolizione dei \"fueros\" in Aragona e Valencia nel 1707 Filippo V non aveva mostrato alcuna intenzione di rispettare i privilegi tradizionali della Catalogna. Di conseguenza, Barcellona decise di resistere, ma a questo punto della guerra non pot\u00e9 contare sull'aiuto degli alleati: dopo i negoziati di pace tra le potenze maggiori n\u00e9 l'Austria n\u00e9 la Gran Bretagna potevano ritornare sul piede di guerra. Per risolvere la situazione intervennero ancora una volta gli inglesi che, per via diplomatica, spinsero Filippo V nel luglio del 1714 ad inviare \u2013 dopo un anno di guerriglia nella regione - il duca di Berwick in Catalogna per assediare formalmente Barcellona; la citt\u00e0 oppose una strenua difesa, ma con poche speranze di averla vinta si arrese l'11 settembre. Maiorca sopport\u00f2 un assedio di nove mesi sino alla sua definitiva resa nel luglio del 1715.\nConclusioni e conseguenze.\nI trattati di Utrecht e Rastatt, dopo aver parzialmente smembrato l'impero spagnolo, sancirono molti cambiamenti nel rapporto di forze tra le maggiori potenze europee e mondiali dell'epoca. Si assistette al tramonto definitivo della Spagna come grande potenza, nonostante le colonie d'oltremare fossero rimaste legate alla madrepatria, e al fallimento delle mire espansionistiche ed egemoniche della Francia di Luigi XIV, la quale dovette rinunciare a parte dei suoi possedimenti continentali nell'America del Nord a favore dell'Inghilterra, riservandosi soltanto poche presenze nell'area caraibica. L'Inghilterra si afferm\u00f2 come potenza marittima egemone nel mondo e con il monopolio, unitamente agli olandesi, del controllo sulle rotte commerciali verso l'America e l'oriente: l'attracco di un vascello inglese, una volta l'anno, in uno dei porti spagnoli dell'America meridionale, notoriamente chiusi a tutti i paesi stranieri, per poter liberamente commerciare significava l'inizio dello scardinamento delle misure protezionistiche adottate dalla Spagna per favorire le proprie navi nel trasporto delle merci da e verso l'Europa.\nCon la Germania e l'Italia quali stati cuscinetto con la Francia, l'Austria asburgica mantenne la sua sicurezza e i suoi interessi in Europa anche dopo la guerra. Oltre alle recenti conquiste nei Balcani, Carlo VI ora regnava su un impero molto vasto. L'Austria si vide riconfermare la sua posizione di grande potenza, anche se la dinastia degli Asburgo si vide privare di alcune delle proprie pretese territoriali: la Spagna venne persa a vantaggio di Filippo V e la Sicilia and\u00f2 al duca di Savoia (che poi la scambier\u00e0 per la Sardegna nel 1720). L'acquisizione dei Paesi Bassi spagnoli e di Napoli estese ulteriormente le responsabilit\u00e0 della monarchia oltre i propri tradizionali interessi, rendendo altres\u00ec i territori asburgici pi\u00f9 vulnerabili nelle loro periferie, in particolare senza l'assistenza delle potenze marittime. In Germania, l'esercito imperiale non fu in grado di recuperare le terre perdute in Alsazia e Lorena, e il Sacro Romano Impero stesso non ottenne vantaggi dalla guerra, ma anzi vi perse dei territori (Landau); questo era accaduto in gran parte perch\u00e9 l'imperatore aveva preferito anteporre i propri interessi in Italia e in Ungheria a quelli degli stati tedeschi. Gli Asburgo ottennero poi ulteriori territori quando il principe Eugenio sconfisse gli ottomani nella guerra austro-turca del 1716\u201318, ma l'influenza di Vienna sull'Impero inizi\u00f2 ovviamente a declinare, fatto rimarcato dalle politiche interne ed estere di Hannover, Sassonia e Prussia: stati appartenenti alla Germania che per\u00f2 vantavano interessi anche al di fuori di essa, e che ora avevano tutti ottenuto il titolo regale che era ormai equiparato a quello di sovrano ricoperto dall'Imperatore.\nIl 1\u00ba agosto 1714 la regina Anna di Gran Bretagna mor\u00ec. Nonostante le macchinazioni dei giacobiti, l'Act of Settlement assicur\u00f2 l'ascesa dei protestanti e l'elettore di Hannover venne prescelto come nuovo sovrano col nome di Giorgio I in Gran Bretagna e Irlanda. Il primo atto di Giorgio I fu quello di ripristinare il duca di Marlborough al ruolo di capitano generale dell'esercito inglese, e da Londra il duca oper\u00f2 per la sconfitta dell'insurrezione giacobita del 1715. Il nuovo re e i Whig in generale non dimenticarono mai che i Tory li avevano accusati di aver abbandonato la Grande Alleanza per concludere la Pace di Utrecht unicamente a proprio favore: piuttosto che affrontare l'accusa di impeachment, il visconte Bolingbroke si esili\u00f2 in Francia nell'aprile 1715 per schierarsi col pretendente giacobita, come pure fece il conte di Ormonde nell'agosto di quell'anno. Il conte di Oxford rimase in Inghilterra e fu imprigionato nella Torre di Londra dove rimase per i successivi due anni. Il partito Tory, rimasto senza un capo, non sopravvisse intatto e inizi\u00f2 il proprio declino lasciando spazio all'ascesa di Robert Walpole e a decenni di dominazione Whig nella politica nazionale dell'Inghilterra georgiana.\nLa guerra di successione spagnola fu l'ultima nella quale la Repubblica delle Sette Province Unite combatt\u00e9 nel novero delle grandi potenze: malgrado i suoi mercanti, banchieri e diplomatici di talento, il paese contava appena tre milioni di abitanti, era sommerso dai debiti e non pot\u00e9 mantenere lo status ricoperto durante il XVII secolo. Esausta da tremendi sforzi di guerra ed economici, la Repubblica non pot\u00e9 pi\u00f9 competere con la Gran Bretagna; la marina olandese non poteva essere confrontata con la flotta inglese, che con l'annessione definitiva di Gibilterra e Minorca si era assicurata anche il commercio nel Mediterraneo. Gli olandesi riuscirono comunque a raggiungere il loro principale scopo nella guerra: il trattato anglo-olandese di Anversa del 15 novembre 1715 assicur\u00f2 agli olandesi una serie di fortezze a mo' di barriera in difesa dei Paesi Bassi austriaci e delle loro terre; l'accordo includeva tra l'altro la chiusura del fiume Schelda al commercio marittimo, ristabilendo cos\u00ec il dominio olandese sul commercio dell'area. Gli oligarchi olandesi perseguirono per tutto il secolo una politica essenzialmente difensiva e persino neutralista, al punto da venire qualificati come una media potenza in Europa.\nIl 1\u00ba settembre 1715 Luigi XIV mor\u00ec, ponendo fine a un lunghissimo regno che aveva fatto della Francia la suprema potenza d'Europa; il pronipote del Re Sole e unico suo erede sopravvissuto regn\u00f2 in Francia col nome di Luigi XV sino alla propria morte nel 1774. Luigi XIV termin\u00f2 la guerra con un'estensione dei domini francesi al confine est del regno e l'assetto finale si dimostr\u00f2 pi\u00f9 favorevole di quanto gli alleati gli avessero predisposto nel 1709-10: la Francia non aveva desistito sulla questione spagnola e alla fine aveva avuto la meglio ottenendo comunque la corona per Filippo di Borbone, evitando nel contempo un accerchiamento da parte degli Asburgo. In Nord America la Francia perse dei territori, superata come fu dai coloni inglesi, ma i francesi continuarono comunque a detenere le colonie del Canada, della Louisiana, l'Isola del Capo Bretone e l'Isola del Principe Edoardo, e quindi a controllare il corso del fiume San Lorenzo; centinaia di coloni francesi rimanevano ancora in Acadia. La guerra, ad ogni modo, aveva distrutto le finanze di Luigi XIV sopra ogni limite, e la Francia era stata lasciata con pesanti debiti. Il regno rimase forte, ma non pot\u00e9 mantenere la propria dominazione e soffr\u00ec un declino in termini militari ed economici.\nIl 14 febbraio 1714 la regina spagnola Maria Luisa mor\u00ec; il 16 settembre Filippo V spos\u00f2 per procura Elisabetta Farnese, nipote del duca di Parma. I legami dei Farnese col cardinale Giulio Alberoni, inviato del duca di Parma, segnarono definitivamente la fine del predominio francese su Madrid e l'ottenimento di una totale autonomia di Filippo V nella gestione della politica spagnola. Filippo V aveva perso i territori spagnoli in Italia oltre a Gibilterra e Minorca, che lo avevano privato del predominio spagnolo nel Mediterraneo, ma questo fatto gli consent\u00ec di concentrarsi maggiormente nel rafforzare la politica interna del proprio stato e la sua centralizzazione. Per le province della Corona d'Aragona questo signific\u00f2 la fine della loro tradizionale autonomia politica assieme alla Spagna castigliana; questi passaggi furono problematici, in particolare in Catalogna dove, malgrado il mantenimento del diritto privato tradizionale e della lingua locale, il risentimento persistette ancora a lungo. I Paesi Baschi e il Regno di Navarra, che avevano supportato il re contro il pretendente asburgico, inizialmente mantennero una certa autonomia interna, ma la centralizzazione del governo in seguito non li risparmi\u00f2. Nel 1718, a seguito del tentativo di Filippo V di sopprimere tali privilegi, i Pirenei, i Paesi Baschi e le signorie di Biscaglia imbracciarono le armi: Filippo V invi\u00f2 delle truppe e la rivolta (\"matxinada\") venne repressa nel sangue. Malgrado questo successo militare, Filippo V ritorn\u00f2 sui propri passi facendo retrocedere le proprie truppe entro il fiume Ebro e i baschi riuscirono a mantenere le loro istituzioni e leggi tradizionali. La Spagna, malgrado tutto, crebbe e si rafforz\u00f2 sotto il regno di Filippo V, tornando appieno a rivestire un ruolo fondamentale nella politica europea.\nLa Pace di Utrecht lasci\u00f2 insoluti alcuni problemi, il pi\u00f9 importante dei quali era il predominio, o anche solo l'equilibrio delle forze, nel Mediterraneo: questo si risolver\u00e0 con un altro conflitto, la guerra della Quadruplice Alleanza, iniziato di fatto alla fine del 1717 con l'invasione spagnola di Sicilia e Sardegna e terminato all'inizio del 1720 con la sconfitta della Spagna e la firma del trattato dell'Aia."}
{"id": "66910", "revid": "122324897", "url": "https://it.wikipedia.org/wiki?curid=66910", "title": "Cause della guerra di successione spagnola", "text": "L'Europa della prima met\u00e0 del secolo XVIII fu investita da tre importanti vicende che segnarono profondamente l'equilibrio tra le grandi potenze presenti sul continente. L'esito di queste vicende produsse notevoli sconvolgimenti nei rapporti di forza tra le nazioni, tali da ridisegnare completamente l'equilibrio politico-militare nato in Europa con la Pace di Cateau Cambr\u00e9sis, faticosamente sottoscritta nell'anno 1559 a conclusione dei conflitti tra la Francia e l'Impero.\nPrologo.\nLe vicende cui ci si riferisce, sono legate tutte alle successioni di uno fra i pi\u00f9 importanti troni d'Europa. Nell'anno 1700, infatti, moriva, senza figli, il Re di Spagna Carlo II d'Asburgo, anche Re delle Indie, di Napoli, di Sicilia, di Sardegna, dei Paesi Bassi e Duca di Borgogna e di Milano.\nPer poter assicurare la successione furono combattute altrettante guerre, lunghe e sanguinose. \nI circa centocinquanta anni che separarono la Pace di Cateau Cambr\u00e9sis dalla morte di Carlo II d'Asburgo, erano stati caratterizzati dal predominio politico, economico e militare della Spagna, che essa esercit\u00f2 ininterrottamente su tutta l'Europa, sostenuta anche dalle corpose rendite provenienti dai possedimenti d'oltre-atlantico. Il predominio della Spagna era stato possibile sia perch\u00e9 l'Impero era comunque nelle mani degli Asburgo e sia perch\u00e9 l'Inghilterra era disimpegnata dalle vicende dell'Europa continentale, afflitta com'era da problemi interni legati anche e soprattutto al difficile rapporto tra la monarchia e il parlamento. Questo difficile rapporto, altamente conflittuale, sfoci\u00f2 in una lotta sanguinosa da cui nacque, nella seconda met\u00e0 del secolo XVII e sulla testa di Carlo I Stuart, persino una esperienza repubblicana per mano di Oliver Cromwell.\nInoltre, essendo l'Inghilterra un paese insulare, per di pi\u00f9 dal non eccessivo peso demografico, se paragonato alla Francia e alla Germania, avrebbe avuto enormi difficolt\u00e0 a mantenere dei contingenti militari sul continente a tutela di eventuali suoi possedimenti. Essa era, invece, altamente interessata al controllo delle rotte commerciali marittime dovendo assicurarsi gli approvvigionamenti necessari alla propria sopravvivenza.\nL'Impero russo, dal canto suo, era ancora confinato ben lontano dall'Europa centro-occidentale, oltre i territori ucraini ed era tutto proiettato nella conquista delle terre siberiane. L'Italia era saldamente nelle mani della Spagna che governava sia il milanese che Napoli attraverso i suoi vicer\u00e9, mentre la Savoia gravitava decisamente nella zona d'influenza francese, sia per ragioni geografiche che culturali. Anche i mari erano sotto il controllo completo della Spagna, mentre la Francia, l'Inghilterra e i Paesi Bassi possedevano limitati insediamenti localizzati in Nord America e nell'area caraibica.\nL'unica nazione che tent\u00f2 di opporsi allo strapotere della Spagna fu la Francia di Luigi XIV. Il Re Sole, per sottrarre il suo paese alla morsa territoriale degli Asburgo, esercit\u00f2, per tutto l'arco dei 72 anni del suo regno, una forte politica espansionistica tesa ad acquisire sempre pi\u00f9 numerosi e vasti territori, soprattutto verso i propri confini orientali e la pianura padana. Per raggiungere questo obiettivo impegn\u00f2 s\u00e9 stesso, la Francia e le casse dello stato in continue, sanguinose e costosissime guerre contro l'Impero.\nPer meglio comprendere le vicende legate alle guerre di successione che ebbero luogo nella prima met\u00e0 del secolo XVIII, si rende necessario approfondire quanto accadde in Europa nella seconda met\u00e0 del secolo precedente, per mano soprattutto di Luigi XIV re di Francia.\nIl ruolo della Francia.\nLuigi XIV era salito al trono di Francia all'et\u00e0 di soli cinque anni, alla morte del padre Luigi XIII, nel 1643. A causa della minore et\u00e0, fu necessaria una \u201creggenza\u201d che fu assunta dalla madre Anna d'Austria, mentre il cardinale Mazarino fu confermato primo ministro.\nIn quel momento, sul trono di Spagna sedeva Filippo IV d'Asburgo, fratello della \u201creggente\u201d; mentre in Inghilterra era in atto la guerra civile tra i realisti che sostenevano Carlo I Stuart e il Parlamento che si opponeva ai tentativi del Re di instaurare la monarchia assoluta e che si sarebbe conclusa tragicamente con la decapitazione del sovrano e l'instaurazione della Repubblica per mano del Cromwell (1648). L'Impero era nelle salde mani di Ferdinando III d'Asburgo che guidava, assieme al Re di Spagna, la lotta al Protestantesimo che insanguinava l'Europa fin dal 1618 e che, passata alla Storia come la \"Guerra dei trent'anni\", si sarebbe conclusa cinque anni pi\u00f9 tardi con la sottoscrizione della Pace di Vestfalia.\nDichiarato maggiorenne a 14 anni, due anni dopo, cio\u00e8 nel 1654, venne incoronato nella cattedrale di Reims.\nDopo una lunga guerra con la Spagna, Re Luigi sottoscrisse nel 1659 la Pace dei Pirenei e l'anno successivo, fedele ai patti, spos\u00f2 sua cugina l'infanta Maria Teresa, figlia di primo letto di Filippo IV, suggellando, in tal modo, la ritrovata pace.\nCon la morte del Mazzarino nel 1661, Luigi XIV assunse i pieni poteri e li esercit\u00f2 per oltre cinquant'anni dopo aver instaurato quell'assolutismo monarchico che si protrarr\u00e0 fino alla fine del secolo successivo allorquando la Rivoluzione francese provoc\u00f2 il crollo del cosiddetto \u201cancien R\u00e9gime\u201d travolgendo anche la dinastia borbonica.\nCome detto, l'obiettivo principale di Luigi XIV era quello dell'espansionismo territoriale per contrastare il predominio degli Asburgo. A tal fine inizi\u00f2 a stringere rapporti diplomatici con gli altri Stati d'Europa, a cominciare da quelli pi\u00f9 rappresentativi dell'area germanica, come la Sassonia e il Brandeburgo, con i quali sottoscrisse importanti trattati di alleanza.\nNel 1665, a soli quattro anni, sal\u00ec sul trono di Spagna l'infante Carlo II d'Asburgo, figlio di secondo letto di Filippo IV, sotto la \u201creggenza\u201d della madre Maria Anna d'Austria. Cinque anni prima, in Inghilterra, dopo il fallimento della Repubblica, erano ritornati al potere gli Stuart con Carlo II, figlio di quel Carlo I decapitato dal Cromwell dodici anni addietro.\nNel biennio 1667-1668 Re Luigi combatt\u00e9 contro la Spagna la cosiddetta \"guerra di devoluzione\", mediante la quale cerc\u00f2 di entrare in possesso dei Paesi Bassi spagnoli. Egli riteneva, infatti, che questi territori fossero la dote, non ancora versata, della moglie Maria Teresa, concordata nella Pace dei Pirenei. Pi\u00f9 precisamente il Re di Francia interpretava in maniera estensiva un diritto vigente nei Paesi Bassi ma valido soltanto per la propriet\u00e0 privata, il cosiddetto \"ius devolutionis\". In forza di questo diritto, i beni ereditari paterni andavano in eredit\u00e0 (o devoluti) soltanto ai figli di primo letto. Poich\u00e9 Maria Teresa era l'unica superstite dei figli di primo letto di Filippo IV, spettava a lei l'assegnazione dei Paesi Bassi quale eredit\u00e0 paterna. Di riflesso la rivendicazione territoriale del Re Sole.\nIl disegno di Luigi XIV fu impedito, per\u00f2, da una alleanza anglo-olandese e da un patto segreto che egli stesso concluse con l'Imperatore Leopoldo I per una spartizione della Spagna e dei suoi possedimenti, qualora Carlo II fosse morto senza eredi. La \u201cguerra di devoluzione\u201d si concluse con la Pace di Aquisgrana (1668) mediante la quale la Francia rinunciava alla Franca Contea ma conservava alcune piazzeforti nelle Fiandre.\nIl patto segreto tra Francia e Austria.\nIl patto segreto prevedeva che qualora Carlo II fosse morto senza figli, il suo regno sarebbe stato diviso tra la Francia e l'Austria. In particolare, la Francia avrebbe ottenuto i Paesi Bassi spagnoli, la Franca Contea, la Navarra, l'Italia settentrionale, il Regno di Sicilia e quello di Napoli, i possedimenti in Africa settentrionale e le Filippine. L'Austria avrebbe ottenuto la Spagna e le isole del Mediterraneo, compreso la Sardegna, nonch\u00e9 tutti i possedimenti americani.\nL'accordo si presentava favorevole per entrambi. La Francia avrebbe riavuto quei territori cui aspirava da sempre, cio\u00e8 la Navarra e il Regno di Napoli, retaggi, rispettivamente, borbonico e angioino. Avrebbe avuto, inoltre, i Paesi Bassi e l'Italia settentrionale che, unitamente al resto d'Italia, avrebbe costituito una barriera pi\u00f9 che solida verso i paesi germanici e un eventuale tentativo di espansionismo imperiale. Ma l'accordo era favorevole anche all'Austria che, attraverso gli Asburgo, manteneva il trono di Spagna e manteneva, altres\u00ec, tutti i possedimento d'oltre atlantico con le loro ricchezze.\nLuigi XIV aveva ancora, per\u00f2, un altro obiettivo, il ridimensionamento della potenza economica olandese che, tra l'altro, si fondava sul monopolio dei traffici marittimi da essi detenuti unitamente agli inglesi. Dopo essere riuscito a staccare sia la Svezia che l'Inghilterra dai Paesi Bassi, scaten\u00f2 una nuova guerra contro quest'ultima, nel 1672, che ebbe una durata di ben sei anni e si concluse con il completo fallimento dell'impresa francese. L'invasione dei Paesi Bassi, infatti, non solo non si realizz\u00f2, ma la politica aggressiva della Francia ebbe come conseguenza la formazione di una nuova alleanza proprio tra i Paesi Bassi, la Spagna, l'Imperatore e alcuni stati tedeschi.\nInfine, il matrimonio di Guglielmo III d'Orange con Maria II Stuart, nipote di Carlo II Stuart ed erede al trono d'Inghilterra, diede il colpo di grazia ai disegni espansionistici di Re Luigi. La guerra si chiuse nel 1678 con la Pace di Nimega, mediante la quale la Francia ottenne, comunque, la restituzione della Franca Contea oltre ad alcuni territori nei Paesi Bassi meridionali e in Alsazia.\nIl Borbone, per\u00f2, nonostante le sconfitte, non depose affatto le proprie mire espansionistiche. Cogliendo l'occasione di un rallentamento della pressione imperiale nell'Europa centrale da parte dell'Imperatore Leopoldo, impegnato ad arrestare l'avanzata dei turchi verso Vienna, Luigi XIV apr\u00ec un nuovo conflitto con la Spagna che si concluse nel 1683 con la tregua di Ratisbona, la quale sanc\u00ec tutte le conquiste raggiunte dalla Francia nel corso dei precedenti conflitti, compreso il Lussemburgo e la Lorena. La politica espansionistica del Re Sole aveva dato i suoi frutti.\nLuigi XIV, trovandosi, ora, al vertice della sua potenza, divenne pi\u00f9 audace e in un rigurgito di cattolicesimo integralista, revoc\u00f2 l'Editto di Nantes (libert\u00e0 di culto per tutte le confessioni religiose), provocando, nel 1686, una alleanza difensiva tra tutti gli Stati tedeschi, cui diede la propria adesione anche l'Imperatore. L'alleanza prese il nome di \u201cLega di Augusta\u201d.\nLa guerra alla Lega di Augusta.\nQuesta alleanza indusse Luigi XIV a commettere un grave errore di valutazione politico-militare. Temendo, infatti, di essere seriamente minacciato dalla coalizione germanica, egli inizi\u00f2, nel 1688, una guerra contro la Lega, trascurando completamente i Paesi Bassi, cosicch\u00e9 Guglielmo d'Orange pot\u00e9 tranquillamente prendere possesso del suo nuovo regno in Inghilterra e cementare ancor pi\u00f9 l'alleanza anglo-olandese sia sul piano politico-militare che su quello religioso.\nLa guerra dur\u00f2 ben nove anni, fu durissima e si concluse, per il Borbone, con un completo fallimento su tutti i fronti. La Francia non solo non riusc\u00ec a prevalere sulla Lega, ma, avendo dato, di fatto, via libera a Guglielmo in Inghilterra, questi, forte del disinteresse di Luigi XIV per la sua persona e le vicende legate alla successione inglese, ripristin\u00f2 anche il culto anglicano a danno sia dei cattolici che dei protestanti.\nL'errore di valutazione del Re di Francia fu talmente eclatante che si ritrov\u00f2 di fronte una alleanza tra la Lega, l'Inghilterra e l'Olanda, vincente su tutti i fronti: per terra attraverso la potenza degli eserciti imperiali e per mare attraverso la netta supremazia delle flotte congiunte anglo-olandesi.\nLa Francia non fu pi\u00f9 in grado di sostenere il conflitto e fu costretta a sottoscrivere la Pace di Ryswick nel 1697. Le clausole del trattato furono severe per Re Luigi. Dovette, infatti, rinunciare al Lussemburgo e alla Lorena, oltre a vari territori ubicati ad Ovest del Reno, ma conserv\u00f2 la Franca Contea. Dovette anche acconsentire a che gli olandesi fortificassero il confine con la Francia e riconoscere Guglielmo III d'Orange quale Re d'Inghilterra.\nMa la fine del XVII secolo vide anche altre novit\u00e0, soprattutto nel campo dell'economia. Nel 1664 fu fondata la Banca di Svezia; nel 1674 la Banca di Stato francese e nel 1694 la Banca d'Inghilterra. La Svezia, addirittura, gi\u00e0 dal 1661 aveva cominciato ad emettere biglietti di credito. Tutto ci\u00f2 significava che l'economia non si basava pi\u00f9 soltanto sullo scambio della moneta, ma anche sulle transazioni per titoli di credito. Questa novit\u00e0 diede un notevole impulso alle economie dei maggiori stati europei, con la conseguenza di accendere ancor pi\u00f9 gli appetiti territoriali dei monarchi.\nIl tramonto degli Asburgo di Spagna.\nQuesta era la situazione geo-politica dell'Europa sul finire del XVII secolo. In questo quadro di grande fermento economico, politico e militare, le maggiori potenze quali la Francia, l'Inghilterra, i Paesi Bassi e l'Austria asburgica, avevano cominciato a guardare con molta attenzione alle vicende della Spagna, sul cui trono sedeva un sovrano, Carlo II d'Asburgo, rachitico e malaticcio che, nonostante due mogli, Maria Luisa d'Orleans e Maria Anna di Neuberg, non riusciva a procreare. Inoltre, a causa della salute molto cagionevole, tutto lasciava presupporre una sua imminente fine, che avrebbe certamente lasciato vacante il trono della pi\u00f9 grande monarchia europea.\nQuesta situazione destava, ovviamente, i desideri da parte di pi\u00f9 dinastie che, in qualche modo, vantavano diritti di successione per effetto di legami di parentela pi\u00f9 o meno stretti. Le dinastie maggiormente interessate a conquistare quanto il morente Re stava per lasciare erano, ovviamente, quelle regnanti in Francia e in Austria che dimostravano di avere i rapporti di parentela pi\u00f9 stretti con Carlo II.\nLuigi XIV avanzava pretese in quanto aveva sposato Maria Teresa, unica superstite dei figli di primo letto di Filippo IV e, quindi, sorellastra di Carlo II. L'Imperatore Leopoldo I avanzava pretese in quanto non solo esponente della stessa dinastia Asburgo regnante in Spagna, ma anche perch\u00e9 aveva sposato Margherita Maria Teresa, figlia di secondo letto di Filippo IV e sorella maggiore di Carlo II.\nCon Carlo II ancora in vita, le cancellerie degli Stati interessati iniziarono intense consultazioni diplomatiche al fine di definire un progetto di spartizione che non alterasse gli equilibri geopolitici in Europa e, contemporaneamente, non alterasse neppure le economie dei singoli Stati.\nIpotesi di spartizione del Regno di Spagna.\nDopo il patto segreto, di cui si \u00e8 parlato innanzi, stipulato tra Luigi e Leopoldo nel 1668 per la spartizione della Spagna e dei suoi possedimenti e che non ebbe alcun seguito, si pervenne ad una prima ipotesi di spartizione, sottoscritta il 1\u00ba ottobre 1698 a l'Aja, tra la Spagna, la Francia e l'Austria.\nGli accordi sottoscritti all'Aja prevedevano di assegnare:\nLa morte prematura del Duca di Baviera, per\u00f2, diede luogo ad un secondo accordo di spartizione, sottoscritto nel mese di marzo del 1700, in forza del quale si convenne di assegnare:\nIl ruolo della Chiesa di Roma.\nLa Storia ci dice che neppure questo secondo accordo and\u00f2 a buon fine, quasi certamente per le incertezze dello stesso giovane Re di Spagna circa il futuro del proprio regno. Carlo II, infatti, era afflitto da molte indecisioni. Innanzi tutto non sapeva se destinare il proprio regno integralmente ad un unico erede oppure frazionarlo ed assegnarlo a due o pi\u00f9 eredi. Inoltre, nel caso in cui avesse deciso di assegnare il regno nella sua interezza ad un unico erede, era indeciso se questi dovesse essere un Borbone o un Asburgo.\nStando cos\u00ec le cose, presumibilmente nell'estate del 1700, pens\u00f2 bene di chiedere un parere illuminato al Pontefice, Innocenzo XII, al secolo Antonio Pignatelli. A seguito della richiesta, il Papa ritenne opportuno consigliare il monarca non solo a non smembrare il Regno e i suoi possedimenti, ma anche a stilare un testamento con il quale egli manifestasse l'intenzione di nominare suo successore un Borbone e non un Asburgo.\nNel consigliare ci\u00f2, il Pontefice dovette, presumibilmente, ragionare in termini di strategia globale. Innanzitutto dovette ritenere che la Spagna e le sue ricchezze d'oltremare, nelle mani degli Asburgo di Vienna, avrebbero portato alla ricostituzione di quel grande Impero che, nel passato, era stato di Carlo V, ma che, a differenza di quanto accaduto circa due secoli prima, stavolta avrebbe avuto di fronte Stati molto forti, sia militarmente che finanziariamente, come l'Inghilterra, i Paesi Bassi e la stessa Francia. La qual cosa sarebbe stata destabilizzante per il mantenimento del gi\u00e0 difficile equilibrio sia sul continente che sui mari.\nMa un'altra ragione, quasi certamente, dovette spingere il Papa a consigliare il giovine Carlo in tal senso, seppur di minore importanza rispetto alle problematiche legate alle grandi potenze. Se, cio\u00e8, tutta la Spagna e i suoi possedimenti fossero passati nelle mani degli Asburgo di Vienna, lo Stato Pontificio si sarebbe trovato territorialmente compresso in una morsa asburgica. Con il rischio pi\u00f9 che fondato che l'Austria potesse tentare di unificare la penisola italiana in un unico Stato, facendo sparire, in tal modo, lo Stato della Chiesa e cancellando, di fatto, il potere temporale dei Pontefici di Roma.\nLa disposizione testamentaria di Carlo II.\nRe Carlo II, cosciente della propria imminente fine, diede ascolto al consiglio del Papa e nomin\u00f2 suo successore il Duca Filippo d'Angi\u00f2, nipote di Luigi XIV, al quale assegnava, integralmente, la Spagna e tutti i suoi possedimenti. Carlo II, nel suo testamento, pose come unica condizione che il trono di Spagna non avrebbe mai dovuto essere unito al trono di Francia.\nPoich\u00e9 nessuna delle grandi potenze d'Europa ebbe a condividere la scelta dell'ultimo sovrano asburgico di Spagna, che sostenevano le pretese di Carlo III d'Asburgo, fu giuocoforza il ricorso alle armi. Si apriva, cos\u00ec, il primo grande conflitto nell'Europa del XVIII secolo che va sotto il nome di \u201cguerra di successione spagnola\u201d e che vide schierati da una parte la Francia e la Spagna e dall'altra l'Inghilterra, i Paesi Bassi, l'Impero, la Prussia, il Portogallo e la Savoia.\nConseguenze.\nAl termine della guerra di successione spagnola, secondo i termini del trattato di Utrecht (1713) e della pace di Rastatt (1714) l'Impero spagnolo venne spartito tra potenze maggiori e minori: gli austriaci ricevettero gran parte dei territori spagnoli, ma Filippo mantenne la Spagna peninsulare e l'America spagnola dove, dopo aver rinunciato ai propri diritti sulla corona francese, regn\u00f2 col nome di Filippo V, mantenendo cos\u00ec il bilanciamento tra le potenze europee. Ma i conflitti erano destinati a riaccendersi.\nNell'anno 1733, moriva Federico Augusto I di Sassonia, Re eletto di Polonia. Infine, nel 1740 moriva, senza lasciare discendenti maschi, Carlo VI d'Asburgo, Arciduca d'Austria e Imperatore del Sacro Romano Impero.\nEsse si chiusero tutte con un ridisegno delle zone d'influenza delle potenze impegnate nei conflitti, fino alla conclusione della guerra di successione austriaca che ebbe a determinare, nell'anno 1748, lo spostamento definitivo del predominio in Europa verso l'Inghilterra e il temporaneo ridimensionamento della potenza asburgica."}
{"id": "66911", "revid": "69794", "url": "https://it.wikipedia.org/wiki?curid=66911", "title": "Accademia di agricoltura di Torino", "text": "L'Accademia di agricoltura di Torino si pone come obiettivo quello di \"promuovere in campo nazionale il progresso delle scienze agrarie e di tutte le materie interdisciplinari ad esse inerenti\" (tratto dallo statuto approvato con decreto del presidente della Repubblica del 14 settembre 1984).\nStoria.\nVenne fondata, con il nome di Societ\u00e0 agraria, il 24 maggio 1785, per rescritto sovrano di Vittorio Amedeo III di Savoia, re di Sardegna, ad opera di un gruppo di studiosi, scienziati e ricercatori di stampo illuminista, tra i quali Sebastiano Giraud, Vincenzo Virginio, Carlo Giulio, Benedetto Bonvicino.\nCome chiaramente indicato nel testo del primo Statuto, l'intento della Societ\u00e0 era quello di \"promuovere a pubblico vantaggio la coltivazione dei terreni situati principalmente nei felici domini di S.M., secondo le regole opportune e convenevoli alla loro diversa natura\", rinnovando le tecniche agrarie e dando un impulso alla sperimentazione agricola.\nNel 1788 Vittorio Amedeo III concesse alla Societ\u00e0 la qualifica di \"reale\", attributo che essa perse sotto la dominazione di Napoleone. Durante questo periodo fu comunque molto attiva, sia nella sperimentazione agricola, sia fornendo al governo centrale francese notizie e pareri su coltivazioni e zootecnie locali.\nNel 1843 Carlo Alberto le riconobbe il titolo di Reale accademia di agricoltura.\nDopo il triste periodo degli anni 1865-1870 durante i quali, come Societ\u00e0 agraria, venne aggregata al museo industriale, torn\u00f2 ad essere un'accademia indipendente.\nTra i soci dell'Accademia: Michele Buniva, Giovanni Battista Balbis, Ignazio Michelotti, Luigi Granata, Amedeo Avogadro, Ascanio Sobrero, Galileo Ferraris, Justus von Liebig, Louis Pasteur, Camillo Cavour e Luigi Einaudi.\nAttivit\u00e0.\nL'attivit\u00e0 dell'Accademia comprende la ricerca scientifica e sperimentale, conferenze, lezioni, congressi, esposizioni, mostre, pubblicazioni, raccolta di documentazione.\nA partire dalla fine del XVIII secolo e per tutto il XIX e oltre, la Societ\u00e0 svilupp\u00f2 un'importante attivit\u00e0 formativa per gli agricoltori utilizzando prima il cosiddetto \"Orto sperimentale della Crocetta\" e poi un altro terreno situato nella zona del Valentino (sempre a Torino) che venne utilizzato fino agli anni venti del XX secolo.\nNel 1927 l'Accademia entr\u00f2 in possesso di un podere di circa 30 ettari, formato da terreni circostanti l'abbazia di Vezzolano ad Albugnano (in provincia di Asti). Oggi tale azienda viene utilizzata per studi ed esperimenti dall'Istituto per la meccanizzazione agricola del CNR.\nLa biblioteca dell'Accademia di agricoltura di Torino, che comprende molti documenti e volumi risalenti al XVIII e al XIX secolo, nell'ambito della sua specializzazione \u00e8 la seconda in Italia, dopo quella dell'Accademia dei Georgofili di Firenze.\nNella biblioteca \u00e8 inoltre conservato l'archivio storico che comprende tutti i documenti redatti dall'Accademia, i verbali delle assemblee, la corrispondenza, la documentazione sui soci, le raccolte di pareri, dalla sua fondazione al 1950.\nUbicazione.\nL'Accademia ha sede in via Andrea Doria, 10 a Torino, nel palazzo che fu propriet\u00e0 del conte Giuseppe Corbetta Bellini di Lessolo (1826-1885).\nCollegamenti esterni.\nLe informazioni contenute in questa voce sono tratte da:"}
{"id": "66912", "revid": "124276110", "url": "https://it.wikipedia.org/wiki?curid=66912", "title": "Lepidoptera", "text": "I lepidotteri (Lepidoptera ) sono un vasto ordine di insetti olometaboli a cui appartengono oltre specie, note come farfalle e falene. Il nome fa riferimento alle piccole squame ovali che ricoprono le ali di questi insetti, disposte le une sulle altre, come gli embrici di un tetto, ma che all'occhio naturale sembrano un semplice pulviscolo; deriva dal greco antico \u03bb\u03b5\u03c0\u03b9\u03c2 (lepis): squama, scaglia e \u03c0\u03c4\u03b5\u03c1\u03cc\u03bd (pteron): ala.\nLa distinzione tra farfalle e falene non risponde a una classificazione scientifica tassonomica ma deriva dall'uso comune.\nIn base a tale distinzione \"popolare\", alcuni autori del passato hanno proposto una distinzione tra Ropaloceri o \"Rhopalocera\" (farfalle) ed Eteroceri o \"Heterocera\" (falene) che per\u00f2 non \u00e8 scientificamente accettata. La distinzione si basa sulla forma delle antenne. Nei ropaloceri le antenne sono clavate, cio\u00e8 terminano con un rigonfiamento. Negli eteroceri le antenne possono avere diverse forme: bipettinate, filiformi, a bastoncello, etc.\nNella classificazione moderna ai Ropaloceri corrisponde la sola superfamiglia Papilionoidea, mentre gli Eteroceri sono un gruppo eterogeneo privo di alcuna validit\u00e0, essendo formato da superfamiglie anche molto lontane tra loro dal punto di vista evolutivo.\nUn'altra distinzione di comodo del passato \u00e8 tra macrolepidotteri o \u201cMacrolepidoptera\u201d (che comprendono i ropaloceri e le famiglie di eteroceri di dimensioni maggiori) e microlepidotteri o \u201cMicrolepidoptera\u201d (le famiglie con esemplari di dimensioni minori, a volte anche solo di apertura alare, anche se alcuni sono in realt\u00e0 pi\u00f9 grandi). Le famiglie di eteroceri che non fanno parte dei microlepidotteri vengono talvolta indicate anche come macroeteroceri o \u201cMacroheterocera\u201d. Queste distinzioni, pur non essendo pi\u00f9 ritenute valide, vengono talvolta ancora utilizzate dagli entomologi per ragioni pratiche, dato che corrispondono a differenze nei metodi di studio dei diversi gruppi.\nCaratteristiche.\nL'ordine dei Lepidotteri \u00e8 costituito da 44 superfamiglie e 142 famiglie (per un totale di circa specie), ed \u00e8 secondo, nella classe degli Insetti, solo all'ordine dei Coleotteri. La parola lepidotteri significa letteralmente \u201cali con le scaglie\u201d in relazione alla presenza di minute scaglie o squame che rivestono intensamente le ali e il corpo donando la tipica colorazione.\nIl corpo dei Lepidotteri, come quello di tutti gli Insetti, \u00e8 diviso in capo, torace ed addome. Le ali e le zampe sono delle appendici del torace.\nLa testa \u00e8 piccola e arrotondata ed \u00e8 occupata da un paio di occhi composti, cos\u00ec chiamati perch\u00e9 ognuno di essi \u00e8 costituito da centinaia talvolta migliaia di piccole lenti (ogni unit\u00e0 \u00e8 detta ommatidio). Molte farfalle posseggono anche un paio di occhi semplici, detti ocelli, posti sopra a quelli composti.\nGli ocelli, ricoperti dalla peluria e dalle scaglie del capo, sono molto sensibili all'intensit\u00e0 luminosa. Tra gli occhi sono poste le antenne, costituite da molti piccoli segmenti. Le antenne fungono da organi di senso (tattile e chimico).\nQuasi tutti i Lepidotteri si nutrono di liquidi zuccherini, principalmente di nettare. Questo \u00e8 aspirato grazie alla presenza di un apparato boccale succhiante, detto \"spiritromba\", formato dai lobi esterni delle mascelle, le \"galee\", che molto sviluppate si uniscono a formare un lungo tubo. A riposo, questa proboscide viene avvolta a spirale posizionandosi sotto il capo. La spirotromba pu\u00f2 essere lunga quanto l'intero corpo.\nI Lepidotteri posseggono due paia di ali membranose e quelle anteriori sono solitamente pi\u00f9 grandi. La struttura alare della farfalla \u00e8 costituita da tessuto vivo attraversato da svariate fibre nervose e da tubicini, dette trachee, che trasportano ossigeno. L'intera superficie alare \u00e8 ricoperta da scaglie, disposte come le tegole di un tetto. La maggior parte delle scaglie contiene dei pigmenti chimici che determinano le colorazioni ed i complessi disegni che caratterizzano le ali. Talvolta invece i colori sono dovuti a fenomeni fisici di diffrazione e interferenza della luce: \u00e8 il caso delle livree iridescenti di alcune Uraniinae e del bianco e del blu delle Nymphalidae del genere \"Morpho\"; i colori di queste farfalle variano secondo l'angolo di incidenza della luce, come avviene anche nelle specie italiane \"Apatura iris\" e \"Apatura ilia\".\nCiclo vitale.\nDurante la propria vita, i lepidotteri cambiano radicalmente la struttura del corpo e le abitudini alimentari (metamorfosi). Il loro ciclo vitale \u00e8 caratterizzato da 4 stadi: uovo, larva (o bruco), pupa (o crisalide) ed infine la forma adulta (o immagine).\nLa femmina depone le uova su un vegetale adatto. Dopo un certo tempo le uova schiudono e nasce una larva detta bruco, priva di ali e incapace di volare, che si muove grazie a tre paia di zampe toraciche e alle pseudozampe addominali. Il bruco \u00e8 privo di occhi composti e di spirotromba. Possiede per\u00f2 un apparato boccale masticatore con delle robuste mandibole, grazie alle quali si nutre principalmente di parti vegetali, soprattutto foglie.\nIl rivestimento della larva non si accresce e quindi deve essere cambiato periodicamente per 3-5 volte (mute). Dopo aver subito varie mute cuticulari e aver raggiunto il suo massimo sviluppo, la larva matura smette di nutrirsi e cerca un luogo adatto dove trasformarsi in pupa, sotto una foglia, su un ramo o a terra. Con la seta la larva si costruisce supporti con cui attaccarsi al substrato; la sua cuticola si lacera e fuoriesce la crisalide o pupa.\nIn questo stadio, l'insetto rimane immobile, pu\u00f2 essere ancorato a capo in gi\u00f9 ad un substrato mediante un uncino posteriore detto \"cremaster\" (in particolare nelle Nymphalidae) oppure la metamorfosi pu\u00f2 avvenire all'interno di un bozzolo sericeo o in una celletta nel terreno. In questa fase subentrano notevoli modifiche che porteranno la pupa a trasformarsi in una farfalla adulta. Quando il rivestimento della pupa si lacera, fuoriesce faticosamente la farfalla (\"sfarfallamento\") che, dispiegate le ali, prende il volo.\nLa durata della vita larvale e il numero delle generazioni annue dipendono dalla specie, dalla qualit\u00e0 del nutrimento e da fattori ambientali come la temperatura.\nBiologia.\nI lepidotteri, in particolare i Ditrysia, hanno sviluppato molteplici adattamenti che riguardano sia la comunicazione intraspecifica (come quella tra i sessi) sia le relazioni con altre specie (in particolare i predatori) e pi\u00f9 in generale con l'ambiente in cui le farfalle vivono.\nComportamento.\nComportamenti gregari sono abbastanza frequenti tra i bruchi. Le larve di varie specie di Lasiocampidae, Notodontidae (come la processionaria del pino e quella della quercia) e Erebidae vivono in gruppi e costruiscono nidi di seta che utilizzano come protezione. Gli adulti invece conducono in genere vita solitaria, ma si possono osservare affollamenti di farfalle migratrici nei luoghi di svernamento (come in \"Danaus plexippus\"), assembramenti di individui sulla terra umida e aggruppamenti protettivi durante il riposo notturno.\nEsempi di comportamento territoriale sono stati osservati in farfalle diurne della famiglia Nymphalidae, come \"Charaxes jasius\" e \"Pararge aegeria\".\nRituali di corteggiamento sono presenti in molte specie della superfamiglia Papilionoidea e nella Pyralidae \"Ephestia cautella\". Essi possono anche comprendere comunicazioni tra i sessi basate su stimoli visivi (anche nella banda dell'ultravioletto) legati a particolari colorazioni delle ali. Altre volte sono coinvolti stimoli olfattivi con l'emissione di ferormoni sia da parte del maschio che della femmina; quelli maschili agiscono in genere solo a corto raggio, mentre quelli femminili attirano il maschio anche a notevole distanza, diversi chilometri nel caso delle Saturniidae.\nMentre gli individui di alcune specie compiono solo spostamenti molto limitati, altre possono compiere migrazioni di oltre , come le Nymphalidae \"Danaus plexippus\" e \"Vanessa cardui\".\nBiologia alimentare.\nI lepidotteri sono quasi tutti fitofagi, allo stadio di larva. La maggior parte di bruchi si nutre di foglie, in genere attaccandole a partire dal margine, pi\u00f9 raramente si nutrono di gemme, fiori, frutti, semi o legno. Alcune specie sono endofite all'interno di foglie (microlepidotteri minatori), bulbi, radici e rizomi, sono xilofaghe all'interno del tronco o dei rami come le Cossidae e le Sesiidae oppure producono galle. Alcune specie sono monofaghe, cio\u00e8 si nutrono di una sola specie vegetale, altre sono oligofaghe o polifaghe. Le \u201ctignole\u201d (soprattutto Tineidae, Oecophoridae, Gelechiidae e Pyraloidea), si nutrono di prodotti immagazzinati, talvolta anche di origine animale come lana o cera, oppure di escrementi. Non mancano neppure i bruchi predatori, come quelli mirmecofili di molte Lycaenidae, che vivono nei formicai, dove predano gli afidi, ma anche gli stadi preimmaginali delle stesse formiche.\nDa adulti alcune specie si nutrono di polline, mentre quelle provvisti di spirotromba (sottordine Glossata) di nettare. Il nettare \u00e8 la principale fonte di zuccheri, di sodio e di altri minerali. Parecchie specie, tra cui alcune specie tropicali di Pyraloidea, Geometridae, Notodontidae e Noctuidae, integrano il loro fabbisogno di sodio nutrendosi del liquido lacrimale di grossi mammiferi, uomo compreso; altre succhiano urine, escrementi, carogne in decomposizione; nella maggior parte delle specie, tale comportamento, noto come \"mud-puddling\" (letteralmente \"rimescolamento del fango\"), \u00e8 ristretto ai maschi, e alcuni studi hanno dimostrato che il sodio e gli altri elementi cos\u00ec raccolti vengono spesso trasferiti alla femmina con lo spermatoforo durante l'accoppiamento come dono nuziale. Questa nutrizione trasferita sembra migliorare il tasso di sopravvivenza delle uova. Alcune specie si nutrono di frutta, a volte anche perforandone il tegumento integro con la spirotromba. La specie orientale \"Calpe eustrigata\" (Noctuidae) \u00e8 ematofaga.\nStrategie difensive.\nLa difesa pi\u00f9 frequente contro i predatori \u00e8 rappresentata dalle forme e colorazioni criptiche di larve e adulti, con le quali si mimetizzano con il substrato rendendosi invisibili. A titolo di esempio possiamo ricordare le Nymphalidae \"Brintesia circe\" e \"Kallima inachus\": la prima presenta una tipica colorazione disruptiva, che interrompe la sagoma della farfalla, rendendola meno visibile; la seconda imita alla perfezione le sembianze di una foglia secca. Alcune specie, come la geometride \"Eupithecia centaureata\", vengono ignorate dai predatori perch\u00e9 confuse con gli escrementi bianchi e neri degli uccelli.\nNon mancano tuttavia vivaci colorazioni aposematiche con le quali i predatori vengono avvertiti della presenza di sostanze tossiche o repellenti, assimilate dalla pianta ospite o sintetizzate ex novo, che rendono la specie inappetibile. A volte le specie aposematiche si imitano a vicenda per aumentare l'efficacia del segnale (mimetismo m\u00fclleriano) oppure vengono imitate da specie non tossiche (mimetismo batesiano). Per segnalare il loro sapore sgradevole anche ai predatori che utilizzano principalmente l'olfatto o l'udito, alcune specie emettono anche odori o suoni particolari, come gli ultrasuoni emessi dalle Erebidae Arctiinae quando avvertono la presenza dei pipistrelli.\nSpine velenose, peli urticanti e secrezioni ripugnanti possono essere presenti nei bruchi e talvolta anche negli adulti. Nel bruco del macaone e di altre specie del genere \"Papilio\" \u00e8 presente a questo scopo un organo ghiandolare (osmaterium) che viene estroflesso a scopo difensivo.\nLe Noctuidae dei generi \"Catocala\" e \"Noctua\" mostrano improvvisamente le colorazioni rosse, gialle o blu delle ali posteriori, normalmente non visibili nella posizione di riposo perch\u00e9 nascoste dalle anteriori, allo scopo di disorientare il predatore. Alcune specie (ad esempio molte Saturniidae) presentano sulle ali macchie che imitano grandi occhi di vertebrati, in certi casi esse sono presenti solo sulle posteriori, che vengono esibite improvvisamente, come in \"Automeris io\" e nella Sphingidae \"Smerinthus ocellata\".\nNelle Lycaenidae del genere \"Thecla\" e in altri generi affini all'estremit\u00e0 dell'ala posteriore una codina accompagnata da falsi occhi simula un'intera testa completa di antenne, che attira l'attenzione dei predatori proteggendo cos\u00ec la testa vera che invece \u00e8 nascosta.\nAlcune famiglie (Pyralidae, Crambidae, Geometridae, Uraniidae, Erebidae, Noctuidae) presentano organi timpanici in grado di avvertire, anche a una distanza di oltre 30 m, gli ultrasuoni che i pipistrelli utilizzano per individuare la preda; Geometridi e Nottuidi reagiscono cambiando direzione o lasciandosi cadere al suolo, mentre le Arctidi emettono a loro volta particolari ultrasuoni, che svolgono la stessa funzione delle loro colorazioni aposematiche.\nTassonomia.\nL'ordine comprende 4 sottordini: Zeugloptera, Aglossata, Heterobathmiina e Glossata. Ai primi tre appartengono poche specie con caratteristiche primitive. La quasi totalit\u00e0 delle farfalle e delle falene conosciute appartengono al sottordine Glossata.\n\u00c8 il sottordine pi\u00f9 primitivo, che presenta le maggiori affinit\u00e0 con i Mecotteri e i Tricotteri, tanto che secondo alcuni autori dovrebbe costituire un ordine autonomo. Sono farfalle di piccole dimensioni, con ali omoneure provviste di setole dette microtrichi. L'apparato boccale \u00e8 masticatore: manca la spiritromba mentre le mandibole sono presenti e funzionanti. Nella femmina vi \u00e8 un'unica apertura in cui confluiscono vagina e retto. La larva presenta tre paia di zampe toraciche e otto paia di pseudozampe addominali. La pupa \u00e8 dectica, cio\u00e8 con mandibole articolate.\nQuesto sottordine comprende la sola superfamiglia Micropterigoidea, e la sola famiglia Micropterigidae, con 21 generi e 160 specie mondiali, di cui 29 italiane.\nSono farfalle di medie dimensioni, prive di spiritromba e dotate di grandi mandibole asimmetriche, nella posizione di riposo tengono le antenne in una posizione analoga a quella dei Tricotteri. La larva \u00e8 in grado di sopravvivere per 12 anni in diapausa, caratteristica che ne ha reso possibile la dispersione nelle isole del Pacifico.\nQuesto sottordine comprende unicamente la superfamiglia Agathiphagoidea, e la famiglia Agathiphagidae con soltanto 1 genere e 2 specie, una delle isole Figi e l'altra australiana.\nSono farfalle prive di spiritromba e provviste di mandibole, che si nutrono di polline come le Micropterigidae (Zeugloptera), ma presentano un apparato boccale meno specializzato e per certi aspetti sono pi\u00f9 vicine al sottordine seguente.\nQuesto sottordine comprende unicamente la superfamiglia Heterobathmioidea e la famiglia Heterobathmiidae, con 1 genere e 5 specie dell'America meridionale.\nComprende le specie provviste di spiritromba, cio\u00e8 la quasi totalit\u00e0 dei Lepidotteri. \u00c8 suddiviso in sei infraordini: Dachnonypha, Acanthoctesia, Lophocoronina, Neopseustina, Exoporia ed Heteroneura, con 41 superfamiglie, 134 famiglie, oltre generi e oltre specie.\nSono farfalle di piccole dimensioni, con ali omoneure provviste di microtrichi. Nell'apparato boccale sono presenti sia le mandibole sia una corta spiritromba. La femmina presenta un'unica apertura genitale. Le larve sono apode, la pupa dectica.\nComprendono unicamente la superfamiglia Eriocranioidea, con 1 famiglia, 5 generi e 29 specie.\nFarfalle di piccole dimensioni, con nervatura omoneura, e assenza di ocelli.\nTaxon istituito nel 2002, comprendente la sola superfamiglia Acanthopteroctetoidea, con 1 famiglia, 2 generi e 7 specie.\nSono farfalle di piccole dimensioni a volo notturno. Presentano sia le mandibole che la spiritromba, entrambe prive di muscolatura.\nComprendono unicamente la superfamiglia Lophocoronoidea, con 1 famiglia, 1 genere e 6 specie dell'Australia.\nComprende unicamente la superfamiglia Neopseustoidea, con 2 famiglie, 5 generi e 15 specie dell'Asia sudorientale, Australia e America meridionale.\nSono farfalle di dimensioni variabili. Le ali omoneure sono in genere ricche di microtrichi. La femmina presenta due aperture genitali, ma l'apparato copulatore ha caratteristiche intermedie tra i Monotrisi e i Ditrisi. La pupa \u00e8 adectica e obtecta.\nComprendono le superfamiglie Hepialoidea e Mnesarchaeoidea, con 6 famiglie, 70 generi e 636 specie.\nComprendono oltre il 99% di tutte le specie di Lepidotteri. Le ali sono eteroneure, cio\u00e8 nell'ala posteriore il sistema delle nervature \u00e8 ridotto e nettamente diverso da quello delle ali anteriori. Nell'apparato boccale mancano le mandibole. La pupa \u00e8 adectica e obtecta. Si distinguono 4 divisioni, 35 superfamiglie, 124 famiglie, oltre generi e oltre specie.\nFilogenesi.\nTradizionalmente il sister group dei Lepidotteri \u00e8 considerato essere quello dei Tricotteri, in base alla presenza di molti caratteri sinapomorfici; questi due ordini (raggruppati nel superordine Amphiesmenoptera da Willi Henning, ora incluso nei Panorpida) si sono evoluti molto probabilmente al limite tra Giurassico e Cretaceo, separandosi da un ordine ora estinto, Necrotaulidae.\nMicropterigidae, Agathiphagidae e Heterobathmiidae sono le famiglie pi\u00f9 antiche e basali dei Lepidotteri, in quanto sono prive di spiritromba e hanno mandibole adattate a una speciale dieta di foglie, funghi, polline e semi o pigne. Esse sono presenti anche nella pupa per aiutarsi ad emergere dai semi dove completano la metamorfosi.\nEriocraniidae evolvono la spiritromba ma mantengono le mandibole allo stadio pupale (non funzionali nell'adulto), infatti si nutrono di foglie (leaf miners) anche allo stadio larvale.\nSuccessivamente a met\u00e0 Cretaceo, l'innovazione portata dalla famiglia Dytrisia (ovvero un doppio dotto riproduttivo femminile \u2013uno per l'accoppiamento e l'altro per la deposizione delle uova) ha portato a una rapida espansione e alla comparsa delle sottofamiglie pi\u00f9 ancestrali Gracillarioidea, Gelechioidea e Tinoidea, che hanno ancora una dieta fitosaprofaga interna (miners) oppure hanno sviluppato astucci allo stadio larvale.\nYponomeutoidea \u00e8 il primo gruppo ad avere un tipo di alimentazione esterna su piante erbacee e quindi si crede che l'evoluzione di questa famiglia (insieme a quella di alcuni specie di altri gruppi di farfalle) sia un caso di coevoluzione o evoluzione sequenziale tra farfalle e piante Angiosperme, che hanno avuto proprio nel Cretaceo una fortissima radiazione.\nLa maggior parte delle specie (circa 60%) di farfalle e falene (e soprattutto quelle pi\u00f9 conosciute) fanno parte del gruppo dei Macrolepidotteri, caratterizzati da dimensioni maggiori e una migliorata capacit\u00e0 di volo. Una curiosit\u00e0 di questo gruppo \u00e8 l'evoluzione del timpano, che \u00e8 avvenuta molte volte (molto probabilmente otto) in diversi lineages, infatti compare in diverse parti del corpo con strutture diverse. Dei Macrolepidotteri fanno parte Noctuoidea, Rhopalocera, Geometroidea, Mimallonoidea, Bombycoidea e Lasiocampidae (questi ultimi tre hanno un buon supporto di monofilia), mentre si ritiene che Rhopalocera si siano evoluti pi\u00f9 recentemente su base di evidenze il pi\u00f9 antico di questo gruppo risale a .\nRecenti analisi molecolari supportano largamente la filogenesi tradizionalmente inferita sulla base alle di osservazioni morfologiche per quanto riguarda gli ordini pi\u00f9 basali, mentre non risolvono completamente i conflitti sulla monofilia di alcuni clade pi\u00f9 annidati, come Tinoidea; in generale, comunque, si tende a confermare una forte diversificazione tra i gruppi cosiddetti non-apoditrisiani del sottordine Ditrysia. Addentrandosi pi\u00f9 nel dettaglio della superfamiglia Apoditrysia si incontrano ostacoli maggiori nel determinare la filogenesi interna a questo gruppo.\nInoltre all'interno del clade Ditrysia \u00e8 pi\u00f9 difficile ricostruire le relazioni tra e all'interno delle sottofamiglie; Regier \"et al.\" hanno proposto una filogenesi basata su analisi molecolari geniche (Maximum Likelihood) mostrando un'ampia concordanza con le precedenti ipotesi morfologiche sulla filogenesi dei Ditrysia, sebbene alcune relazioni tra superfamiglie restano debolmente supportate, come quelle tra i Macrolepidotteri. Per contro, forniscono le prime prove molecolari forti sull'esistenza dei clade Pyraloidea, Tortricoidea, Geometroidea e Noctuoidea."}
{"id": "66916", "revid": "62015", "url": "https://it.wikipedia.org/wiki?curid=66916", "title": "Giovanni Gaeta", "text": ""}
{"id": "66921", "revid": "88740", "url": "https://it.wikipedia.org/wiki?curid=66921", "title": "Guerra al terrorismo", "text": "L'espressione guerra al terrorismo (in inglese, \"war on terror\" o \"global war on terrorism\") \u00e8 uno slogan politico usato dall'amministrazione statunitense Bush e dai media occidentali per riferirsi a una serie di operazioni militari internazionali iniziate dopo gli attacchi terroristici dell'11 settembre 2001 negli Stati Uniti.&lt;ref name = \"Schmitt/slogan\"&gt;&lt;/ref&gt; Gli Stati Uniti guidarono una coalizione di Paesi NATO e non-NATO in un'operazione militare diretta contro \"le nazioni, organizzazioni o persone\" accusate di aver \"pianificato, autorizzato, commesso o aiutato\" gli attentati dell'11 settembre.\nIl presidente degli USA George W. Bush us\u00f2 l'espressione \"guerra al terrore\" per la prima volta il 20 settembre 2001. Da allora, l'amministrazione Bush e i media occidentali hanno usato il termine per identificare una lotta globale di natura militare, politica, legale ed ideologica nei confronti sia di organizzazioni classificate come terroriste, sia di alcuni Stati accusati di sostenerle o percepiti come una minaccia per la sicurezza degli Stati Uniti e dei loro alleati, in particolare con riferimento al contrasto dei terroristi islamisti di al-Q\u0101\u02bfida e dei governi talebano in Afghanistan e baathista in Iraq.\nL'espressione \u00e8 stata abbandonata nel 2009 dall'amministrazione Obama, che ha preferito riferirsi all'insieme delle operazioni, anche militari, di antiterrorismo con espressioni come \"operazioni d'oltremare\" (in inglese, \"overseas contingency operations\") e \"contrasto all'estremismo violento\" (in inglese, \"countering violent extremism\").\nStoria.\nVarie organizzazioni di militanti, effettuarono attacchi contro gli Stati Uniti e, seppur dapprima in misura minore, contro i loro alleati a partire dagli ultimi anni del XX secolo; tra i primi ricordiamo l'attentato alla discoteca di Berlino del 1986, seguito dall'attentato al World Trade Center del 1993. Negli attacchi successivi vennero colpiti altri obiettivi: nel 1996 ad esempio tocc\u00f2 alle Khobar Towers in Arabia Saudita.\nNell'insieme delle varie organizzazioni terroristiche un ruolo di primo piano lo assunse al-Q\u0101\u02bfida guidata da Osama Bin Laden, un fondamentalista islamico, che form\u00f2 in Afghanistan, che era governato dal regime islamico estremista dei Talebani fin dal 1996, una fitta rete terroristica. A seguito degli attentati alle ambasciate statunitensi del 1998 in Kenya e Tanzania, il Presidente Bill Clinton promosse l'Operazione Infinite Reach, una campagna in Sudan e in Afghanistan contro bersagli che erano stati identificati dagli Stati Uniti come alleati di al-Q\u0101\u02bfida. L'operazione tuttavia non riusc\u00ec ad eliminare i leader di al-Q\u0101\u02bfida o gli alleati Talebani, ed il 23 febbraio dello stesso anno il Fronte Islamico Mondiale diffuse un documento intitolato \"Jihad contro i Giudei e i Crociati\" dove venivano descritte le azioni americane come contrarie all'\"ordine di Allah\". Nel 2000 venne tentato un attacco all'aeroporto internazionale di Los Angeles, me nell'ottobre dello stesso anno avvenne l'attentato allo USS Cole, un cacciatorpediniere in servizio nello Yemen.\nLa svolta per\u00f2 avvenne con gli attentati dell'11 settembre. L'entit\u00e0 delle conseguenze degli attentati dell'11 settembre 2001 negli USA, le diverse migliaia di morti e la distruzione completa delle due Torri Gemelle e di alcuni edifici minori appartenenti al complesso del World Trade Center, hanno spinto Bush a considerare quella contro il terrorismo come una vera e propria guerra: nel suo discorso tenuto sul luogo dell'attentato, pochi giorni dopo la tragedia, lo stesso Presidente statunitense annunciava una lunga e difficile \"guerra\" al terrorismo internazionale che si sarebbe dovuta combattere a lungo. L'enorme portata degli attacchi, al Pentagono e al Volo United Airlines 93) provoc\u00f2 la risposta statunitense, con l'invasione dell'Afghanistan nell'Operazione Enduring Freedom e il rovesciamento del regime Talebano in quel paese.\nNel 2001 il Consiglio di sicurezza delle Nazioni Unite adott\u00f2 la risoluzione 1373, che obbligava tutti gli stati a criminalizzare l'assistenza alle attivit\u00e0 terroristiche, negare il supporto finanziario e la protezione ai terroristi. Inoltre veniva imposta la condivisione delle informazioni sui gruppi organizzati terroristici.\nNel 2005 il Consiglio di Sicurezza approv\u00f2 la risoluzione 1624, che riguardava l'istigazione al terrorismo e l'obbligo di aderire alle leggi internazionali sui diritti umani.\nAnche se le due risoluzioni richiedono obbligatoriamente alle nazioni un rapporto annuale sulle attivit\u00e0 antiterroristiche, gli Stati Uniti e Israele si sono rifiutati di inviare questi rapporti.\nIl 20 settembre 2001, durante una sessione congiunta del Congresso, il Presidente George W. Bush lanci\u00f2 il concetto di guerra al terrorismo affermando:\nBush non disse quando lo scopo della guerra al terrorismo sarebbe stato raggiunto (in precedenza, dopo essere sceso dall'elicottero presidenziale domenica 16 settembre 2001, Bush comment\u00f2: \"Questa crociata, questa guerra al terrorismo durer\u00e0 molto\". Successivamente l'ex presidente si scus\u00f2 per queste parole a causa della connotazione negativa della parola \"crociata\" nelle persone di fede islamica).\nIl Presidente Barack Obama, nel suo discorso inaugurale tenuto il 20 gennaio 2009 afferm\u00f2:\nCon il cambiamento di strategia dell'amministrazione Obama, la frase-slogan di \"Guerra al terrore\" \u00e8 caduta in disuso, anche perch\u00e9 legata ai fallimenti del predecessore. A partire dal 2009, l'espressione \u00e8 stata abbandonata dall'amministrazione Obama, che ha preferito riferirsi all'insieme delle operazioni, anche militari, di antiterrorismo con espressioni come \"operazioni d'oltremare\" (in inglese, \"overseas contingency operations\") e \"contrasto all'estremismo violento\" (in inglese, \"countering violent extremism\"). Nel 2013, Obama ha criticato l'espressione, affermando:\nCaratteristiche generali.\nSebbene la locuzione non sia stata usata ufficialmente dall'amministrazione del presidente Barack Obama, che gli preferisce \"operazione di contingenza all'estero\", \u00e8 ancora comunemente in uso da parte di politici, dei media e in particolari contesti, come nel caso della Medaglia di Servizio nella Guerra Globale al Terrore Statunitense.\nPrimo esito della nuova politica, le due invasioni dell'Afghanistan e dell'Iraq, hanno avuto scenari diversi, in quanto l'Afghanistan era noto quale paese ospitante le basi di al-Q\u0101\u02bfida, considerata responsabile degli attacchi suicidi sul suolo americano.\nDel tutto diverso invece lo scenario per l'attacco all'Iraq. L'Amministrazione americana all'epoca espresse su basi dottrinali la possibilit\u00e0 di perseguire i suoi nemici armati anche attraverso una guerra preventiva. Secondo le teorie della nuova destra americana, il terrorismo troverebbe riparo e finanziatori occulti soprattutto nei paesi ove manca una democrazia compiuta. Alcuni Stati vicino e medio-orientali avrebbero tollerato non solo la presenza di noti terroristi sul loro suolo ma spesso ne avrebbero appoggiato pi\u00f9 o meno apertamente le rivendicazioni.\nTale approccio risulta comprovato per quanto riguarda l'Afghanistan, ma non per quanto invece concerne l'Iraq che, nel settembre 2006, gli stessi USA hanno dovuto riconoscere essere stato completamente estraneo al terrorismo internazionale nel corso della pur sanguinosa presidenza di Saddam Hussein. La scelta di attaccare l'Iraq piuttosto che l'Iran o la Siria, altri \"paesi canaglia\", indicati quali contigui se non proprio sostenitori del terrorismo, \u00e8 stata operata quindi su supposizioni e informazioni della CIA, dimostratesi poi infondate e relative alla presenza in Iraq di armi di distruzione di massa.\nDefinizione operativa nella politica estera USA.\nLa definizione di terrorismo degli Stati Uniti \u00e8 contenuta nel \"Federal Criminal Code\". Nel Titolo 19, Parte I, Capitolo 113B del Codice viene definito il terrorismo e i crimini associati ad esso Nella sezione 2331 del Capitolo 113b, il terrorismo \u00e8 definito come:\nIl presidente Bush afferm\u00f2 che:\nObiettivi statunitensi.\nL'amministrazione Bush ha definito i seguenti obiettivi nella Guerra al Terrorismo:\nCombattenti nemici illegali.\nIl 7 febbraio 2002 il Presidente Bush dichiara che Al Qaeda e i talebani saranno da ora ritenuti con lo status di \"Combattenti nemici illegali\", una formula nuova non contemplata nel lessico del diritto internazionale umanitario. \nPreoccupazioni per il nuovo status vengono sollevate dalle associazioni dei diritti umani che temono l'aggiramento delle Convenzioni di Ginevra, anche l'organismo dei legali dell'esercito USA Judge Advocate General contesta che ci\u00f2 possa causare enormi rischi per i militari americani dispiegati nel mondo.\nCronologia delle operazioni pi\u00f9 importanti.\nAfrica.\nCorno d'Africa.\nIn questa regione \u00e8 stata estesa l'Operazione Enduring Freedom, con il nome di \"OEF-HOA\" (Operation Enduring Freedom - Horn Of Africa). A differenza delle altre operazioni, la OEF-HOA non ha come obiettivo un'organizzazione specifica.\nLa OEF-HOA focalizza gli sforzi per neutralizzare e rilevare le attivit\u00e0 dei militanti nella regione e per collaborare con i governi volenterosi per prevenire l'insorgenza di celle militanti e relative attivit\u00e0.\nNell'ottobre 2002, la \"Combined Joint Task Force - Horn of Africa\" (CJTF-HOA) venne stabilita nel Gibuti e contiene circa 2\u00a0000 effettivi, tra cui militari statunitensi, forze speciali e membri della forza di coalizione \"Combined Task Force 150\".\nLa Task Force 150 \u00e8 costituita da navi appartenenti a varie nazioni, tra cui Australia, Canada, Francia, Germania, Italia, Paesi Bassi, Pakistan, Nuova Zelanda, Spagna, Regno Unito. L'obiettivo primario consiste nel monitorare, ispezionare, abbordare e fermare convogli sospetti in ingresso al Corno d'Africa.\nIn questa operazione sono state addestrate unit\u00e0 selezionate proveniente dalle forze armate del Gibuti, del Kenya e dell'Etiopia per apprendere tattiche di anti-terrorismo e anti-insurrezione. Tra le attivit\u00e0 umanitarie condotte dalla CJTF-HOA sono comprese la ricostruzione di scuole e di cliniche mediche, oltre alla somministrazione di servizi sanitari alle nazioni da cui provengono le forze militari addestrate.\nIl programma fa parte dell'iniziativa anti-terroristica trans-sahariana (\"Trans-Saharan Counter Terrorism Initiative\"), poich\u00e9 il personale CJTF assiste anche l'addestramento delle forze armate di Ciad, Niger, Mauritania e Mali. Tuttavia, la guerra al terrore non include il Sudan, dove oltre 400\u00a0000 persone hanno perso la vita a causa di terrorismo sponsorizzato dallo stato stesso.\nIl 1\u00ba luglio 2006 un messaggio divulgato su Internet, attribuito ad Osama bin Laden, esortava la Somalia a costituire uno stato islamico e avvertiva i governi occidentali che al-Qaeda avrebbe reagito se fossero intervenuti in quel paese.\nLa Somalia \u00e8 stata considerata uno \"stato fallito\" a causa della debolezza del governo centrale, del dominio dei signori della guerra e dall'incapacit\u00e0 di esercitare un controllo efficace sul territorio. A partire da met\u00e0 2006, l'Unione delle Corti Islamiche, una fazione islamista, inizi\u00f2 ad effettuare una campagna per ripristinare \"la legge e l'ordine\" attraverso la Shari'a e prese rapidamente il controllo della maggior parte della parte meridionale della nazione.\nIl 4 dicembre 2006 l'assistente al Segretario di Stato statunitense Jendayi Frazer afferm\u00f2 che operativi appartenenti a cellule di al-Quaeda stavano controllando l'Unione delle Corti Islamiche. Quest'ultima neg\u00f2 l'affermazione.\nNel tardo 2006 il Governo Federale di Transizione somalo, appoggiato dalle Nazioni Unite, vide il suo potere limitato solo a Baidoa, mentre l'Unione delle Corti Islamiche controllava la maggior parte del sud del paese, tra cui la capitale Mogadiscio. Il 20 dicembre le Corti Islamiche lanciarono un'offensiva alla roccaforte governativa di Baidoa e l'Etiopia dovette intervenire a favore del governo.\nIl 26 dicembre le Corti Islamiche effettuarono una ritirata tattica verso Mogadiscio, prima di ritirarsi nuovamente a causa dell'avanzare delle truppe etiopi. Le forze dell'Unione delle Corti Islamiche abbandonarono Mogadiscio senza opporre resistenza e fuggirono a Kismayo, dove combatterono le forze etiopi nella \"Battaglia di Jilib\".\nIl Primo Ministro della Somalia afferm\u00f2 che tre sospetti terroristi, responsabili dell'attacco all'ambasciata statunitense del 1998, stavano ottenendo protezione a Kismayo. Il 30 dicembre, il membro di al-Quaeda Ayman al-Zawahiri chiam\u00f2 i musulmani di tutto il mondo a combattere l'Etiopia e il governo transitorio somalo.\nL'8 gennaio 2007 gli Stati Uniti combatterono contro i militanti nella Battaglia di Ras Kamboni, impiegando AC-130.\nEuropa.\nA partire dall'ottobre 2001, la NATO ha lanciato un'operazione navale chiamata Operation Active Endeavour, in risposta agli attacchi dell'11 settembre. Lo scopo dell'operazione consiste nel pattugliare il Mar Mediterraneo per prevenire il movimento di terroristi o di armi di distruzione di massa e incrementare la sicurezza delle navi. L'operazione ha anche aiutato la Grecia a prevenire l'immigrazione illegale.\nFu il primo caso storico di applicazione dell'articolo 5 del trattato istitutivo dell'Alleanza, che obbliga gli alleati ad intervenire nell'eventualit\u00e0 di un attacco armato (\"armed attack\") ad uno Stato membro.\nVicino Oriente.\nIraq.\nFin dal 1990, l'Iraq \u00e8 stato considerato dagli Stati Uniti come uno stato sponsor del terrorismo, e dopo la Guerra del Golfo le due nazioni mantennero scarsi rapporti. Il regime di Saddam Hussein costitu\u00ec diverse volte un problema per le Nazioni Unite e per le nazioni confinanti per la violazione delle risoluzioni ONU e per il supporto del terrorismo contro Israele e altre nazioni.\nDopo la Guerra del Golfo del 1991, gli Stati Uniti, la Francia e La Gran Bretagna iniziarono a pattugliare le zone interdette al volo per proteggere la minoranza curda presente nella regione settentrionale e la popolazione sciita nella regione meridionale, che avevano subito attacchi da parte del regime prima e dopo la Guerra del Golfo.\nDurante gli anni '90 le tensioni tra Stati Uniti e Iraq furono molto sostenute, con il lancio dell'Operazione \"Desert Fox\" nel 1998 da parte degli Stati Uniti dopo il rifiuto di \"cooperazione incondizionata\" da parte dell'Iraq nell'ispezione delle armi. Dopo l'operazione, l'Iraq annunci\u00f2 che non avrebbe pi\u00f9 rispettato le zone interdette al volo e riprese le attivit\u00e0 anti-aeree contro i velivoli alleati.\nGli attacchi aerei effettuati dal Regno unito e dagli Stati Uniti contro l'antiaerea irachena e altri bersagli militari continuarono negli anni successivi. Nello stesso anno, il Presidente Clinton firm\u00f2 l'\"Iraq Liberation Act\", che esortava un cambiamento del regime nel paese a causa del possesso di armi di distruzione di massa da parte di Saddam Hussein, dell'oppressione dei cittadini e dell'attacco alle altre nazioni medio-orientali.\nDopo gli attentati dell'11 settembre, il governo statunitense afferm\u00f2 che l'Iraq era una minaccia poich\u00e9 avrebbe potuto utilizzare armi di distruzione di massa ed aiutare gruppi terroristici.\nL'amministrazione di George W. Bush esort\u00f2 il Consiglio di sicurezza ONU per emettere una risoluzione e per inviare ispettori in Iraq in modo da verificare la presenza di armi di distruzione di massa. La risoluzione 1441 venne approvata unanimemente ed offriva all'Iraq \"un'opportunit\u00e0 finale per adempiere al suo obbligo di disarmarsi\" o affrontare \"serie conseguenze\".\nLa risoluzione 1441 non autorizzava l'uso della forza da parte degli stati membro, quindi essa non aveva effetto sul divieto di utilizzo della forza dagli stati membro contro altri stati membro. Saddam Hussein successivamente permise agli ispettori ONU di accedere ai siti iracheni, mentre il governo statunitense continu\u00f2 ad affermare che l'Iraq era ostruzionista.\nNell'ottobre 2002, una vasta maggioranza bipartisan nel congresso statunitense autorizz\u00f2 il presidente ad utilizzare la forza per disarmare l'Iraq per \"proseguire la guerra al terrorismo\". Dopo non essere riusciti a convincere la Francia, la Russia e la Cina e prima che gli ispettori ONU avessero completato le ispezioni, gli Stati Uniti assemblarono una \"Coalizione di volenterosi\", composta dalle nazioni che avevano accordato il loro supporto alla decisione di rovesciare il regime iracheno.\nIl 20 marzo 2003 venne lanciata l'invasione dell'Iraq. Il regime venne velocemente rovesciato il 1\u00ba maggio e George W. Bush afferm\u00f2 che le principali operazioni di combattimento in Iraq erano terminate. Tuttavia, si form\u00f2 una insurrezione contro la coalizione guidata dagli Stati Uniti, il nuovo governo iracheno e le nuove forze di sicurezza irachene. Dopo la fase principale dell'invasione vennero riprese le ricerche delle armi di distruzione di massa irachene, ma ben presto fu chiaro che non erano presenti.\nL'insurrezione era guidata da fuggitivi del partito Ba'th di Saddam Hussein, che comprendeva nazionalisti ed islamisti violenti, che affermavano di combattere una guerra religiosa per ristabilire il califfato islamico arabo.\nDopo mesi di violenze brutali contro i civili iracheni da parte di gruppi terroristici sciiti e sunniti e di milizie varie - tra cui al-Qaida - nel gennaio 2007 il presidente Bush present\u00f2 una nuova strategia per l'Operazione Iraqi Freedom, basata su teorie e tattiche anti-insurrezionalistiche sviluppate dal generale David Petraeus. Come parte della nuova strategia venne deciso l'aumento del numero delle truppe.\nLibano.\nNel luglio 2006, a seguito dell'uccisione di tre soldati israeliani e la cattura di altri due soldati da parte degli Hezbollah, Israele invase il Libano meridionale, con lo scopo di distruggere gli Hezbollah. Il conflitto dur\u00f2 pi\u00f9 di un mese e caus\u00f2 la morte di un numero imprecisato di libanesi, compreso tra 845 e 1300 e 163 israeliani (119 militari e 44 civili), con migliaia di feriti di entrambe le parti.\nSia il governo libanese (tra cui gli Hezbollah) e il governo israeliano ottemperarono i termini della risoluzione 1701 del Consiglio di sicurezza ONU, che riguardava la cessazione delle ostilit\u00e0 a partire dal 14 agosto 2006 alle ore 05:00. Mentre il conflitto venne in precedenza associato con le antiche ostilit\u00e0 Arabo-Israeliane, Israele dichiar\u00f2 che stava combattendo una guerra contro il terrore, e anche il governo statunitense afferm\u00f2 che il conflitto era un fronte nella \"guerra al terrore\", dichiarazione ripresa dal Presidente Bush il giorno della cessazione delle ostilit\u00e0.\nIl 20 maggio 2007 inizi\u00f2 un conflitto nella parte settentrionale del libano tra Fatah al-Islam, un'organizzazione militante islamista e le forze armate libanesi a Nahr al-Bared, un campo profughi palestinese nei pressi di Tripoli. Il conflitto evolse principalmente attorno all'assedio di Nahr el-Bared, ma scontri minori avvennero anche nel campo profughi di Ain al-Hilweh nel Libano meridionale e si verificarono diversi attentati terroristici all'interno e nei pressi della capitale Beirut.\nIl gruppo Fatah al-Islam \u00e8 stato descritto come un'organizzazione terroristica jih\u0101dista che si ispira ad al-Q\u0101\u02bfida. Gli Stati Uniti fornirono appoggio militare al Libano durante il conflitto. Il 7 settembre le forze libanesi catturarono il campo e dichiararono la vittoria.\nNel maggio 2008 la crisi politica, che perdurava da 17 mesi, divenne fuori controllo. Nuovi combattenti dai movimenti sciiti degli Hezbollah e Amal, si scontrarono con altre milizie filo-governative sunnite, tra cui il Partito Movimento Futuro in diverse aree della capitale.\nIl governo venne appoggiato dagli Stati Uniti, mentre i militanti sciiti vennero armati e finanziati dalla Siria e dall'Iran. Il 21 maggio 2008 venne raggiunto un accordo per terminare la faida politica che rischi\u00f2 di trascinare il paese in una nuova guerra civile.\nAsia centrale e meridionale.\nIndia.\nIn India si \u00e8 assistito a una decisa crescita del terrorismo di matrice islamica durante gli anni '80 e il XX secolo. Il recente aumento di attivit\u00e0 di gruppi terroristi legati al Pakistan e alla regione del Kashmir, come Lashkar-e-Toiba, Jaish-e-Mohammed e Hizbul Mujahideen hanno creato gravi problemi alla nazione.\nI principali attentati terroristici causati da gruppi islamici comprendono l'attentato a Mumbai del 1993, gli attentati nel Kashmir come il massacro di Wandhama, di Kaluchak e di Chittisinghpura. Altri attacchi terroristici includono:\nDopo l'attacco del parlamento indiano del 2001, le tensioni tra India e Pakistan aumentarono a seguito delle accuse indiane al Pakistan per non aver preso misure sufficienti per contenere i gruppi terroristici anti-indiani. Di conseguenza in un massiccio spiegamento di truppe tra il 2001 e il 2002 tra India e Pakistan lungo il confine internazionale tra le due nazioni e aumentando le paure internazionali di una guerra nucleare.\nLa diplomazia internazionale permise di ridurre le tensioni tra le due potenze nucleari. Il Pakistan venne accusato anche di essere a favore dell'attacco terroristico alla ambasciata indiana a Kabul del 2008.\nI rivoltosi nella regione del Kashmir che avevano iniziato a creare un movimento indipendentista, cambiarono radicalmente l'ideologia ponendosi obiettivi di tipo religioso.\nL'agenzia di intelligence indiana \"Research and Analysis Wing\" rilev\u00f2 una connessione tra i gruppi terroristici islamici basati in Afghanistan e i ribelli del Kashmir. Anche al-Q\u0101\u02bfida support\u00f2 ideologicamente e finanziariamente il terrorismo nel Kashmir, e Osama bin Laden chiese costantemente di scatenare una jih\u0101d contro l'India. I gruppi fondamentalisti islamici fecero propaganda in molte nazioni contro l'India con affermazioni retoriche su \"idolatri e Ind\u00f9\" che \"occupano il Kashmir\".\nIl governo e le forze armate indiane hanno preso numerose misure anti-terrorismo per contrastare l'ascesa di cellule di miliziani nella nazione. Alcune misure sono state criticate dai gruppi che difendono i diritti umani per essere troppo draconiane, in particolar modo nel Kashmir.\nTuttavia, l'aumento dei controlli da parte delle forze di sicurezza indiane ha avuto un impatto positivo nel numero degli attacchi terroristici, che sono diminuiti nel 2007. India \u00e8 considerata uno dei principali alleati nella guerra al terrorismo ed ha collaborato strettamente alle attivit\u00e0 anti-terroristiche con diverse nazioni, tra cui gli Stati Uniti, il Giappone, la Cina, l'Australia, Israele, il Regno Unito e la Russia.\nL'India \u00e8 stata criticata nelle operazioni nel Jammu e nel Kashmir, una dura risposta militare nella quale 40 persone, per la maggior parte civili disarmati che stavano protestando, vennero uccisi dalle forze armate indiane.\nAfghanistan.\nNell'ottobre 2001, poco dopo gli attentati dell'11 settembre negli Stati Uniti, le forze statunitensi e britanniche (assieme ad altri alleati) invasero l'Afghanistan per neutralizzare le forze di al-Q\u0101\u02bfida e rovesciare il regime dei Talebani che controllava il paese ed offriva protezione a Osama bin Laden.\nIl 20 settembre 2001, il Presidente George W. Bush comunic\u00f2 al regime talebano un ultimatum per consegnare Osama bin Laden e i leader di al-Q\u0101\u02bfida presenti nel paese. I talebani richiesero delle prove sul collegamento tra bin Laden agli attentati e, se tali prove potevano garantire un processo, essi offrivano di gestire il medesimo in una Corte Islamica.\nIl 7 ottobre 2001 inizi\u00f2 ufficialmente l'invasione delle forze statunitensi e britanniche, che condussero bombardamenti aerei prima di iniziare la campagna terrestre.\nLa conduzione della guerra in Afghanistan fu un obiettivo a priorit\u00e0 inferiore per il governo statunitense rispetto alla guerra in Iraq. L'ammiraglio Mike Mullen, afferm\u00f2 che mentre la situazione in Afghanistan era \"precaria e urgente\", le 10\u00a0000 truppe aggiuntive necessarie non sarebbero state disponibili \"in maniera significativa\" fino al ritiro delle truppe dall'Iraq.\nPakistan.\nZayn al-Abidin Muhammed Hasayn Abu Zubayda, di origini saudite, fu arrestato da personale pachistano durante la settimana del 23 marzo 2002 durante delle operazioni congiunte di Stati Uniti e Pakistan.\nZubaydah venne accusato di appartenere ad al-Q\u0101\u02bfida e di ricoprire un'alta carica all'interno dell'organizzazione, con il titolo di capo operazioni e con l'incarico di gestire i campi di addestramento di al-Q\u0101\u02bfida.\nIl 14 settembre dello stesso anno, venne arrestato in Pakistan Ramzi bin al-Shibh, dopo uno scontro a fuoco di tre ore con le forze di polizia. Ramzi bin al-Shibh condivideva la camera con Mohamed Atta ad Amburgo, in Germania e fu un finanziatore delle operazioni di al-Q\u0101\u02bfida. \u00c8 stato ipotizzato che dovesse essere un altro dirottatore, tuttavia, il dipartimento di immigrazione statunitense rifiut\u00f2 il suo visto tre volte. Il flusso di denaro trasferito da Ramzi bin al-Shibh dalla Germania agli Stati Uniti lo collega sia a Mohamed Atta che a Zakariyya Musawi.\nIl 1\u00ba marzo 2003 venne arrestato Khalid Shaykh Muhammad durante un raid organizzato dalla CIA nei pressi di Rawalpindi, a 14\u00a0km di distanza dalla capitale Pakistana di Islamabad. Muhammad era, al momento della cattura, il terzo ufficiale di grado pi\u00f9 elevato all'interno di al-Q\u0101\u02bfida e fu direttamente incaricato di pianificare gli attentati dell'11 settembre.\nMuhammad era sfuggito alla cattura nella settimana precedente, ma il governo pakistano riusc\u00ec ad utilizzare le informazioni provenienti da altri sospetti catturati per localizzarlo. Nel 1996 fu accusato dagli Stati Uniti anche per un suo collegamento ad Oplan Bojinka, un piano per compiere attentati su una serie di aerei civili statunitensi.\nMuhammad venne accusato di essere collegato ad altri eventi criminosi come: l'ordine di uccidere il reporter del Wall Street Journal Daniel Pearl, l'attentato allo USS Cole, il tentativo di Richard Reid di far esplodere un aereo civile con dell'esplosivo posto all'interno di una scarpa e l'attacco terroristico alla sinagoga di El Ghriba a Djerba, in Tunisia. Khalid Shaykh Muhammad si \u00e8 dichiarato a capo del comitato militare di al-Q\u0101\u02bfida.\nNel 2006 il Pakistan venne accusato dai comandanti della NATO di aiutare e supportare i Talebani in Afghanistan, ma successivamente la stessa NATO ammise di non possedere prove certe contro il governo pakistano.\nNel 2007 emerse tuttavia degli indizi dell'esistenza di taglie fino a 1\u00a0900 CDN$ per ogni membro della NATO ucciso.\nIl governo afghano inoltre accus\u00f2 l'ISI di aiutare i militanti, tra cui la protezione del comandante anziano talebano Mullah Dadullah. L'accusa venne negata dal governo Pakistano. Nel frattempo l'India continu\u00f2 ad accusare l'ISI pakistano di pianificare diversi attacchi terroristici nella regione del Kashmir e nel resto della repubblica indiana, tra cui gli attentati di Mumbai dell'11 luglio 2006, che invece sono considerati dal Pakistan come attacchi compiuti da gruppi terroristici locali.\nAltre nazioni come l'Afghanistan e il Regno Unito hanno accusato il Pakistan di sponsorizzare e finanziare il terrorismo. Con l'impegno militare statunitense in Pakistan e nel vicino Afghanistan sono aumentati enormemente gli aiuti militari. Nei tre anni precedenti agli attacchi dell'11 settembre, il Pakistan ha ricevuto circa 9 milioni di dollari in aiuti militari da parte degli Stati Uniti. Nei tre anni successivi gli aiuti sono aumentati a 4,2 miliardi di dollari, rendendo il Pakistan il paese beneficiario della maggiore quantit\u00e0 di fondi.\nUn tale flusso di denaro ha alimentato preoccupazioni riguardanti le relative garanzie, poich\u00e9 l'impiego non \u00e8 documentato e potrebbe essere dedicato alla soppressione dei diritti umani della popolazione civile e all'acquisto di armi per controllare problemi locali come la rivolta nel Balochistan. Il Pakistan ha accusato l'India di sostenere i gruppi terroristici all'interno del Balochistan per creare disordini all'interno della nazione.\n\"Waziristan\".\nNel 2004 l'esercito pakistano lanci\u00f2 una campagna nelle Aree tribali di Amministrazione Federale della regione del Waziristan, inviando 80\u00a0000 truppe. L'obiettivo era la rimozione delle forze talebane e di al-Q\u0101\u02bfida dalla regione.\nDopo la caduta del regime talebano molti membri della resistenza fuggirono nella regione settentrionale di confine con il Pakistan, dove l'esercito pakistano non esercitava uno stretto controllo. Con la logistica e il supporto aereo statunitense, l'esercito pakistano cattur\u00f2 o uccise numerosi membri di al-Q\u0101\u02bfida come Khalid Shaykh Muhammad, ricercato per il suo coinvolgimento nell'attentato allo \"USS Cole\", nel progetto Oplan Bojinka e nell'assassinio del giornalista Daniel Pearl.\nSudest asiatico.\nIndonesia.\nNel 2002 e nel 2005 l'isola Indonesiana di Bali venne colpita da attentati suicidi e autobombe che uccisero pi\u00f9 di 200 persone e ne ferirono pi\u00f9 di 300. L'attentato del 2002 era stato compiuto tramite una bomba nascosta in uno zaino all'interno di un bar, un'autobomba telecomandata posta di fronte al \"Sari Club\" e una terza bomba di fronte al consolato statunitense.\nNell'attentato del 2005 una persona si fece esplodere a Jimbaran e un'altra persona nella piazza principale di Kuta. Il gruppo Jemaah Islamiyah \u00e8 stato sospettato dalle autorit\u00e0.\nIl 9 settembre 2004 un'autobomba esplose nei pressi dell'ambasciata australiana a Giacarta, uccidendo 10 indonesiani e ferendone altri 140. Il ministro degli esteri Alexander Downer rifer\u00ec che venne inviato alle autorit\u00e0 indonesiane un messaggio SMS minacciando l'attentato se non fosse stato rilasciato Abu Bakar Bashir, detenuto in prigione.\nAbu Bakar Basyir era imprigionato con l'accusa di tradimento per il suo supporto agli attentati di Bali del 2002 e del 2005.\nFilippine.\nNel gennaio 2002 il Comando Operazioni Speciali degli Stati Uniti del Pacifico dispieg\u00f2 nelle Filippine delle forze armate per supportare ed assistere le forze armate delle Filippine nelle operazioni anti-terrorismo. Le operazioni si concentrarono principalmente sulla neutralizzazione del gruppo Abu Sayyaf e Jema\u02bfa Islamiyya, che erano arroccati sull'isola di Basilan.\nL'esercito statunitense rifer\u00ec di aver neutralizzato oltre l'80% dei membri del gruppo Abu Sayyaf dalla regione. La seconda fase dell'operazione era costituita da un programma umanitario per portare cure mediche e servizi vari nella regione di Basilan, in modo da prevenire una futura insorgenza dei gruppi terroristici.\nNord America.\nStati Uniti d'America.\nIl Congresso stanzi\u00f2 40 miliardi di dollari per l'emergenza terrorismo, con altri 20 miliardi di dollari aggiuntivi per l'industria del trasporto aereo.\nIl dipartimento della giustizia lanci\u00f2 una procedura di registrazione speciale per alcune persone di sesso maschile che non possedevano la cittadinanza statunitense. La registrazione, di persona, era effettuata negli uffici dell\"'Immigration and Naturalization Service\".\nOltre agli sforzi militari all'estero, dopo gli attentati dell'11 settembre l'amministrazione Bush aument\u00f2 gli sforzi interni per prevenire futuri attentati. Venne creata una nuova agenzia di sicurezza chiamata \"United States Department of Homeland Security\" per guidare e coordinare le attivit\u00e0 anti-terroristiche federali.\nIl \"Patriot Act\" rimosse alcune restrizioni legali nella condivisione delle informazioni tra agenzie federali e servizi di intelligence e permise di allargare su larga scala l'investigazione alla ricerca di sospetti terroristi. Il programma di tracciamento finanziario permise di monitorare i movimenti delle risorse finanziarie dei gruppi terroristici (questo programma venne sospeso dopo essere stato rivelato del giornale New York Times). Il programma di sorveglianza elettronico Stellar Wind dell'NSA permise l'accesso ai dati e metadati delle comunicazioni telefoniche e internet di tutti i cittadini americani e non.\nAlcuni gruppi hanno accusato queste leggi di rimuovere restrizioni importanti alle autorit\u00e0 governative, e di costituire una pericolosa invasione delle libert\u00e0 civili, delle possibili violazioni costituzionali del IV emendamento. Il 30 luglio 2003 l'ACLU inizi\u00f2 la prima battaglia legale contro la \"sezione 215\" del Patriot Act, affermando che permetteva all'FBI di violare i diritti del primo e del quarto emendamento e il diritto ad un processo, permettendo di compiere investigazioni senza avvertire il sospettato dell'investigazione stessa.\nIn un discorse del 9 giugno 2005 Bush afferm\u00f2 che il Patriot Act era stato impiegato per muovere accuse a pi\u00f9 di 400 sospetti, di cui pi\u00f9 della met\u00e0 \u00e8 stato incriminato. Contemporaneamente l'American Civil Liberties Union (ACLU) cit\u00f2 i dati del dipartimento di giustizia che mostravano circa 7\u00a0000 abusi del Patriot Act.\nIl DARPA inizi\u00f2 nel 2002 la creazione del programma Total Information Awareness, progettato per fornire tecnologie dell'informazione anti-terroristiche, venne aspramente criticato per la sua invadenza della privacy e affossato dal Congresso.\nVari uffici governativi che gestivano funzioni militari e di sicurezza vennero riorganizzati. In particolare, il Department of Homeland Security venne creato per coordinare la sicurezza interna nella pi\u00f9 grande riorganizzazione interna del governo federale dal consolidamento delle forze armate nel Dipartimento della Difesa.\nDopo l'11 settembre, venne creato segretamente l'Office of Strategic Influence per coordinare operazioni di propaganda, ma venne chiuso subito dopo essere stato scoperto. L'amministrazione Bush implement\u00f2 il piano chiamato \"Continuity of Operations Plan\" per assicurare il proseguimento delle attivit\u00e0 governative anche in circostanze catastrofiche.\nDall'11 settembre vari estremisti islamici hanno cercato di compiere attacchi nel territorio statunitense, a diversi livelli di organizzazione. Alcuni tra gli attacchi sventati sono:\nRegno Unito.\nL'attentato terroristico pi\u00f9 grave nel Regno Unito, il cosiddetto disastro di Lockerbie \u00e8 avvenuto nel 1988 su un volo Pan Am partito dall'Aeroporto di Londra-Heathrow con destinazione negli Stati Uniti. Persero la vita 200 cittadini britannici e statunitensi.\nIl 7 luglio 2005 diversi terroristi giunsero a Londra e fecero esplodere diversi ordigni nel sistema della Metropolitana londinese uccidendo 57 persone. I terroristi lasciarono un video dove si minacciava il governo britannico e i cittadini che sarebbero seguiti altri attentati.\nEsattamente due settimane dopo, il 21 luglio, altri terroristi islamici giunsero a Londra, tentando di far esplodere altre bombe nella metropolitana. Dal mese di luglio 2005 vennero tentati altri attentati, ma i servizi di sicurezza ed \"intelligence\" li fermarono.\nNell'agosto 2006 venne sventato dall\"'intelligence\" statunitense e britannica un grande piano per colpire diversi aerei civili che volavano da vari aeroporti britannici verso gli Stati Uniti. Se avessero avuto successo avrebbero potuto causare un elevato numero di vittime.\nDiverse persone vennero arrestate in varie citt\u00e0 nel Regno Unito. Questo piano caus\u00f2 un deciso incremento nella sicurezza aeroportuale in Europa e negli Stati Uniti. Le nuove regole includono il divieto di trasportare liquidi nel bagaglio a mano, tranne in piccole quantit\u00e0. I contenitori di liquido ammessi devono inoltre essere trasportati in un sacchetto di plastica trasparente.\nCanary Wharf, a Londra, \u00e8 uno dei distretti finanziari pi\u00f9 grandi del mondo ed \u00e8 considerato da Scotland Yard come un bersaglio potenziale.\nNel luglio 2007, appena dopo le dimissioni dell'ex Primo Ministro Tony Blair e l'ascesa di Gordon Brown, il Regno Unito era in una situazione di emergenza a causa delle inondazioni.\nI terroristi si spostarono a Glasgow, in Scozia e guidarono una piccola jeep carica di contenitori di gas nell'ingresso del terminal principale dell'Aeroporto di Glasgow e la incendiarono. Uno dei terroristi portava legato al corpo una bomba, e venne immobilizzato e fermato dalla polizia. Successivamente perse la vita in ospedale a causa delle gravi ustioni provocate dall'incendio dell'automezzo. Gli altri terroristi vennero condannati all'ergastolo dopo essere stati giudicati nel Regno Unito. Nessun civile venne ferito dall'attacco, anche se provoc\u00f2 panico di massa.\nNel 2017 viene compiuto un attentato dell'ISIS al concerto di Ariana Grande a Manchester. Circa una settimana dopo ne viene compiuto uno a Londra.\nSud America.\nColombia.\nA seguito degli attentati dell'11 settembre il governo degli Stati Uniti aument\u00f2 gli aiuti militari in Colombia. Nel 2003 vennero spesi 98 milioni di dollari per l'addestramento e l'equipaggiamento dell'esercito colombiano.\nQuesti aiuti erano destinati alla lotta del governo colombiano contro il gruppo di ribelli delle FARC, che \u00e8 considerato terroristico dal governo statunitense. \u00c8 stato ipotizzato un collegamento tra i militanti delle FARC e i cartelli della droga sudamericani.\nNello scenario internazionale.\nIl 12 settembre 2001, a meno di 24 ore dagli attacchi terroristici a New York e Washington, la NATO invoc\u00f2 l'articolo 5 del Trattato Nord Atlantico e dichiar\u00f2 che gli attacchi sarebbero stati considerati un attacco a tutte le 19 nazioni membro della NATO. Il primo ministro australiano John Howard dichiar\u00f2 che l'Australia avrebbe invocato il trattato ANZUS con argomentazioni simili. ,\nNei mesi seguenti la NATO prese misure su larga scala per rispondere alla minaccia terroristica. Il 22 novembre 2002 gli stati membro dell'EAPC decise un piano di azione contro il terrorismo dove si affermava che \"l'EAPC afferma di impegnarsi alla protezione e alla promozione delle libert\u00e0 fondamentali e dei diritti umani, assieme al rispetto della legge, nel combattimento del terrorismo\".\nLa NATO inizi\u00f2 le operazioni navali nel Mar Mediterraneo per prevenire i movimenti di terroristi o armi di distruzione di massa, oltre all'aumento della sicurezza dei convogli navali. L'operazione venne chiamata Operation Active Endeavour.\nL'invasione dell'Afghanistan \u00e8 stata considerata la prima azione della guerra al terrorismo, ed inizialmente coinvolse le forze degli Stati Uniti, del Regno Unito e dell'Alleanza del nord afghana.\nIl supporto internazionale agli Stati Uniti si raffredd\u00f2 quando divenne chiara la determinazione ad invadere l'Iraq al termine del 2002. Comunque molte delle nazioni che avevano costituito la \"coalizione dei volenterosi\" e avevano inviato truppe in Afghanistan, in particolar modo il vicino Pakistan, contribuirono con decine di migliaia di soldati. Il Pakistan era impegnato anche nella guerra nel Waziristan. Supportato dall\"'intelligence\" statunitense, in questo conflitto il Pakistan cerc\u00f2 di neutralizzare l'insurrezione talebana e alcuni elementi di al-Q\u0101\u02bfida dalle aree tribali settentrionali.\nInternational Security Assistance Force.\nNel dicembre 2001 venne creata la International Security Assistance Force, guidata dalla NATO, per assistere il governo di transizione afghano e il primo governo eletto democraticamente. Nel 2006, durante un rafforzamento dell'insurrezione dei Talebani, \u00e8 stato annunciato che l'ISAF avrebbe sostituito le truppe statunitensi come parte dell'Operazione \"Enduring Freedom\".\nLa 16\u00aa brigata di assalto britannica (successivamente rinforzata dai Royal Marines), costituisce il nucleo delle forze dell'Afghanistan meridionale, assieme a truppe ed elicotteri delle forze militari dell'Australia, del Canada e dell'Olanda. Inizialmente le forze erano costituite all'incirca da 3\u00a0300 britannici, 2\u00a0000 canadesi, 1\u00a0400 olandesi e 240 australiani, oltre a forze speciali dalla Danimarca e dall'Estonia (e piccoli contingenti da altre nazioni).\nSommario delle principali nazioni che hanno contribuito con truppe\nCritiche.\nLa guerra come impegno indefinito ed indeterminato.\nAlcuni esperti politici hanno criticato la \"Guerra al Terrorismo\" come una metafora irresponsabile, affermando che la \"guerra\" deve essere per definizione dichiarata contro nazioni e non contro categorie vaste e controverse come il \"terrorismo\". George Lakoff, un linguista cognitivo, scrisse che:\nDavid Kilcullen, un consulente del Generale David Petraeus e del Segretario di Stato Condoleezza Rice in materia di tecniche di anti-insurrezione e anti-terrorismo, ha affermato che:\nFrancis Fukuyama, un ex esponente neoconservativo, ha sottolineato un concetto simile:\nAnche il termine \"terrorismo\" \u00e8 stato criticato per la sua vaghezza. Lo United Nations Office on Drugs and Crime ha osservato che:\nIn un articolo, l'ufficiale francese Jean-Pierre Steinhofer ha descritto la guerra al terrore come una \"perversione semantica, strategica e legale... il terrorismo non \u00e8 un nemico, ma un metodo di combattimento\".\nUlteriori critiche considerano che la Guerra al Terrorismo fornisce un sistema per mantenere uno stato di guerra perpetua, poich\u00e9 l'annuncio di obiettivi cos\u00ec vaghi produce una situazione di conflitto senza fine, perch\u00e9 i \"gruppi terroristici\" possono continuare a sorgere indefinitamente.\nIl Presidente Bush promise che la Guerra al Terrorismo \"non terminer\u00e0 fino a quando ogni gruppo terroristico di portata globale non sar\u00e0 trovato, fermato e sconfitto.\". Durante una visita agli Stati Uniti nel luglio 2007, il Primo Ministro britannico Gordon Brown defin\u00ec la Guerra al Terrore, e in particolare all'elemento che coinvolge il conflitto con al-Q\u0101\u02bfida una \"battaglia generazionale\".\nStrategia controproducente.\nMolti esperti di sicurezza, politici e organizzazioni hanno affermato che la Guerra al Terrorismo \u00e8 stata controproducente: ovvero ha consolidato l'opposizione agli Stati Uniti, ha aiutato il reclutamento dei terroristi e ha incrementato la possibilit\u00e0 di attacchi contro gli Stati Uniti e i suoi alleati. In un documento, l'Oxford Research Group ha riferito che:\nIl \"The Guardian\" ha descritto delle ricerche commissionate dal Ministro della Difesa britannico:\nPeter Bergen e Paul Cruickshank, ricercatori al \"Center on Law and Security\" della \"NYU School of Law\", hanno accusato la guerra in Iraq di aver potenziato la \"globalizzazione del martirio\", che ha \"generato un incremento di sette volte nel tasso annuale di attacchi jih\u0101disti fatali, totalizzando letteralmente migliaia di civili morti\".\nLa National Intelligence Estimate ha inoltrato nel 2007 la seguente raccomandazione:\nIl 19 settembre 2008 la \"RAND\" Corporation ha presentato i risultati di uno studio per \"Sconfiggere i gruppi terroristici\". Lo studio inizia con l'affermazione della tesi: \"Gli Stati Uniti non possono continuare a condurre una compagna antiterroristica efficace contro al-Q\u0101\u02bfida senza comprendere come si neutralizzano i gruppi terroristici\".\nLe conclusioni comprendono forti raccomandazioni per un cambiamento strategico delle politiche: \"I militari statunitensi dovrebbero resistere dall'essere trascinati in operazioni di combattimento nelle nazioni musulmane dove la loro presenza probabilmente causa un incremento nel reclutamento di terroristi\". Viene inoltre consigliato di \"dismettere la nozione di 'guerra' al terrorismo\". Concludendo, lo studio della RAND consiglia: \"Di gran lunga la strategia pi\u00f9 efficace contro i gruppi religiosi \u00e8 stato l'impiego della polizia locale e dei servizi di intelligence, che hanno neutralizzato il 73% dei gruppi [terroristici] dal 1968\".\nDoppio standard.\nAltre critiche hanno colpito il \"doppio standard\" con cui gli Stati Uniti trattano con alleati chiave che contemporaneamente supportano gruppi terroristici, come il Pakistan. Il Presidente dell'Afghanistan Hamid Karzai ha affermato ripetutamente che \"nella guerra contro il terrorismo [...] il fronte centrale \u00e8 il Pakistan\". Inoltre il Pakistan \u00e8 stato accusato di fornire operativi ai Talebani attraverso operazioni sotto copertura da parte degli ISI.\nLe accuse riguardano anche le libert\u00e0 civili e i diritti umani.\nLa Federation of American Scientists ha aggiunto che: \"nella fretta di rafforzare il 'fronte' degli stati, per affrontare le minacce terroristiche transnazionali sul proprio suolo, e per guadagnare la cooperazione dei regimi di importanza geostrategica nella prossima fase della \"Guerra al Terrorismo\", l'amministrazione sta ignorando le restrizioni normative sugli aiuti statunitensi ai trasgressori dei diritti umani\".\nAmnesty International ha affermato che il Patriot Act fornisce al governo statunitense la libert\u00e0 di violare i diritti costituzionali dei cittadini.\nL'opposizione alla \"Guerra al Terrorismo\" \u00e8 stata alimentata anche dalle accuse all'amministrazione Bush di aver utilizzato la extraordinary rendition, le prigioni segrete e la tortura.\nDiminuzione del supporto internazionale.\nNel 2002 nel Regno Unito, in Francia, Germania, Giappone, India e Russia erano presenti forti maggioranze a supporto della guerra al terrorismo guidata dagli Stati Uniti. Nel 2006 il supporto alla guerra era in minoranza nel Regno Unito (49%), in Francia (43%), Germania (47%), Giappone (26%). In Russia la maggioranza che sosteneva la guerra al terrorismo era calata del 21%. Mentre in Spagna il 63% sosteneva gli sforzi bellici nel 2003, solo il 19% era della stessa opinione nel 2006. Il 19% della popolazione cinese sosteneva la guerra, cos\u00ec come meno di un quinto della popolazione in Turchia, in Egitto e in Giordania. L'opinione sulla guerra al terrorismo in India \u00e8 rimasta stabile.\nAndrew Kohut, parlando all'\"House Committee on Foreign Affairs\" ha fatto notare che, in base ai sondaggi condotti dal \"Pew Research Center\" nel 2004, \"le maggioranze o le pluralit\u00e0 in sette delle nove nazioni esaminate hanno affermato che la guerra condotta dagli Stati Uniti al terrorismo non era uno sforzo sincero nel ridurre il terrorismo internazionale. Questo \u00e8 vero non solo nelle nazioni musulmane come il Marocco e la Turchia, ma anche in Francia e in Germania. Lo scopo vero della guerra al terrorismo, in base a questi scettici, \u00e8 il controllo statunitense del petrolio mediorientale e il dominio americano sul mondo\".\nStella Rimington, ex capo dei servizi segreti britannici MI5, ha criticato la guerra al terrore considerandola un'\"enorme reazione\", e ha sminuito gli sforzi di militarizzazione e politicizzazione degli Stati Uniti, che sono stati considerati un approccio sbagliato al terrorismo.\nDavid Miliband, segretario all'estero britannico, ha chiamato la strategia uno \"sbaglio\".\nAbuso di potere.\nLa guerra al terrorismo \u00e8 stata vista anche come un pretesto per ridurre le libert\u00e0 civili. Il programma di sorveglianza elettronico dell'NSA e il programma Total Information Awareness della DARPA sono stati due esempi di programmi di monitoraggio governativo post-11 settembre. Anche se principalmente pensati per registrare comportamenti terroristici, i critici evidenziarono su come i cittadini potevano essere indotti dal monitoraggio all'autocensura.\nRuolo dei media statunitensi.\nI ricercatori nell'area degli studi sulla comunicazione e sulle scienze politiche hanno evidenziato che la comprensione americana della guerra al terrorismo era modellata direttamente dai resoconti effettuati dai mass media sugli eventi associati alla guerra. Nel libro \"Bush's War: Media Bias and Justifications for War in a Terrorist Age\"\nil ricercatore Jim A. Kuypers \"trov\u00f2 delle massicce faziosit\u00e0 in parte della stampa\". Egli chiam\u00f2 i mass media un'\"istituzione antidemocratica\" nella sua conclusione. \"Quello che \u00e8 essenzialmente avvenuto dall'11 settembre \u00e8 una ripetizione da parte di Bush degli stessi temi e \"Immediatamente dopo l'11 settembre, i mass media (rappresentati da CBS, ABC, NBC, USA Today, New York Times e Washington Post) ripeterono i concetti di Bush, ma dopo 2 mesi iniziarono intenzionalmente ad ignorare alcune informazioni, reinserendo i temi di Bush o introducendo intenzionalmente nuove notizie per spostare l'attenzione\".\nQuesto comportamento viola un'importante funzione della stampa, che consiste nel riferire un punto di vista alternativo. \"In breve\", spiega Kuypers, \"se qualcuno avesse fatto affidamento solo ai mass media per ottenere informazioni, non avrebbe avuto idea di quello che il presidente stava effettivamente dichiarando. Fu come se la stampa riferisse un discorso diverso\". Kuypers esamin\u00f2 i temi sull'11 settembre e sulla guerra al terrore utilizzati dal Presidente, e li compar\u00f2 con i temi utilizzati dalla stampa quando veniva riferito ci\u00f2 che aveva detto il Presidente.\n\"Il Framing \u00e8 un processo nel quale i comunicatori, consciamente o inconsciamente, agiscono per costruire un punto di vista che incoraggia l'interpretazione i fatti di una data situazione in un particolare modo.\", scrive Kuypers. Queste scoperte suggeriscono una disinformazione pubblica sulla giustificazione e sui piani del governo relativi alla guerra al terrore.\nAltri hanno suggerito che la copertura stampa ha contribuito a rendere il pubblico confuso e disinformato sia sulla natura che sul livello di minaccia posta dal terrorismo agli Stati Uniti. Nel suo libro \"Trapped in the War on Terror\", il politologo Ian S. Lustick afferma \"I media hanno fornito costante attenzione a possibili catastrofi provocate dal terrorismo e ai fallimenti e alla debolezza della risposta governativa.\" Lustick sospetta che la guerra al terrore sia disconnessa alla reale ma remota minaccia che costituisce il terrorismo, argomentando che una generalizzata guerra al terrore ha iniziato a giustificare l'invasione dell'Iraq, ma successivamente ha continuato di vita propria, alimentata dai media.\nL'analisi del mass mediologo Stephen D. Cooper nel libro \"Watching the Watchdog: Bloggers As the Fifth Estate\" contiene molti esempi di controversie riguardanti i resoconti dei mass media sulla guerra al terrorismo. Copper scopr\u00ec che molte agenzie giornalistiche dovettero ritrattare o modificare degli articoli a causa della scoperta, da parte di autori di blog, di inaccuratezze su fatti oggettivi o dell'assenza di verifiche dei fatti prima della pubblicazione.\nCopper rilev\u00f2 che alcuni blogger specializzati nella critica della copertura mediatica avanzavano quattro argomentazioni:"}
{"id": "66931", "revid": "1226", "url": "https://it.wikipedia.org/wiki?curid=66931", "title": "Vom Kriege", "text": ""}
{"id": "66932", "revid": "104216", "url": "https://it.wikipedia.org/wiki?curid=66932", "title": "Cromosfera", "text": "La cromosfera (letteralmente \"sfera di colore\") \u00e8 un sottile strato dell'atmosfera del Sole, subito sopra la fotosfera, spesso circa con una temperatura media di . La cromosfera \u00e8 sostanzialmente trasparente rispetto al resto dell'atmosfera solare.\nCaratteristiche.\nOccorrono speciali strumenti per poter vedere la cromosfera del sole, a causa della fortissima luminosit\u00e0 della fotosfera sottostante, ma il suo colore rossastro pu\u00f2 essere osservato durante un'eclissi totale oppure in luce filtrata, come l'H-alpha.\nLe formazioni pi\u00f9 comuni visibili sulla fotosfera solare sono le spicule, lunghe dita di gas luminoso che si protendono dalla fotosfera. Le spicule salgono fino alla cima della cromosfera e poi ricadono pi\u00f9 in basso, nel giro di circa 10 minuti.\nUn'altra formazione cromosferica sono le \"fibrille\", strati orizzontali di gas simili come dimensioni alle spicule, ma con una vita media doppia.\nLe pi\u00f9 spettacolari formazioni, e anche le pi\u00f9 rare, sono le prominenze solari, gigantesche eruzioni di gas che raggiungono altezze di , cio\u00e8 oltre dieci volte pi\u00f9 grandi dell'intero pianeta Terra. Solo i brillamenti solari possono superarle in energia.\nSopra la cromosfera si trova la cosiddetta regione di transizione, dove la temperatura aumenta rapidamente per arrivare alla caldissima corona solare, che forma lo strato pi\u00f9 esterno dell'atmosfera."}
{"id": "66935", "revid": "438678", "url": "https://it.wikipedia.org/wiki?curid=66935", "title": "Variabile (informatica)", "text": "Una variabile, in informatica, \u00e8 un contenitore di dati situato in una porzione di memoria (una o pi\u00f9 locazioni di memoria) destinata a contenere valori, suscettibili di modifica nel corso dell'esecuzione di un programma. Una variabile \u00e8 caratterizzata da un nome (inteso solitamente come una sequenza di caratteri e cifre).\nUna costante \u00e8 un dato non modificabile situato in una porzione di memoria (una o pi\u00f9 locazioni di memoria) destinata a contenere un valore, \"che non pu\u00f2 essere appunto modificato\" nel corso dell'esecuzione di un programma. Una costante pu\u00f2 essere caratterizzata da un nome (inteso solitamente come una sequenza di caratteri e cifre).\nNei linguaggi tipizzati, ciascuna variabile \u00e8 caratterizzata da un tipo di dato, che specifica come deve essere considerato il dato rappresentato, e possibilmente restringe i valori accettabili. Ad esempio, una variabile destinata a contenere il numero progressivo di un mese di una data, potr\u00e0 assumere solo i valori interi da 1 a 12.\nL'insieme delle variabili esistenti a tempo di esecuzione \u00e8 contenuto all'interno dell'ambiente.\nDefinizione formale.\nLa variabile \u00e8 un identificatore V associato a un insieme prefissato di possibili valori che definiscono il tipo della variabile. L'insieme dei possibili valori definisce il range dei valori che V pu\u00f2 assumere durante l'esecuzione di un programma. Definendo il tipo e la rappresentazione della variabile oltre al range di valori, vengono definite anche le operazioni possibili con la variabile stessa. Durante l'esecuzione di un programma ciascuna variabile ha un valore corrente.\nAmbiti per concetto di variabile.\nNei linguaggi di programmazione di livello diverso, il concetto di variabile ha sfumature diverse:\nUso delle variabili.\nNei linguaggi compilati, le variabili devono essere definite ovvero dichiarate in maniera tipizzata prima di essere adoperate, in quanto il compilatore o l'interprete non sa come trattare ovvero non riconosce oggetti sconosciuti ovvero non specificati precedentemente. La dichiarazione consente di raggiungere due fondamentali obiettivi: da un lato, con la dichiarazione tipizzata si specifica il tipo della variabile, cosicch\u00e9 il compilatore \u00e8 in grado di verificare eventuali errori semantici presenti all'interno di un programma sintatticamente corretto (ad esempio, non \u00e8 consentito moltiplicare tra loro una variabile stringa e una variabile intera). Dall'altro, viene valutata e definita la quantit\u00e0 di memoria destinata, in fase di esecuzione, a contenere i dati a cui la variabile si riferisce.\nLe operazioni basilari che possono essere compiute su una variabile sono la lettura del valore in essa contenuto e la scrittura di un nuovo valore, o assegnamento. Il primo assegnamento della variabile \u00e8 detto inizializzazione. Molti linguaggi richiedono o preferiscono che la variabile una volta dichiarata venga anche inizializzata a un valore arbitrario.\nDal punto di vista della semantica dei linguaggi di programmazione quando si dichiara tramite un identificativo o nome e si inizializza tramite un certo valore una variabile, il calcolatore riserva un contenitore ovvero un'area di memoria alla suddetta variabile ovvero crea un'associazione indirizzo cella di memoria-valore per tutto il tempo in cui la variabile stessa \u00e8 attiva. In virt\u00f9 della definizione di variabile l'associazione suddetta \u00e8 dinamica ovvero il valore di questa pu\u00f2 variare all'interno del flusso di esecuzione del programma comportando una sovrascrittura del valore precedente con quello attuale al punto o tempo \"t\".\nPer leggere il contenuto di una variabile codice_4, cio\u00e8 per utilizzarlo per qualche scopo del programma, basta impiegarne la sua notazione in un'espressione, come ad esempio in codice_5 o in codice_6.\nIn molti linguaggi di scripting, per indicare che si vuole leggere il valore di una variabile, bisogna aggiungere un prefisso e/o un suffisso al nome della variabile, come codice_7 negli script di shell su unix, o codice_8 nei file batch su DOS.\nPer assegnare un valore a una variabile, deve essere usato un operatore di assegnamento, ad esempio, in C, codice_9 assegna alla variabile codice_2 il risultato dell'espressione codice_11 valutata nell'ambiente corrente.\nFormalmente, un'espressione che pu\u00f2 stare a sinistra di un operatore di assegnamento, ovvero qualcosa in cui pu\u00f2 essere scritto un valore, \u00e8 detta un l-value (contrazione di \"left-value\"). Una variabile \u00e8 l'esempio tipico, ma non l'unico, di l-value. Un'espressione che pu\u00f2 essere solo letta o valutata, ma alla quale non \u00e8 possibile assegnare un valore, \u00e8 detta r-value.\nVisibilit\u00e0 di una variabile.\nIl contesto in cui una variabile viene dichiarata all'interno di un programma determina la sua visibilit\u00e0 (o portata o scope). Tutte le variabili visibili a tempo di esecuzione in un certo istante sono contenute nell'ambiente. Se pi\u00f9 variabili dello stesso nome e dello stesso tipo vengono dichiarate in contesti diversi, \u00e8 l'ambiente messo a disposizione dal linguaggio che determina in che modo le variabili sono visibili in ogni momento. Nei linguaggi pi\u00f9 diffusi, ad esempio, il nome della variabile fa riferimento alla dichiarazione pi\u00f9 specifica, ed esistono strumenti per indicare esplicitamente lo scope a cui si fa riferimento.\nSi veda il seguente esempio:\n &lt;begin blocco 1&gt;\n var x:... /* qui \u00e8 visibile x */\n &lt;begin blocco 1.1&gt;\n var y:... /* qui sono visibili x ed y */\n &lt;end blocco 1.1&gt;\n &lt;begin blocco 1.2&gt;\n var z:... /* qui sono visibili x e z */\n &lt;begin blocco 1.2.1&gt;\n var y:... /* qui sono visibili x, z e y */\n &lt;end blocco 1.2.1&gt;\n &lt;end blocco 1.2&gt;\n &lt;end blocco 1&gt;"}
{"id": "66940", "revid": "466539", "url": "https://it.wikipedia.org/wiki?curid=66940", "title": "Guerra di successione polacca", "text": "La guerra di successione polacca avvenne nella prima met\u00e0 del XVIII secolo e fu combattuta fra le maggiori potenze europee.\nDopo la morte di Augusto II di Polonia, scoppi\u00f2 in Polonia una guerra civile per la successione al trono che ben presto si trasform\u00f2 in un conflitto di scala continentale. Le altre potenze europee, infatti, approfittarono della crisi dinastica del paese per perseguire i propri interessi nazionali, riaccendendo ostilit\u00e0 precedenti.\nDi fatto il conflitto fu in larga parte un nuovo scontro tra i Borbone e gli Asburgo, i quali si erano gi\u00e0 combattuti nella precedente guerra di successione spagnola, il grande conflitto europeo scoppiato un trentennio prima.\nFrancia e Spagna, le due maggiori potenze borboniche, agirono con l'intenzione di minacciare il potere degli Asburgo nell'Europa occidentale, cos\u00ec come il Regno di Prussia, mentre Sassonia e Russia si mobilitarono per sostenere il candidato al trono che risult\u00f2 poi vincitore. I combattimenti in Polonia portarono all'incoronazione di Augusto III, sostenuto politicamente dagli Asburgo, oltre che dalla Russia e dalla Sassonia.\nLe principali campagne militari e battaglie della guerra si svolsero al di fuori della Polonia. I Borbone, sostenuti dal re di Sardegna Carlo Emanuele III, si mossero contro i territori isolati degli Asburgo in Italia.\nIl conflitto port\u00f2 a grandi riassetti territoriali, principalmente in Italia meridionale e nei confini orientali francesi. In Renania, la Francia conquist\u00f2 il Ducato di Lorena, in Italia la Spagna riacquist\u00f2 il controllo dei regni di Napoli e Sicilia, persi nella Guerra di successione spagnola, mentre i guadagni territoriali nell'Italia settentrionale furono limitati, nonostante le sanguinose campagne avvenute in questo teatro. Nonostante avesse firmato un trattato difensivo con l'Austria nel 1731, la Gran Bretagna fu riluttante nel sostenere la potenza asburgica, dimostrando cos\u00ec la fragilit\u00e0 dell'alleanza anglo-austriaca.\nSebbene nel 1735 fosse raggiunta una pace preliminare, la guerra si concluse formalmente con il Trattato di Vienna (1738), nel quale Augusto III fu confermato re di Polonia e il suo avversario Stanislao I fu insignito dalla Francia del Ducato di Lorena. Francesco Stefano, duca di Lorena, ricevette il Granducato di Toscana come risarcimento per la perdita dei propri possedimenti. Il Ducato di Parma and\u00f2 all'Austria, mentre Carlo III di Spagna ottenne le corone di Napoli e della Sicilia, con conseguente guadagno territoriale per i Borbone. La Polonia cedette anche i diritti sulla Livonia e il controllo diretto sul Ducato di Curlandia e Semigallia, che, pur rimanendo un feudo polacco, non fu integrato nella Polonia vera e propria, subendo una forte influenza russa che si concluse solo con la caduta dell'Impero russo nel 1917.\nL'Europa tra il 1714 e il 1733.\nAll'indomani della firma dei trattati di Utrecht (1713) e Rastatt (1714), i quali avevano messo fine alla guerra di successione al regno di Spagna, si apr\u00ec un ventennio caratterizzato da grande instabilit\u00e0 nei rapporti tra tutte le potenze europee appena uscite dal conflitto. \nL'instabilit\u00e0 era dovuta essenzialmente al fatto che gli accordi sottoscritti avevano lasciato insoddisfatti quasi tutti i firmatari, seppur per ragioni diverse. Infatti, alcune nazioni avevano interesse al mantenimento della pace fondata sugli impegni di Utrecht e Rastatt soprattutto per rinstaurare le dissanguate finanze, come nel caso della Francia, o consolidare i vantaggi economico-commerciali raggiunti, come nel caso della Gran Bretagna e dei Paesi Bassi; altre, invece, come la Spagna e l'Austria, seppur per ragioni ancora diverse, tendevano a rimettere in discussione una buona parte degli impegni sottoscritti. La Spagna, per mano del nuovo primo ministro cardinale Alberoni, aveva adottato una politica aggressiva verso gli altri paesi cofirmatari dei trattati e le motivazioni che l'avevano spinta a tanto erano essenzialmente due. Innanzitutto l'insoddisfazione del nuovo re per la perdita di tutti i possedimenti europei, seppur in cambio di un trono. La seconda ragione risiedeva nel fatto che la regina, Elisabetta Farnese, aveva avuto da Filippo V due figli, Carlo e Filippo, ai quali era preclusa ogni possibilit\u00e0 di successione al trono, privilegio spettante, infatti, soltanto ai figli avuti dal sovrano nel suo precedente matrimonio con Maria Luisa Gabriella di Savoia, figlia terzogenita di Vittorio Amedeo II. Questa preclusione spingeva la nuova regina di Spagna a cercare di procurarsi feudi da assegnare ai propri, legittimi figli, possibilmente mediante il parziale recupero dei territori ceduti a conclusione della guerra di successione.\nL'Austria, dal canto suo, era agitata da un altro problema, quello della successione al trono, dovuto al fatto che Carlo VI intendeva assicurare non solo il diritto di successione alla propria discendenza diretta, ma anche eventualmente secondo una linea femminile, contrariamente a quanto avvenuto sempre in passato. Questo problema fu risolto da Carlo VI nell'anno 1713 attraverso l'emanazione di una \"prammatica sanzione\" mediante la quale, sconvolgendo proprio tutti i consolidati accordi interni della casa d'Asburgo, trasferiva la linea di successione alla propria discendenza, anche per via femminile. La qual cosa richiedeva, comunque, un riconoscimento interno e internazionale, per ottenere il quale Carlo VI fu costretto a fare molte concessioni nel corso delle numerose trattative diplomatiche che caratterizzarono il suo regno.\nQuesta instabilit\u00e0 politica e diplomatica si manifest\u00f2 comunque attraverso una serie di conflitti di portata piuttosto limitata, tali cio\u00e8 da non coinvolgere tutti gli Stati d'Europa contemporaneamente, cos\u00ec come era avvenuto per il grande conflitto precedente. La Spagna fu la prima a muoversi sul piano militare, occupando prima la Sardegna, in mano agli Asburgo, poi la Sicilia territorio sabaudo di recente acquisizione. Questa iniziativa provoc\u00f2 la formazione di una triplice alleanza (1717), del tutto atipica, tra la Francia, l'Inghilterra e l'Olanda, cui si aggiunse successivamente anche l'Austria. L'alleanza un anno dopo diede i suoi primi risultati, mediante il conseguimento di un'importante vittoria a Capo Passero, dove la flotta spagnola fu pesantemente sconfitta (1718).\nNello stesso anno la guerra ebbe fine con la pace di Londra e, successivamente, con il trattato dell'Aia vi fu un cambio di isole italiane tra Asburgo e Savoia: ai primi and\u00f2 la Sicilia (allora pi\u00f9 ricca rispetto all'isola sarda) e il titolo regio di Vittorio Amedeo II cambi\u00f2 da Re di Sicilia (trattato di Utrecht) a Re di Sardegna; i Savoia porteranno questo titolo fino all'unificazione d'Italia. Per il resto non si ebbero altri sostanziali cambiamenti del trattato di Rastatt (1714).\nQuesta nuova situazione provoc\u00f2 il riavvicinamento tra Filippo V e Luigi XV che avrebbe dovuto essere suggellato dal matrimonio di Luigi con una delle figlie del re di Spagna e, contemporaneamente, con l'ufficializzazione dell'appoggio della Francia alle pretese di don Carlo sul Ducato di Parma e Piacenza e sul Granducato di Toscana.\nNeanche questo accordo produsse effetti concreti, a causa del venir meno delle programmate nozze: quando il Re di Francia raggiunse l'adolescenza si decise che era urgente farlo convolare rapidamente a nozze (con la principessa polacca Maria Leszczy\u0144ska) per generare un erede legittimo, mentre la principessa spagnola era ancora una bambina. La conseguenza fu un riavvicinamento della Spagna all'Austria, sterile anch'esso. Gli interessi spagnoli in Italia, infatti, mal si conciliavano con la volont\u00e0 degli Asburgo di mantenere il loro predominio sulla penisola.\nA questo ulteriore fallimento di alleanza, altri ne seguirono, fino a che, nel 1731, con l'estinzione della dinastia Farnese, il Ducato di Parma e Piacenza pass\u00f2 nelle mani di don Carlo in forza del trattato di Siviglia del 1729, sottoscritto tra la Francia, la Spagna e l'Inghilterra. La qual cosa provoc\u00f2 l'intervento militare austriaco e il Ducato dovette subire l'occupazione asburgica.\nQuesta occupazione non produsse, per\u00f2, alcuna significativa conseguenza sul piano militare, per il rifiuto dell'Inghilterra di intervenire nella vicenda e il conseguente disimpegno della Francia, dettato dall'intuizione della diplomazia francese che vi fosse un tacito accordo tra la Gran Bretagna e l'Austria. Il disimpegno contemporaneo della Francia e della Gran Bretagna consent\u00ec l'accordo tra la Spagna e l'Austria in forza del quale l'Austria cedeva Parma, Piacenza e la Toscana a don Carlo, in cambio del riconoscimento della prammatica sanzione da parte della Spagna.\nDue primi obiettivi erano stati raggiunti: Elisabetta Farnese aveva finalmente ottenuto un trono per il suo primogenito e Carlo VI si era assicurato il riconoscimento della successione della figlia Maria Teresa da parte della Spagna, anche se, formalmente, questo accordo non era stato ancora sottoscritto.\nLe cause.\nMentre avevano luogo questi avvenimenti, si apriva un altro grave contenzioso tra tutte le maggiori potenze d'Europa, questa volta anche con il coinvolgimento della Russia e della Prussia. La vicenda, nota come \"guerra di successione polacca\", prese avvio nell'anno 1733 con la morte di re Augusto II appartenente alla dinastia Wettin.\nPrima di addentrarci, per\u00f2, nelle vicende legate alla nuova guerra di successione, si rende necessario fornire qualche cenno sul tipo di monarchia operante in Polonia. Diversamente, la guerra di successione polacca resta di difficile comprensione.\nIn breve e facendo un piccolo passo indietro, con la morte senza eredi legittimi di Sigismondo II Augusto di Polonia, avvenuta nell'anno 1572, si era estinta la dinastia Jagelloni che regnava sul trono polacco da circa due secoli, e aveva preso avvio il periodo cosiddetto dei Re eletti, essendo stata soppressa l'ereditariet\u00e0 dinastica. Tale periodo ebbe durata fino alla rivoluzione francese. In questo arco di tempo si alternarono sovrani appartenenti alle dinastie Valois, Vasa, Sobieski, Wettin, Poniatowski, i quali venivano eletti da una Dieta a ogni apertura di successione, coincidente con la morte del sovrano.\nCi\u00f2 detto, si comprende facilmente come il problema legato alla successione di Augusto II di Sassonia in Polonia, fosse ben diverso dal problema legato alla successione di Carlo II in Spagna. Ovvero, mentre nel caso della Spagna il contenzioso era nato per gli appetiti delle dinastie, interessate all'acquisizione diretta dei possedimenti spagnoli eventualmente anche mediante lo smembramento del regno; nel caso della Polonia l'interesse delle dinastie regnanti in Europa era, invece, quello di installare sul trono un monarca che facesse gravitare il suo regno in una certa zona di influenza piuttosto che in un'altra e che, al momento opportuno, in caso di conflitto o di negoziati diplomatici aumentasse il peso di un'alleanza piuttosto che di un'altra. In altri termini, si trattava di installare sul trono polacco un monarca, diremmo oggi, a sovranit\u00e0 limitata, ovvero, sotto tutela.\nLa situazione politica europea dell'anno 1733 vedeva schierati da una parte la triplice alleanza costituitasi nell'anno precedente tra la Zarina di Russia Anna Ivanovna, il Re di Prussia Federico Guglielmo I e la Casa d'Austria rappresentata da Carlo VI d'Asburgo. Questa alleanza era conosciuta anche come \"trattato delle tre aquile nere\". Dall'altra, l'alleanza tra Luigi XV Re di Francia e Filippo V Re di Spagna, entrambi Borbone e legati dal vecchio patto che aveva gi\u00e0 visto uniti i rispettivi troni nel corso della precedente \"guerra di successione spagnola\".\nLa morte di Augusto II.\nPreparazione alla guerra.\nPer tutta la primavera e l'estate del 1733, la Francia ammass\u00f2 forze lungo i suoi confini settentrionali e orientali, mentre l'imperatore dispose truppe sui confini polacchi, riducendo a tal fine le guarnigioni nel Ducato di Milano. Nonostante l'anziano principe Eugenio di Savoia, all'epoca settantunenne, avesse raccomandato all'imperatore un atteggiamento pi\u00f9 bellicoso contro le potenziali azioni della Francia nella valle del Reno e nell'Italia settentrionale, furono fatti solo passi minimi per migliorare le difese imperiali sul Reno.\nIl marchese de Monti, l'ambasciatore francese a Varsavia, convinse le famiglie rivali di Potocki e Czartoryski a unirsi dietro Stanislao. Teodor Potocki, primate di Polonia e interrex dopo la morte di Augusto, convoc\u00f2 il sejm nel marzo 1733. I delegati di questo del parlamento approvarono una risoluzione che vietava la candidatura degli stranieri; ci\u00f2 avrebbe escluso esplicitamente sia Emmanuele del Portogallo sia il figlio di Augusto II, Federico Augusto l'elettore di Sassonia.\nFederico Augusto negozi\u00f2 accordi con l'Austria e la Russia nel luglio 1733. In cambio del sostegno russo, accett\u00f2 di rinunciare a qualsiasi pretesa polacca rimanente in Livonia, e promise ad Anna di Russia la sua scelta di succedere al Ducato di Curlandia, un feudo polacco (di cui era stata duchessa prima della sua ascesa al trono russo) che sarebbe altrimenti passato sotto il diretto dominio polacco alla morte dell'attuale duca, Ferdinando Kettler, che non aveva eredi. All'imperatore austriaco promise il riconoscimento della Pragmatica Sanzione del 1713, un documento volto a garantire l'eredit\u00e0 del trono d'Austria a Maria Teresa, la figlia maggiore di Carlo.\nIn agosto, i nobili polacchi si riunirono per il sejm elettorale. L'11 agosto, 30.000 truppe russe sotto il feldmaresciallo Peter Lacy entrarono in Polonia nel tentativo di influenzare la decisione del sejm. Il 4 settembre la Francia dichiar\u00f2 apertamente il suo sostegno a Leszczy\u0144ski, che il 12 settembre venne eletto re da un sejm composto da 12.000 delegati. Un gruppo di nobili, guidato da magnati lituani tra cui il duca Michael Wi\u015bniowiecki (l'ex gran cancelliere lituano nominato da Augusto II), attravers\u00f2 la Vistola per raggiungere Praga e per la protezione offerta dalle truppe russe. Il gruppo, composto da circa 3.000 persone, il 5 ottobre elesse Federico Augusto II re di Polonia con il nome di Augusto III. Nonostante questo gruppo fosse una minoranza, la Russia e l'Austria, intente a mantenere la loro influenza all'interno della Polonia, riconobbero Augusto come re.\nIl 10 ottobre la Francia dichiar\u00f2 guerra all'Austria e alla Sassonia. Luigi XV fu poi raggiunto da suo zio, il re Filippo V di Spagna, che sperava di assicurarsi dei territori in Italia per i suoi figli con il secondo matrimonio con Elisabetta Farnese. In particolare, egli sperava di assicurarsi Mantova per il figlio maggiore, Don Carlo, che era gi\u00e0 Duca di Parma e che aveva l'aspettativa del Granducato di Toscana, e i Regni di Napoli e di Sicilia per il figlio minore, Don Filippo. Ai due monarchi borbonici si aggiunse anche Carlo Emanuele di Savoia, che sperava di ottenere dei vantaggi dai ducati austriaci di Milano e Mantova.\nL'isolamento austriaco.\nQuando scoppiarono le ostilit\u00e0, gli austriaci avevano sperato in aiuti da parte delle potenze marittime, dalla Gran Bretagna e dalla Repubblica Olandese. Ne furono delusi, poich\u00e9 sia gli olandesi sia gli inglesi scelsero di perseguire una politica di neutralit\u00e0. Il primo ministro britannico Sir Robert Walpole giustific\u00f2 il non intervento della Gran Bretagna insistendo sul fatto che l'Alleanza anglo-austriaca concordata nel trattato di Vienna del 1731 era un accordo puramente difensivo, mentre l'Austria era in questo caso l'aggressore. Questa posizione fu attaccata dai filo-austriaci inglesi che volevano aiutare gli austriaci contro la Francia, ma la posizione dominante di Walpole assicur\u00f2 che la Gran Bretagna restasse fuori dal conflitto. I francesi, non volendo provocare la Gran Bretagna, scelsero accuratamente non varcare ne nel territorio dei Paesi Bassi austriaci, ne in quello del Sacro Romano Impero, che avrebbero potuto attirare l'una o l'altra potenza nel conflitto.\nAl confine meridionale dell'Austria, la Francia nel novembre del 1733 negozi\u00f2 il trattato segreto di Torino con Carlo Emanuele e si prepar\u00f2 per le operazioni militari nell'Italia settentrionale. Concluse il trattato (anch'esso segreto) dell'Escorial con la Spagna, che comprendeva promesse di assistenza francese nella conquista spagnola di Napoli e della Sicilia. La Francia fece anche delle proposte diplomatiche alla Svezia e all'impero Ottomano nel tentativo infruttuoso di coinvolgerli nel conflitto a sostegno di Stanislao.\nGli austriaci rimasero cos\u00ec per lo pi\u00f9 privi di efficaci alleati esterni alle loro frontiere meridionali e occidentali. I loro alleati russi e sassoni furono occupati dalla campagna di Polonia, e l'imperatore diffidava di Federico Guglielmo I di Prussia, che era disposto a fornire un aiuto. Le divisioni all'interno dell'impero influenzarono anche l'aumento delle truppe nel 1733, poich\u00e9 Carlo Alberto di Baviera, che nutriva l'ambizione di diventare il prossimo imperatore del Sacro Romano Impero, firm\u00f2 un accordo segreto con la Francia nel novembre 1733, e cerc\u00f2, con scarso successo, di dissuadere gli altri governanti dell'impero dalla famiglia Wittelsbach dal fornire truppe all'imperatore in base agli obblighi del trattato. Mentre la stessa Gran Bretagna non forn\u00ec il suo sostegno, l'elettorato di Hannover, dove anche Giorgio II regn\u00f2 come Elettore Imperiale, si dimostr\u00f2 disposto ad aiutare. Il 9 aprile 1734 fu dichiarata una Reichskrieg (guerra imperiale) contro la Francia, obbligando tutti gli stati imperiali a partecipare.\nLa successione e la guerra.\nAl momento dell'apertura della successione, la Francia, che aveva mal digerito tutte le concessioni fatte attraverso i trattati di Utrecht (1713) e Rastadt (1714), tent\u00f2 di recuperare una parte del potere perduto cercando di imporre la candidatura di Stanislao Leszczy\u0144ski, del quale Luigi XV aveva sposato la figlia, e che raccoglieva anche il consenso della Dieta polacca. Ma a questa candidatura si opponeva quella di Federico Augusto II, Elettore di Sassonia, appoggiato dalla triplice alleanza, ma soprattutto dalla Russia, che gi\u00e0 da alcuni anni si era affacciata ai confini occidentali del suo impero con lo scopo di far sentire il peso della potenza zarista nel cuore dell'Europa.\nPolonia.\nCon un'abile manovra il primo ministro francese, il cardinale Andrea de Fleury, riusc\u00ec a porre sul trono il Leszczy\u0144ski, tuttavia l'intervento russo ribalt\u00f2 le carte in tavola:\nI russi, comandati da Peter Lacy, attraversarono il confine il 31 luglio 1733 e il 20 settembre apparvero nei pressi di Varsavia. All'inizio di ottobre, arrivarono nelle vicinanze di Praga vicino al villaggio di Kiszkowo, qui sotto la protezione dei russi, il partito sassone, in minoranza, riusc\u00ec a eleggere Augusto come erede.\nInizialmente, le forze austriache e sassoni avrebbero dovuto avere il ruolo principale durante l'intervento nel paese, ed un corpo russo le avrebbe eventualmente sostenute. Tuttavia, lo scoppio della guerra con la Francia costrinse gli Asburgo a trasferire le loro forze in Lorena e l'Austria spinse la Russia ad assumersi l'intero onere dell'intervento. I russi diressero tre corpi d'armata verso i confini della Repubblica. Le truppe sotto il comando di Peter Lacy, a cui fu affidato il comando generale delle forze russe, si prepararono per le operazioni in Livonia . Il corpo al comando del generale Artemija Zagria\u017cski invece concentr\u00f2 le sue truppe nelle vicinanze di Smolensk. Il terzo dei corpi sotto il comando del generale Weissbach si concentr\u00f2 nelle vicinanze di Kiev. In totale, la forza dei tre corpi pu\u00f2 essere stimata in 75-90.000 soldati. Un ulteriore corpo del generale Izmailov si trovava invece in riserva. L'esercito di Lacy marci\u00f2 attraverso il territorio del Granducato di Lituania fino ad arrivare a Varsavia senza incontrare molte resistenze, i magnati lituani erano infatti favorevoli al candidato della casa Wettin. Inoltre il comandante di stanza nel Granducato Micha\u0142 Serwacy Wi\u015bniowiecki, aveva a disposizione solo tremila uomini e perci\u00f2 decise di non intervenire.\nJ\u00f3zef Potocki, al comando delle truppe della corona polacca concentrate vicino a Varsavia, inizialmente ebbe l'intenzione di difendere la capitale dai Russi, cercandoli di fermare nell'atto di attraversare la Vistola. Ma cambi\u00f2 idea temendo di essere sconfitto e di perdere l'esercito, che costituiva l'unico garante del suo potere. Dopo diversi attacchi dimostrativi contro l'ambasciata russa, Potocki ritir\u00f2 l'esercito a Radom, senza fare alcun tentativo di resistere al nemico. Leszczy\u0144ski e i magnati che lo sostenevano, cos\u00ec come la nobilt\u00e0 e i funzionari dello stato, furono costretti a lasciare Varsavia a causa del comportamento di Potocki.\nL'opportunit\u00e0 di fermare almeno temporaneamente i russi sul fiume venne sprecata, questo se fosse avvenuto avrebbe potuto avere un grande impatto psicologico. Potocki divise le sue forze in pi\u00f9 parti e evit\u00f2 costantemente di ingaggiare battaglia con i russi. Le forze della Corona non superavano i 8000-9000. Potocki dovette lasciare alcune delle sue truppe, tra cui della fanteria, dei dragoni e dell'artiglieria, nelle fortezze in Ucraina, infatti temeva che i russi volessero innescare una rivolta anti-polacca tra i contadini o una haidamaka (rivolta di cosacchi e contadini) nella zona, il che avrebbe complicato seriamente la situazione gi\u00e0 precaria in cui si trovava lo stato.\nLeszczy\u0144ski con le guardie reali e i ministri si ritir\u00f2 a Danzica, citt\u00e0 amica, dove era appoggiato dai cittadini, per lo pi\u00f9 quelli tedeschi. Fino all'inizio del luglio 1734, la citt\u00e0 divenne un centro di resistenza contro la violazione della libert\u00e0 elettorale.\nIl 15 novembre 1733, Peter Lacy riusc\u00ec a giungere fino a \u0141owicz, prima che l'inverno fermasse la sua avanzata. Nel frattempo, in Sassonia, i preparativi per la cattura di Cracovia erano alla fine. La cattura della citt\u00e0 fu il primo obiettivo dell'esercito sassone, in quanto questa era la citt\u00e0 dove avveniva l'incoronazione dei monarchi polacchi, e quindi il suo possesso sarebbe servito per eseguire la cerimonia d'incoronazione di Augusto III.\nIl compito di difendere Cracovia fu assunto dal voivoda di Lublino Jan Tar\u0142o, che comandava la pospolite ruszenie (milizie) di Cracovia e di Sandomierz. Il 7 gennaio il corpo sassone del generale Diemer attravers\u00f2 il confine polacco nella zona di Tarnowskie G\u00f3ry. Un tentativo di fermare la loro marcia da parte delle truppe di Tar\u0142a si concluse con una grave sconfitta. Cracovia fu conquistata. Tuttavia, fu la fine dei successi sassoni perch\u00e9 Jan Tar\u0142o riusc\u00ec a potenziare le proprie forze nella provincia di Cracovia . Nella battaglia di Miech\u00f3w, i polacchi comandati da Adam Tar\u0142a riuscirono a sconfiggere un'unit\u00e0 sassone, il che rallent\u00f2 temporaneamente l'avanzata sassone su Danzica. Tuttavia, Tar\u0142a non riusc\u00ec a riconquistare Cracovia.\nIl 16 gennaio 1734 Lacy occup\u00f2 la citt\u00e0 di Torun, i cui abitanti prestarono giuramento ad Augusto III e accettarono la guarnigione russa. Lacy riusc\u00ec a portare a Danzica solo 12.000 soldati, il che non fu sufficiente per assediarla, perch\u00e9 il numero degli assedianti superava le forze degli assedianti. Oltre ai polacchi, la citt\u00e0 ospitava anche ingegneri francesi e alcuni ufficiali svedesi. A partire dal 22 febbraio inizi\u00f2 l'assedio della citt\u00e0. Il 5 marzo 1734, il feldmaresciallo Burkhard Christoph von M\u00fcnnich, al comando di truppe di rinforzo russe, arriv\u00f2 a Danzica e sostitu\u00ec Lacy al comando. Il 9 marzo le truppe russe riuscirono a catturare i sobborghi cittadini. Il 18 aprile arrivarono i cannoni e inizi\u00f2 il bombardamento, e poco tempo dopo anche i rinforzi sassoni al comando di Giovanni Adolfo II di Sassonia. Allo stesso tempo, arriv\u00f2 una squadriglia navale francese in soccorso di Stanislao, ma il gruppo di sbarco non trov\u00f2 l'opportunit\u00e0 di entrare in citt\u00e0, poich\u00e9 M\u00fcnnich prese il forte di Sommerschanz, in questo modo controllando il porto, cos\u00ec i francesi risalirono a bordo delle navi e si misero in mare. Negli ultimi giorni di aprile M\u00fcnnich decise di attaccare il forte di Hagelsberg. L'assalto, tuttavia, si concluse con un fallimento: le perdite nell'azione furono di 2.000 morti e feriti. Il 13 maggio, 11 navi francesi apparvero di nuovo in mare, facendo sbarcare 2000 soldati. Il 16 maggio questi attaccarono le trincee russe, mentre gli assediati fecero una sortita fuori dalla citt\u00e0, tuttavia entrambi vennero respinti.\nAll'inizio di giugno, arriv\u00f2 la flotta russa con l'artiglieria, lo squadrone navale francese cos\u00ec, lasci\u00f2 le truppe a Weichselm\u00fcnde e si ritir\u00f2, perdendo una fregata, che rimase incagliata. M\u00fcnnich ricevuta l'artiglieria, cominci\u00f2 a bombardare Weichselm\u00fcnde, e il 12 giugno i francesi la consegnarono. Il giorno dopo, la fortificazione di M\u00fcnde si arrese. Il 28 giugno 1734, Danzica capitol\u00f2, e Stanislao fu costretto a fuggire ancora: prima travestito da contadino, a K\u00f6nigsberg, capitale prussiana, dove il re Federico Guglielmo I rifiut\u00f2 di consegnarlo come richiesto dai russi, e poi in Francia. Dopo di che la maggior parte dei magnati polacchi si schier\u00f2 dalla parte di Augusto Il, in quello che divenne noto come il Sejm della Pacificazione, tenutosi nel giugno-luglio 1736, Augusto fu confermato re di Polonia e Granduca di Lituania.\nPiegate le forze nemiche, le truppe russe rimasero comunque di stanza in Lituania e nella Polonia orientale, poich\u00e9 la Sassonia desiderava avere truppe vicino al suo confine, a causa della posizione insicura della Prussia nella guerra.\nLa fuga del candidato francese fu una mortificazione per la Francia che non tard\u00f2 a reagire scatenando un'offensiva bellica contro l'Austria, sua eterna rivale nonch\u00e9 alleata della Russia. Lo scacchiere era lo stesso della precedente guerra di successione: l'Italia, la Renania e la Lorena.\nRenania.\nDopo aver dichiarato guerra il 10 ottobre, la Francia tre giorni dopo apr\u00ec le ostilit\u00e0: dopo aver invaso il Ducato di Lorena, i francesi costruirono due ponti sul Reno, uno vicino a Germersheim, l'altro vicino a Oberhausen. Il 12 ottobre 1733 le truppe francesi attraversarono il Reno a Kehl e attaccarono la fortezza locale, difesa da 1306 uomini delle truppe distrettuali e 106 uomini della fanteria austriaca, sotto il feldmaresciallo del W\u00fcrttemberg, ed il tenente Ludwig Dietrich von Pfuhl. La fortezza capitol\u00f2 il 29 ottobre; la Francia cos\u00ec ottene il controllo di entrambi gli obiettivi prefissati in poche settimane.\nTuttavia le truppe francesi non avanzarono in territorio nemico: incapace di attaccare direttamente l'Austria, e non volendo invadere gli Stati tedeschi che erano intervenuti, per paura di trascinare la Gran Bretagna e le provincie unite nel conflitto, la Francia consolid\u00f2 la sua posizione in Lorena, e ritir\u00f2 le sue truppe oltre il Reno per l'inverno.\nL'imperatore mobilit\u00f2 le sue forze in risposta agli attacchi francesi e inizi\u00f2 il richiamo delle truppe dai vari stati dell'impero, stabilendo una linea difensiva a Ettlingen, vicino a Karlsruhe. Durante l'inverno le truppe imperiali si riunirono vicino a Heilbronn, ma l'esercito radunato era numericamente inferiore ai 70.000 uomini dei francesi. Il barone Gottfried Ernst von Wuttgenau ricevette il comando della fortezza di Philippsburg dal principe Eugenio nel dicembre 1733.\nNella primavera del 1734 i francesi al comando del duca di Berwick, risalirono la valle del Reno con un forte esercito per strappare la fortezza di Philippsburg agli Imperiali. Berwick riusc\u00ec ad aggirare con successo la linea di difesa nemica, e il principe Eugenio di Savoia fu costretto a ritirare le proprie forze nell'accampamento imperiale di Heilbronn. Questa mossa spian\u00f2 la strada all'esercito francese. Il 1\u00ba giugno 1734 inizi\u00f2 l'assedio della fortezza, che fu circondata da 60.000 uomini.\nL'esercito di soccorso imperiale, composto da circa 35.000 uomini sotto il principe Eugenio, affiancato dal principe ereditario Federico II di Prussia, non riusc\u00ec a rompere l'assedio: il Savoia fece alcuni tentativi di liberare la fortezza, ma non attacc\u00f2 mai in modo decisivo l'esercito assediante, a causa dell'inferiorit\u00e0 numerica e della qualit\u00e0 relativamente scarsa delle truppe a disposizione.\nIl duca di Berwick durante l'assedio, fu ucciso da una granata, o da una palla di cannone mentre ispezionava una trincea. Claude Fran\u00e7ois Bidal d'Asfeld fu nominato Maresciallo di Francia e ricevette il comando supremo dell'esercito del Reno. Il 22 giugno il nuovo generale fece attaccare un sentiero coperto della fortezza, che porto alla cattura di 60 prigionieri e alla rimozione di un bastione.\nUn mese dopo, il 18 luglio, la fortezza si arrese e la guarnigione fu congedata con onore. Il comandante imperiale della fortezza, il barone von Wuttgenau, fu promosso a feldmaresciallo tenente per la lunga difesa sostenuta contro la soverchiante forza nemica. Il conte Friedrich Heinrich von Seckendorff, che per qualche tempo guid\u00f2 il comando dell'esercito, si distinse come comandante dell'esercito imperiale, il quale ora si stava ritirando da Philippsburg verso Bruchsal.\nNell'ottobre del 1734 il principe Eugenio consegn\u00f2 il comando supremo dell'esercito del Reno a Karl Alexander von W\u00fcrttemberg, che aveva dotato le fortezze di Friburgo, Breisach e Magonza, ancora sotto il comando imperiale, di truppe e rifornimenti sufficienti per un assedio. Il generale von Seckendorff organizz\u00f2 la creazione di una nuova posizione difensiva lungo il Reno tra Coblenza e Magonza e divenne governatore di quest'ultima fortezza.\nL'imperatore Carlo VI non accett\u00f2 l'offerta del re Federico Guglielmo I di rafforzare l'esercito imperiale sul Reno con 50.000 uomini, perch\u00e9 non voleva fare concessioni ai prussiani nella successione J\u00fclich-Berg. Invece, nell'estate del 1735, l'imperatore autorizz\u00f2 il passaggio delle truppe russe attraverso il territorio tedesco per rafforzare il fronte del fiume Neckar, ora minacciato. Nell'estate del 1735 il principe Eugenio si rec\u00f2 nuovamente al fronte su richiesta dell'imperatore, nel suo quartier generale a Heidelberg. Alla fine di agosto vi arrivarono anche i primi reggimenti russi sotto il generale Lacy.\nLe forze francesi continuarono ad avanzare lungo il Reno fino a Magonza, ma il crescere del numero dell'esercito imperiale, ora rinforzato anche dai reggimenti russi, riusc\u00ec a impedire alla Francia di stabilire un assedio in loco. Eugenio cos\u00ec pass\u00f2 all'offensiva: una forza di 30.000 uomini sotto il comando del generale della cavalleria Friedrich Heinrich von Seckendorff avanz\u00f2 con 30.000 uomini sopra l'Hunsr\u00fcck, attravers\u00f2 il Reno, e il 20 ottobre respinse le truppe francesi vicino a Salmbach, spingendoli indietro verso Treviri, e infine sconfiggendoli a Clausen nell'ottobre 1735, prima che fossero raggiunti i termini preliminari della pace con l'armistizio dell'11 novembre 1735. Fino a questa data, le truppe Friedrich Heinrich von Seckendorff tennero sotto controllo i francesi nella regione dell'Eifel e sul Reno.\nItalia.\nLe truppe francesi e sabaude, ammontanti a oltre 50.000 uomini, sotto il comando di Carlo Emanuele, entrarono in territorio milanese gi\u00e0 il 24 ottobre, incontrando una resistenza minima, poich\u00e9 le forze austriache nel ducato consistevano di solo 12.000 uomini. Entro il 3 novembre la stessa citt\u00e0 di Milano si arrese, anche se il governatore austriaco, il conte Wirich Philipp von Daun, presidiava ancora la fortezza. Il gran maresciallo di Francia, il duca di Villars, si un\u00ec a Carlo Emanuele a Milano l'11 novembre. Mentre Villars voleva muoversi immediatamente contro Mantova per assicurarsi il controllo dei passi alpini contro i rinforzi austriaci, Carlo Emanuele, diffidente nei confronti dei suoi alleati francesi e dei loro rapporti con la Spagna, cerc\u00f2 di assicurarsi il controllo del milanese. L'esercito trascorse i tre mesi successivi liquidando l'opposizione austriaca nelle restanti citt\u00e0 fortificate del ducato. Villars cerc\u00f2 di convincere don Carlos di Parma a unirsi alla spedizione contro Mantova, ma Carlos si concentr\u00f2 sulla campagna a Napoli. Villars inizi\u00f2 a muoversi contro Mantova, ma Carlo Emanuele resistette e l'esercito fece pochi progressi. All'inizio di maggio, un esercito austriaco di 40.000 uomini sotto il conte Claude Florimond de Mercy attravers\u00f2 le Alpi e minacci\u00f2 di avvicinarsi alle retrovie dell'esercito francese con una manovra di aggiramento. Villars rispose ritirandosi da Mantova e tentando senza successo di interrompere l'attraversamento del Po da parte dell'esercito austriaco. Villars, frustrato dalla tattica dilatoria di Carlo Emanuele, si ritir\u00f2 il 27 maggio. Si ammal\u00f2 durante il ritorno in Francia e mor\u00ec a Torino il 17 giugno.\nLe forze di Mercy tentarono ripetutamente di attraversare il torrente Parma nel mese di giugno, ma solo alla fine di quel mese riuscirono ad attraversare il corso d'acqua e ad avvicinarsi alla citt\u00e0 di Parma, dove le forze alleate, ora al comando dei marescialli francesi de Broglie e Coigny, si erano trincerate. Nella battaglia di Colorno prima e in una sanguinosa battaglia vicino al paese di Crocetta il 29 giugno, gli austriaci furono respinti, Mercy fu ucciso e Federico di W\u00fcrttemberg, il secondo in comando, fu ferito. Carlo Emanuele torn\u00f2 il giorno dopo per riprendere il comando, e riprese la sua tattica dilatoria, non riuscendo ad inseguire immediatamente gli austriaci in ritirata. Gli austriaci si ritirarono verso il Po, dove furono rinforzati da ulteriori truppe sotto il comando del feldmaresciallo K\u00f6nigsegg. Dopo due mesi di inazione, durante i quali gli eserciti si affrontarono al di l\u00e0 del fiume Secchia, il 15 settembre K\u00f6nigsegg approfitt\u00f2 del lassismo del nemico ed esegu\u00ec un'incursione nel quartier generale di Coigny a Quistello, quasi catturando Coigny e prendendo tra gli altri premi, le porcellane di Carlo Emanuele. Due giorni dopo i francesi si ritirarono in una posizione vicino a Guastalla in risposta alle manovre austriache, ma un distaccamento di quasi 3.000 uomini fu circondato e catturato dagli austriaci in avanzata. Il 19 settembre K\u00f6nigsegg attacc\u00f2 la posizione alleata a Guastalla e, in un altro sanguinoso scontro, fu sconfitto, perdendo tra gli altri Federico di W\u00fcrttemberg. K\u00f6nigsegg si ritir\u00f2 oltre il Po, prendendo una posizione difensiva tra il Po e l'Oglio, mentre il re di Sardegna sfrutt\u00f2 la sua vittoria. Quando ritirato la maggior parte dell'esercito alleato a Cremona, gli austriaci avanzarono sulla riva nord del Po fino all'Adda, prima che entrambi gli eserciti entrassero nei quartieri invernali nel dicembre 1734.\nNell'Italia meridionale, gli austriaci, adottando una strategia difensiva per proteggere un gran numero di fortezze, furono sonoramente sconfitti. Don Carlos radun\u00f2 un esercito composto principalmente da spagnoli, ma anche da truppe francesi e sabaude. Spostandosi verso sud attraverso lo Stato Pontificio, il suo esercito aggir\u00f2 la prima linea di difesa austriaca a Mignano, costringendoli a ritirarsi nella fortezza di Capua. Poi praticamente senza combattere entr\u00f2 a Napoli accolto dai notabili della citt\u00e0, poich\u00e9 il vicer\u00e9 austriaco era fuggito verso Bari, e le fortezze tenute dagli austriaci in citt\u00e0 furono occupate rapidamente. Pur mantenendo il blocco dei pi\u00f9 forti presidi austriaci a Capua e Gaeta, il grosso dell'esercito alleato si concentr\u00f2 sulle rimanenti forze austriache. Queste tentarono di resistere ma alla fine di maggio furono sconfitte a Bitonto. Capua e Gaeta furono poi adeguatamente assediate, mentre le fortezze austriache in Sicilia furono rapidamente sottomesse. Gaeta si arrese in agosto, mentre Capua resistette fino a novembre quando il suo comandante, Otto Ferdinand von Abensberg und Traun, finalmente negozi\u00f2 i termini della resa quando rimase senza munizioni. Anche il pretendente giacobita ai troni del Regno Unito e della Francia, Carlo Edoardo Stuart, che all'epoca aveva meno di 14 anni, partecip\u00f2 all'assedio francese e spagnolo di Gaeta, facendo la sua prima esposizione in battaglia. Nel 1734 con la conquista borbonica delle Due Sicilie, decisa con la battaglia di Bitonto, i Regni di Napoli e Sicilia ritornano indipendenti, dopo oltre due secoli di dominazione politica prima spagnola e poi austriaca.\nGli eserciti nel nord Italia soffrirono in modo significativo durante l'inverno, con notevoli perdite per malattie e diserzioni. Per la campagna del 1735 le forze alleate nell'Italia settentrionale passarono sotto il comando del duca di Noailles, elevato a maresciallo dopo i suoi contributi nella campagna del Reno. A maggio si unirono anche le forze spagnole, ora disponibili dopo i successi nel sud. In risposta a questa minaccia, K\u00f6nigsegg si ritir\u00f2 nel vescovado di Trento, lasciando per\u00f2 ben difesa la citt\u00e0 fortezza di Mantova. A questo punto le divisioni tra gli alleati divennero evidenti, poich\u00e9 la Spagna rivendicava Mantova e si rifiutava di garantire Milano a Carlo Emanuele. In risposta, Carlo Emanuele rifiut\u00f2 di permettere l'uso del suo equipaggiamento d'assedio contro Mantova. Di conseguenza, l'esercito franco-spagnolo non pot\u00e9 fare altro che bloccare la citt\u00e0. Quando Carlo Emanuele ritir\u00f2 le sue forze dalla zona, gli alleati furono costretti a ritirarsi, e gli austriaci assediati sfruttarono l'occasione, recuperando la maggior parte del milanese in novembre, trovando una scarsa opposizione.\nVerso la fine del conflitto.\nLe operazioni militari si presentavano insoddisfacenti su tutti i fronti e si protraevano stancamente, anche perch\u00e9 Carlo d'Asburgo aveva necessit\u00e0 di farsi riconoscere la Prammatica Sanzione da parte delle altre case regnanti d'Europa, tra cui i Borbone di Francia e Spagna con i quali l'Austria si trovava in guerra. Carlo d'Asburgo, quindi, pi\u00f9 che controbattere, subiva la guerra con la Francia. Ma anche la Francia, avendo compreso che il trono polacco era definitivamente perduto, non aveva pi\u00f9 interesse a continuare la guerra all'Austria.\nTutti i contendenti si resero conto che era necessario chiudere le ostilit\u00e0. Per\u00f2, mancavano le proposte per aprire i negoziati di pace.\nL'occasione si present\u00f2 quando fu annunciato il matrimonio tra Francesco Stefano di Lorena e Maria Teresa d'Asburgo. Questa circostanza offr\u00ec alla Francia l'opportunit\u00e0 per proporre di assegnare a Stanislao Leszczy\u0144ski il Ducato di Lorena in cambio del riconoscimento della \u201cprammatica sanzione\u201d, con l'obiettivo, tutt'altro che celato, di evitare che la Lorena e l'Austria restassero sotto il medesimo scettro.\nMa Francesco Stefano era pur sempre il futuro marito dell'erede al trono d'Austria; la qual cosa sconsigliava che egli fosse privato della sua terra d'origine in nome della ragion di stato. L'impasse spinse il Re di Prussia, Federico Guglielmo I, a dichiararsi favorevole alla proposta francese con la variante di assegnare a Francesco Stefano il Granducato di Toscana, quale compenso per la perdita del suo territorio. Le cancellerie delle potenze impegnate nella guerra si attivarono in tal senso e portarono a conclusione il conflitto.\nQuesti avvenimenti si svolsero nell'arco di tempo tra il 30 ottobre 1735 (data dei cosiddetti preliminari di Vienna) e il 18 novembre 1738 (data del terzo trattato di Vienna) e si conclusero con la Pace di Parigi del 1\u00ba giugno 1739 che pose fine alla guerra di successione polacca.\nNegli anni successivi alla Pace di Parigi, la Lorena fu progressivamente assorbita nel territorio francese, divenendo una semplice provincia. La Francia perse il controllo di Acadia e Terranova; l'Inghilterra ottenne Acadia, Terranova, Minorca, Gibilterra e il monopolio sugli schiavi neri; gli Asburgo mantennero i Paesi Bassi del Sud e il Ducato di Milano e acquisirono il Granducato di Toscana, scambiato da Francesco Stefano con la Lorena come clausola del trattato e per poter sposare Maria Teresa d\u2019Austria.\nL'analisi.\nOccorre, per\u00f2, analizzare pi\u00f9 nel dettaglio le vere ragioni e gli avvenimenti che portarono alla firma del trattato di Vienna nel 1738 e alla successiva Pace di Parigi, nonch\u00e9 le conseguenze che gli accordi sottoscritti arrecarono in tutta Europa, ripercorrendo le vicende test\u00e9 descritte alla luce delle motivazioni politiche che indirizzarono i monarchi nelle loro scelte.\nLa politica estera di Luigi XV, sulla scia di quella del suo predecessore e attuata con sapiente maestria dal suo primo ministro, era tutta orientata al ridimensionamento della potenza asburgica la quale aveva subito una notevole impennata dopo la conclusione della guerra per la successione al trono di Spagna. Infatti, bench\u00e9 la Spagna e i suoi possedimenti caraibici e sudamericani fossero caduti nelle mani francesi dei Borbone, gli Asburgo avevano ottenuto in cambio tanti di quei territori in Europa da trasformare l'Austria nella pi\u00f9 grande potenza continentale.\nLa politica di Luigi XV era sostenuta da Filippo V Re di Spagna e dalla seconda moglie di quest'ultimo, Elisabetta Farnese, i quali, come innanzi detto, intravedevano nella strategia del monarca francese la possibilit\u00e0 di acquisire territori per i figli don Carlo e Filippo.\nAll'inizio degli anni trenta, il Re di Francia, avendo preso atto di aver perduto ogni ascendenza sulla Polonia, entrata definitivamente sotto l'influenza della Russia e dell'Austria per mano del Re Augusto II di Sassonia, era stato costretto a rivolgere la sua attenzione all'Italia, nel tentativo di creare un argine sul fronte meridionale dell'impero asburgico.\nIn occasione del trattato di Torino del 26 settembre 1733, Luigi XV sottoscrisse un accordo con Carlo Emanuele III di Savoia, al quale prometteva la cessione della Lombardia in cambio della cessione della Savoia alla Francia. Subito dopo, il 7 novembre 1733, sottoscrisse con Filippo V il trattato dell'Escorial mediante il quale prometteva territori in Italia a entrambi i figli di Elisabetta Farnese.\nI due trattati, per\u00f2, non apparivano in perfetta sintonia, soprattutto perch\u00e9 l'accordo dell'Escorial non confermava appieno gli impegni presi a Torino con il Savoia. Anzi davano a intendere addirittura la possibilit\u00e0 di un'egemonia della Spagna sul milanese, ridimensionando la sovranit\u00e0 e l'autonomia dei Savoia. Circostanza della quale Carlo Emanuele ebbe immediata contezza all'indomani dell'occupazione di Milano da parte delle sue truppe, avvenuta il 10 dicembre 1733.\nI rapporti di alleanza tra la Francia, la Spagna e i Savoia subirono, di conseguenza, un notevole ridimensionamento, ma non al punto da indurre il Re sabaudo a un rovesciamento di alleanza a favore degli imperiali. Carlo Emanuele prefer\u00ec attendere, invece, la conclusione delle trattative dirette tra la Francia e l'Austria, ben sapendo che era in atto una mediazione anglo-olandese che si prefiggeva anche lo scopo di favorire il mantenimento di uno Stato sabaudo come forza di interposizione tra gli Asburgo e i Borbone in Italia.\nGli accordi di pace.\nDopo due anni di azioni belliche, 1734 e 1735 (tra il 26 maggio e il 5 giugno 1734, nella battaglia di Colorno; il 29 giugno 1734, nella battaglia di San Pietro, avvenuta nei pressi di Parma, precisamente alla Crocetta, battaglia molto sanguinosa nella quale caddero migliaia di soldati e il comandante supremo austriaco; e il 19 settembre 1734 nella battaglia di Guastalla), la Francia e l'Austria sottoscrissero il 3 ottobre 1735 un preliminare di pace contenente il riassetto degli Stati italiani.\nGli accordi prevedevano l'assegnazione del Granducato di Toscana a Francesco III Stefano di Lorena, una volta scomparso Gian Gastone, ultimo rappresentante della dinastia de' Medici, per compensare l'assegnazione della Lorena al Leszczy\u0144ski.\nL'Austria manteneva il porto franco di Livorno ma cedeva a don Carlo di Borbone lo Stato dei Presidii, il Regno di Napoli e la Sicilia.\nLo stato sabaudo veniva potenziato con l'acquisizione delle Langhe e dei territori occidentali del milanese e veniva autorizzato, inoltre, alla costruzione di piazzeforti nei territori appena conquistati. L'Austria si vedeva riconosciuta la Prammatica Sanzione del 1713 e le veniva restituito il Ducato di Parma e Piacenza.\nI preliminari di Vienna del 1735, innanzi descritti, furono recepiti prima nel terzo trattato di Vienna del 1738 e poi nella Pace di Parigi del 1739 che sistem\u00f2 definitivamente la questione della Lorena.\nL'epilogo.\nGli accordi sottoscritti dalla Francia e dall'Austria con il terzo trattato di Vienna del 1738 avrebbero dovuto costituire per gli Stati italiani una sistemazione definitiva e stabile nel quadro della politica di equilibrio tra tutte le maggiori potenze europee della prima met\u00e0 del XVIII secolo. Invece l'assetto geopolitico dell'Italia, nato a conclusione della guerra di successione polacca, sarebbe stato nuovamente turbato nello spazio di qualche anno.\nLa Pace di Parigi, nel chiudere la guerra di successione polacca, sanc\u00ec anche il ridimensionamento della potenza asburgica che era uscita notevolmente rafforzata dalla conclusione della precedente guerra di successione al trono di Spagna.\nInfatti, se \u00e8 vero che sul trono polacco era salito il candidato austro-russo, \u00e8 altrettanto vero che il nuovo sovrano navigava pi\u00f9 nell'orbita russa che non in quella asburgica. Cos\u00ec come se \u00e8 vero che all'Austria fu assegnato il Granducato di Toscana nonch\u00e9 il Ducato di Parma e Piacenza \u00e8 altrettanto vero che tale assegnazione avvenne a prezzo della cessione della Lorena alla Francia, dei territori occidentali del milanese al Piemonte, nonch\u00e9 dei Regni di Napoli e di Sicilia a don Carlo di Borbone.\nLa pace tanto attesa in Europa sembrava che fosse stata finalmente raggiunta. Fu una illusione di breve durata. Di l\u00ec a qualche anno sarebbe scoppiato un altro grande conflitto, la guerra di successione austriaca, che avrebbe avuto come protagonista proprio la dinastia pi\u00f9 potente del continente, gli Asburgo."}
{"id": "66953", "revid": "486946", "url": "https://it.wikipedia.org/wiki?curid=66953", "title": "Franklin Roosevelt", "text": ""}
{"id": "66954", "revid": "767487", "url": "https://it.wikipedia.org/wiki?curid=66954", "title": "Badidae", "text": "Badidae \u00e8 una famiglia di pesci d'acqua dolce comprendente 30 specie, appartenente all'ordine Perciformes.\nDistribuzione.\nSono diffusi in Asia, nel bacino idrografico del Gange e nei fiumi del Nepal e Bangladesh. Le specie del genere \"Dario\" sono originarie della Cina.\nAcquariofilia.\nAlcune specie di Badidi sono allevate da appassionati e commercializzati per l'allevamento in acquario.\nSpecie.\nLa famiglia Badidae comprende 30 specie, suddivise in due generi:"}
{"id": "66990", "revid": "14480", "url": "https://it.wikipedia.org/wiki?curid=66990", "title": "Linguaggio orientato agli oggetti", "text": ""}
{"id": "66993", "revid": "88740", "url": "https://it.wikipedia.org/wiki?curid=66993", "title": "Levirato", "text": "Il levirato \u00e8 un'antica usanza praticata dagli ebrei e da molti altri popoli, secondo la quale, se un uomo sposato moriva senza figli, suo fratello o il suo parente pi\u00f9 prossimo doveva sposare la vedova, e il loro figlio primogenito sarebbe stato considerato legalmente figlio del defunto. \nIl vocabolo \"levirato\" deriva dalla parola latina \"levir\", che significa 'cognato'.\nIn generale, nelle societ\u00e0 dove vige questa usanza, esiste anche il sororato (dal latino \"soror\", 'sorella'), che consiste nell'obbligo per il vedovo di sposare la sorella della moglie.\nIl levirato nella Bibbia.\nQuesta usanza \u00e8 codificata dalla Bibbia nel Deuteronomio ().\nLa motivazione addotta per questa legge era quella di assicurare al defunto una discendenza, cosa che era ed \u00e8 tuttora ritenuta di grande importanza tra i popoli semitici; ma la motivazione pi\u00f9 profonda, bench\u00e9 non esplicita e non del tutto comprensibile, \u00e8 di tipo sociale e patrimoniale: evitare l'alienazione delle terre, in accordo con analoghe preoccupazioni espresse nel Levitico () e in Numeri (). Si osservi che la norma \u00e8 valida solo per fratelli che \"abitano insieme\" (cfr. v. 5): l'espressione suggerisce che la norma vorrebbe proteggere l'indivisibilit\u00e0 dei beni, ad esempio una impresa commerciale o una propriet\u00e0 fondiaria per la quale si vuole evitare da un lato l'accumulo nelle mani di un unico proprietario (il primogenito del secondo fratello), dall'altro l'ingresso di un nuovo proprietario parziale estraneo alla famiglia (il nuovo marito della vedova).\nLa norma del levirato aveva anche un'altra importante funzione sociale, quella di garantire un marito alla vedova, in una societ\u00e0 in cui le donne non dovevano lavorare e quindi avevano bisogno di un uomo che provvedesse al loro sostentamento.\nQuesta seconda funzione \u00e8 documentata da due episodi biblici, nei quali \u00e8 la vedova stessa a chiedere che la legge venga applicata:\nI commentatori generalmente ritengono che questa legge sia il motivo per cui le due genealogie di Ges\u00f9 riportate nei Vangeli di Matteo e Luca differiscono: in una sarebbero elencati gli antenati legali, nell'altra quelli reali.\nDiffusione del levirato.\nIl levirato \u00e8 caratteristico delle societ\u00e0 patriarcali ed era diffuso in ogni parte del mondo. Fra gli antichi indiani era conosciuto come \"niyoga\".\nPer motivi dinastici, il levirato venne usato due volte dalla casa reale inglese: dopo la morte di Arturo Tudor la sua vedova, Caterina d'Aragona, venne data in sposa al fratello minore del defunto, il futuro Enrico VIII (1509); dopo la scomparsa del duca di Clarence e Avondale Alberto Vittorio la sua promessa sposa, Mary di Teck, dovette convolare a nozze con il fratello minore del defunto, il futuro Giorgio V (1893).\nIl levirato \u00e8 tuttora in uso presso alcuni popoli dell'Oceania e fra i Ciukci della Siberia."}
{"id": "67000", "revid": "1318658", "url": "https://it.wikipedia.org/wiki?curid=67000", "title": "Autorit\u00e0 Nazionale Palestinese", "text": "LAutorit\u00e0 Nazionale Palestinese (ANP, ) \u00e8 l'organismo politico di autogoverno palestinese ad interim, formato nel 1994 in conseguenza degli Accordi di Oslo per governare la Striscia di Gaza e le aree A e B della Cisgiordania.\nDal 3 gennaio 2013, in conseguenza della risoluzione 67/19 dell'Assemblea generale delle Nazioni Unite, l'Autorit\u00e0 Palestinese ha adottato il nome di Stato di Palestina sui documenti ufficiali. Tuttavia, lo Stato di Palestina (unilateralmente proclamato nel 1988 dall'OLP, ma non ancora effettivamente indipendente e sovrano) e l'Autorit\u00e0 Nazionale Palestinese (creata nel 1994 in accordo con Israele per governare transitoriamente parte dei territori palestinesi in attesa di un accordo di pace definitivo) restano due organismi distinti.\nCaratteristiche.\nL'Autorit\u00e0 nazionale palestinese \u00e8 stata costituita nel 1994, in applicazione degli accordi di Oslo del 1993 tra l'Organizzazione per la Liberazione della Palestina (OLP) e il governo di Israele. Secondo gli accordi, Cisgiordania e Striscia di Gaza sarebbero state divise in tre zone:\nGerusalemme Est \u00e8 stata esclusa dagli accordi.\nCon gli accordi di Oslo 2 del 1995 il territorio dell'ANP fu ampliato a Betlemme, Hebron, Jenin, Nablus, Qalqilya, Ramallah, Tulkarm, e altri 450 villaggi della Cisgiordania.\nStoria.\nL'ANP era una filiale dell'Organizzazione per la Liberazione della Palestina. Questa in origine era l'unica entit\u00e0 politica a rappresentare il popolo palestinese, nei primi decenni di lotta contro Israele, a livello internazionale tra gli anni sessanta e novanta.\nInoltre, \u00e8 l'OLP, e non l'Autorit\u00e0 nazionale palestinese, che gode di riconoscimento internazionale come l'organizzazione che rappresenta il popolo palestinese.\nSotto il nome \"Palestina\", l'Organizzazione per la Liberazione della Palestina ha uno status di osservatore presso le Nazioni Unite (ONU) dal 1974. Dopo la dichiarazione d'indipendenza palestinese del 1988, l'OLP in rappresentanza presso le Nazioni Unite \u00e8 stato rinominato in Palestina.\nCon l'apertura di un processo negoziale, con gli accordi di Oslo, nel 1994 l'OLP riconosceva lo Stato di Israele come possibile interlocutore dei negoziati di pace (anche se la carta fondamentale dell'OLP, in realt\u00e0, mantenne a lungo la clausola per la \"distruzione dello Stato Sionista\"). In cambio delle concessioni palestinesi - rinuncia al terrorismo, accettazione dell'esistenza di uno stato ebraico e politica del negoziato - da parte di Israele vi fu il riconoscimento con cui si concedeva alle forze palestinesi di esercitare alcuni poteri sui Territori Occupati, cio\u00e8 di amministrare autonomamente la maggior parte delle citt\u00e0 della Cisgiordania e della Striscia di Gaza. Nel gennaio 1996 ci furono le prime elezioni, presidenziali e legislative, che videro la conferma di Araf\u0101t e il successo di Fatah.\nIsraele tuttora non riconosce a questo organismo lo stesso rango di un governo di uno Stato vero e proprio, non potendo l'ANP prendere decisioni in materia di politica estera e non potendo organizzare un suo esercito, ma solo forze di polizia e di sicurezza interna. L'Autorit\u00e0 possiede forze di polizia con armamento rigorosamente limitato e non ha un pieno controllo sul territorio n\u00e9 sulle vie di comunicazione n\u00e9 su quelle di trasporto. Il governo palestinese amministra gli affari interni delle citt\u00e0, mentre agli israeliani \u00e8 rimasto il controllo generale del territorio.\nL'Autorit\u00e0 Nazionale ha organi legislativi con poteri sovrani, in particolare il Consiglio legislativo palestinese (o Parlamento palestinese) con sede a R\u0101mallah, i cui membri sono eletti dai cittadini.\n\u00c8 dotato anche di cariche elettive che lo rendono uno stato \"de facto\", con potere esecutivo (in particolare le cariche di Presidente e di Primo ministro) e legislativo.\nAlle dipendenze degli uffici dell'ANP vi sono inoltre ministeri, agenzie di sicurezza, organismi di polizia, ai cui vertici vi sono personalit\u00e0 politiche.\nIl quadro di deterioramento dei rapporti fra israeliani e palestinesi ha contribuito a modificare i caratteri originari dell'ANP: l'Autorit\u00e0 \u00e8 divenuto in seguito un ente pi\u00f9 \"armato\" del previsto e politicamente pi\u00f9 complesso, si sono interrotti i rapporti di collaborazione con Israele e sono saltati gli accordi fra le parti.\nDal 2007, dopo la battaglia di Gaza tra Fatah e Hamas, con la vittoria di quest'ultima, l'ANP ha perso di fatto il controllo della Striscia.\nLa diaspora palestinese, che risiede al di fuori della Cisgiordania e della Striscia di Gaza e costituisce la maggioranza del popolo palestinese, non pu\u00f2 votare alle elezioni dei membri dell'Autorit\u00e0 nazionale palestinese.\nPolitica.\nL'organo legislativo \u00e8 il Consiglio legislativo palestinese, eletto nel 2006. Il presidente \u00e8 stato eletto nelle Elezioni presidenziali in Palestina del 2005.\nCariche.\nPrimi ministri passati:\nPresidenti passati:\nMinistri degli esteri passati:\nMinistri dell'interno passati:\nElezioni.\nLe prime elezioni presidenziali e quelle legislative si sono svolte insieme nel 1996.\nPoi vi sono state le elezioni presidenziali del 2005 e le elezioni legislative del 2006, che sono state le ultime.\nUltimo governo.\nNel 2005, dopo la morte di \u02bfAraf\u0101t e dopo un breve governo ad interim di Rawhi Fattuh, alla presidenza dell'ANP \u00e8 succeduto Ab\u016b M\u0101zen (Muhammad \u02bfAbb\u0101s) che batt\u00e9 col 62,3% dei voti il medico Mu\u1e63\u1e6daf\u00e0 Bargh\u016bth\u012b, che si era presentato come candidato indipendente, raccogliendo il 19,8% dei voti.\nPartecipazione ad organizzazioni internazionali.\nL'Autorit\u00e0 Nazionale Palestinese, in quanto rappresentante del popolo palestinese, dispone di un posto di osservatore all'Assemblea generale delle Nazioni Unite e di un seggio permanente nell'ambito della Lega degli Stati Arabi e della Organizzazione per la Conferenza Islamica. Dal 2011 inoltre, come Palestina, \u00e8 membro dell'UNESCO.\nIl 29 novembre 2012 le viene concesso lo status di Stato osservatore non membro presso l'ONU per mezzo della Risoluzione 67/19.\nDivisioni amministrative.\nDopo la firma degli accordi di Oslo la Cisgiordania e la Striscia di Gaza sono state divise in aree (A, B, e C) e governatorati:\nDalla battaglia di Gaza del 2007 la Striscia di Gaza \u00e8 sotto il controllo di Hamas.\nL'ANP ha suddiviso lo Stato di Palestina in 16 governatorati, 11 in Cisgiordania e 5 nella Striscia di Gaza:\nForze di polizia e sicurezza.\nDal 2005, dopo la riforma, le forze di polizia e di sicurezza interna sono le seguenti:\nCritiche dei media occidentali.\nIl Governo palestinese di \u02bfAraf\u0101t fu oggetto di critica nel mondo politico occidentale, per non aver saputo contrastare efficacemente alcune organizzazioni che i governi europei considerano filo-terroristiche (come il movimento islamico \u1e24am\u0101s), e per il fatto di comandare milizie extra-statali come le Brigate dei Martiri di al-Aqsa. Elementi di critica sono altres\u00ec anche il livello di nepotismo e la diffusa corruzione interna, la scarsa trasparenza nella gestione di fondi internazionali ricevuti.\nDopo lo scoppio della Seconda Intif\u0101\u1e0da, nel 2000, l'esercito israeliano comp\u00ec manovre di rioccupazione in tutte le citt\u00e0 palestinesi e su gran parte del territorio. Il governo israeliano e l'ANP si lanciavano accuse di crimini reciproci, di non agire contro organizzazioni politiche e terroristiche da un lato, di violenze e atti illegali - come avveniva per la costruzione di insediamenti e arresti - dall'altro. La destra politica e religiosa israeliana accus\u00f2 Yasser Araf\u0101t di essere un mandante morale di atti terroristici, anche per il fatto che alcuni attentati suicidi erano stati compiuti da membri di organizzazioni giovanili legate ad al-Fat\u1e25 (principale ala militare dell'ex-OLP). Occorre dire, che non \u00e8 stato dimostrato quanto fosse concreto il grado di coinvolgimento del presidente Araf\u0101t, o quanto altre personalit\u00e0 dell'ANP fossero consapevoli e attivamente responsabili in fatti criminali. Ulteriori lamentele israeliane riguardavano la politica culturale, tendente a favorire un clima di odio anti-israeliano, come per il caso di libri di testo scolastici o di programmi televisivi che incitavano al martirio e materiali simili. Peraltro, accuse di attivit\u00e0 ostili identicamente motivate, per fatti illegali o violenti, dirette contro il Governo Israeliano, erano analoghe dall'altra parte.\nLa dirigenza palestinese formalmente ha sempre sostenuto la contrariet\u00e0 alle attivit\u00e0 terroristiche compiute da movimenti religiosi, quali Hamas. Molte azioni compiute da questi gruppi - specialmente gli attentati contro civili che ebbero inizio negli anni novanta - in effetti erano chiaramente orientate a colpire politicamente il governo dell'ANP, quindi erano contro lo stesso Araf\u0101t. Tuttavia, negli anni della Seconda Intifada l'ANP ammetteva una posizione di parziale impotenza, non avendo pi\u00f9 la forza politica per evitare una radicalizzazione del fenomeno, reso incontrollabile a causa della politica di occupazione e aggressione perseguita dai governi israeliani. Inoltre, gran parte degli strumenti di controllo dell'ANP (prigioni, caserme di polizia) furono distrutte dagli attacchi israeliani, tra il 2001 e il 2002, annullando i poteri reali del governo palestinese. Nel 2006, l'Autorit\u00e0 Nazionale ha infine definitivamente perso il controllo politico e militare della Striscia di Gaza, che ora viene governata di da un esecutivo di Hamas.\nSostegno dell'Unione europea.\nL'Unione Europea \u00e8 storicamente uno dei maggiori sostenitori dell'Autorit\u00e0 Palestinese, in particolare in termini di aiuti economici per fini di pubblica utilit\u00e0 (istruzione pubblica, reti infrastrutturali, amministrazione dello stato). Secondo alcuni critici questi finanziamenti avrebbero contribuito in parte all'arricchimento personale del leader palestinese Arafat o sarebbero serviti anche a pompare e sostenere frange del terrorismo palestinese.\nIn un'inchiesta pubblicata il 7 giugno 2002 sul settimanale tedesco Die Zeit dal titolo \"Arafat bombarda, l'Europa paga\" (\"Arafat bombt, Europa zahlt\") due giornalisti, Thomas Kleine-Brockhoff e Bruno Schirra, avanzavano il sospetto che i finanziamenti europei fossero serviti per sostenere il terrorismo palestinese. Nell'articolo si apprende che i sostentamenti UE oltre ad essere indirizzati al finanziamento della spesa pubblica palestinese, sarebbero stati impiegati per implementare un piano di propaganda di guerra anti-israeliana e unitamente per fornire danaro alle cellule terroristiche. Il commissario europeo Chris Patten ha per\u00f2 smentito le affermazioni del settimanale sostenendo che l'UE non \u00e8 in possesso di prove che accertino il reale involontario sostegno al terrorismo. Il Fondo Monetario Internazionale, a detta del commissario, inoltre vigila sulla corretta distribuzione dei fondi.\nNel 2014, in virt\u00f9 di un accordo bilaterale firmato tra il Ministero della Difesa italiano e il Ministero degli Interni dell'Autorit\u00e0 Palestinese, i Carabinieri sono diventati partner nella formazione tecnica e professionale delle Forze di sicurezza nazionale, con istruttori dei dell'Arma a Gerico, dove si trova il Centro di addestramento generale.\nSport.\nNonostante l'evoluzione geo-politica del paese o per scontri tra gli anni 60 e 90, la Palestina ha una nazionale di calcio che dal 1998 \u00e8 affiliata alla FIFA ed \u00e8 affiliata anche alla AFC, la federazione calcistica continentale asiatica.\nLa miglior vittoria ottenuta \u00e8 stata contro il Guam 11-0 nell'aprile del 2006 in Bangladesh, mentre resta come peggior sconfitta il 7 a 0 contro l'Iran a Teheran il 5 ottobre 2011 (quella contro l'Egitto per 8-1, nel luglio del 1953, non \u00e8 considerata dalla Fifa)."}
{"id": "67001", "revid": "1318658", "url": "https://it.wikipedia.org/wiki?curid=67001", "title": "Damasco", "text": "Damasco () \u00e8 la capitale della Siria. Citt\u00e0 storica, nata nello stesso periodo delle civilt\u00e0 mesopotamiche, in origine la sua popolazione era costituita da genti di stirpe semitica orientale, successivamente note come Aramei. \u00c8 considerata, al pari di Gerico, la pi\u00f9 antica citt\u00e0 del mondo fra quelle abitate in maniera continuativa perch\u00e9 secondo gli archeologi le prime testimonianze di abitazioni a Damasco risalirebbe ad anni fa. La capitale di questo Stato potrebbe quindi essere la citt\u00e0 pi\u00f9 antica del mondo tuttora esistente. Con abitanti (stima del 2019) \u00e8 la citt\u00e0 pi\u00f9 popolata, mentre l'area metropolitana, con oltre di abitanti, \u00e8 la pi\u00f9 popolata della Siria, a seguito del declino della popolazione di Aleppo a causa della battaglia per la citt\u00e0.\nCitt\u00e0 bizantina fino alla conquista araba, attuata dall'esercito musulmano guidato da Kh\u0101lid b. al-Wal\u012bd, da Ab\u016b \u02bfUbayda b. al-Jarr\u0101\u1e25, Yaz\u012bd b. Ab\u012b Sufy\u0101n, Shura\u1e25b\u012bl b. \u1e24asana e da \u02bfAmr ibn al-\u02bf\u0100\u1e63. Damasco si arrese per accordo, conservando cos\u00ec la libert\u00e0 di culto e i titoli di propriet\u00e0 dei suoi abitanti (anche se all'epoca del califfo omayyade al-Wal\u012bd I b. \u02bfAbd al-Malik si disse che una parte della citt\u00e0, inconsapevole delle trattative era stata conquistata \"manu militari\", legittimando le autorit\u00e0 musulmane ad espropriare del tutto l'area sacra su cui sorgeva la cattedrale di San Giovanni Battista, trasformata nella Moschea degli Omayyadi).\nDamasco fu dal 661 al 750 la capitale del califfato omayyade e fu solo con la vittoria degli Abbasidi che la sede califfale fu spostata a Baghd\u0101d.\nDeclin\u00f2 politicamente per tutto il periodo abbaside, per riacquistare importanza nel periodo ayyubide e mamelucco.\nIn et\u00e0 ottomana decadde del tutto, trasformandosi in una cittadina di modesta rilevanza economica, pur mantenendo un certo prestigio culturale.\nDamasco \u00e8 stata eletta capitale araba della cultura per il 2008.\nGeografia fisica.\nTerritorio.\nDa sempre considerata paradiso del Vicino Oriente, la citt\u00e0 \u00e8 attraversata dal fiume Barada, citato, nella Bibbia, col nome di Abana e chiamato dai Greci \"Chrysorrhoas\" (fiume d'oro). Esso scorre al centro della fertile oasi della Gh\u016b\u1e6da, ad una quota di circa 700 m s.l.m. \u00c8 dominata a nord-ovest dal Jabal Qasiyun, un monte dell'Anti-Libano, mentre ad oriente si trova il deserto siriano. La citt\u00e0 immersa nel verde degli ulivi, degli alberi da frutta e delle palme, nel passato dai visitatori era denominata, \"Giardino del mondo\".\nClima.\nDamasco ha un clima mite grazie ai molti canali che l'attraversano. Molto caldo e secco in estate, fresco d'inverno, a tratti relativamente freddo, con occasionali ma possibili nevicate.\nStoria.\nNell'antichit\u00e0.\nLe prime testimonianze della citt\u00e0 si trovano nelle tavolette di Mari (1810-1750 a.C.) e negli archivi di Ebla (2500 a.C.). All'inizio del II millennio a.C. divenne amorrita e, alla met\u00e0 di quello stesso millennio, entr\u00f2 nella sfera di influenza egiziana, come viene confermato da alcune delle lettere di Amarna, l'archivio di corrispondenze ritrovato a fine Ottocento nella antica Akhetaton, capitale del faraone Akhenaton. Dopo la met\u00e0 del secondo millennio, entr\u00f2 nell'orbita del regno ittita e dopo la Battaglia di Qade\u0161, del 1274 a.C., divenne parte dell'impero ittita, ma per poco, perch\u00e9 ancora durante il regno di Ramesse II, Damasco rientr\u00f2 nella sfera di influenza egiziana.\nAram-Damasco.\nNel IX secolo a.C., Damasco fu occupata dagli Aramei, che vi fissarono la loro capitale, Aram-Damasco, e la citt\u00e0 assunse un ruolo primario nel controllo dell'espansione dei regni di Israele e di Giuda. Nel 732 a.C., la citt\u00e0 venne conquistata dal re assiro, Tiglatpileser III e nel 572 a.C. dal re babilonese, Nabucodonosor II, che occup\u00f2 la Siria e la Palestina inglobando nel suo impero anche Damasco. Nel 539 a.C., tutta la regione venne conquistata dal re persiano Ciro II, che ne fece una provincia (\"satrapia\"), il cui governatore (\"satrapo\") risiedeva a Damasco.\nLa Damasco greco-romana.\nDopo la battaglia di Isso, del novembre 333 a.C., le truppe macedoni di Alessandro Magno occuparono la satrapia di Siria e nel 332 a.C. il generale Parmenione conquist\u00f2 Damasco. Dopo la morte di Alessandro e la spartizione del suo impero, i Seleucidi, che avevano ereditato la parte orientale dei suoi domini - Mesopotamia, Siria, Persia e parte dell'Asia Minore - e i Tolomei, che si erano autoproclamati Faraoni d'Egitto, lottarono a lungo per il predominio sulla Palestina e la Fenicia. Damasco fu coinvolta negli scontri ed ebbe a soffrire la mancanza di un'amministrazione sicura fino alla conquista dei Nabatei (85 a.C. circa), che la tennero sino all'arrivo di Pompeo (64 a.C.). Damasco fece parte dell'Impero romano per circa 700 anni, inclusa nel territorio della provincia siriaca che aveva per capitale Antiochia, la terza citt\u00e0 dell'impero.\nSolo alcuni anni dopo la conquista i Romani cedettero la citt\u00e0 al controllo dei Nabatei che ne fecero una citt\u00e0-stato con un ruolo importante in ambito commerciale. Durante il periodo augusteo, la citt\u00e0 fu arricchita di nuove costruzioni, tra cui un teatro, un ippodromo e un ginnasio, una via colonnata (come a Palmira e Apamea) e da un sistema idrico che prelevava l'acqua dal fiume Barada ed alimentava la citt\u00e0; nello stesso periodo fu dedicato un santuario al culto di Giove Damasceno.\nDurante il I secolo d.C., la citt\u00e0 fu visitata da San Paolo che proprio a Damasco venne in contatto col capo della comunit\u00e0 cristiana, Anania. L'imperatore Adriano, nel 117 d.C., confer\u00ec a Damasco il titolo di \"metropoli\", e Alessandro Severo, nel 222, la elev\u00f2 al rango di colonia romana. Dopo l'adozione della religione cristiana, nel IV secolo con Teodosio I, il tempio di Giove Damasceno fu trasformato nella cattedrale di San Giovanni Battista.\nNel V secolo Damasco fece parte dell'impero bizantino e nel VI secolo, con Giustiniano, ebbe un ruolo di rilievo nella politica militare dell'imperatore, come postazione difensiva contro le trib\u00f9 provenienti dal deserto siriano. Nel 614, tuttavia, la citt\u00e0 sub\u00ec un saccheggio da parte dell'esercito sasanide, guidato da Cosroe II.\nIl dominio arabo.\nNel 636, dopo la sconfitta di Eraclio I alla battaglia dello Yarmuk (agosto 636), Damasco fu conquistata dagli Arabi guidati da Kh\u0101lid b. al-Wal\u012bd al termine di un assedio durato sei mesi. Sotto il governo del primo califfo omayyade, Mu\u02bf\u0101wiya b. Ab\u012b Sufy\u0101n (661-680), Damasco divenne la capitale del califfato, un impero esteso dall'Atlantico fino all'Asia centrale e al fiume Indo, e la citt\u00e0 fu abbellita con nuovi quartieri, palazzi e ospedali; fu migliorata la distribuzione dell'acqua, con la costruzione del canale Nahr Yaz\u012bd, esistente ancora oggi, e fu edificata la grande moschea trasformando la cattedrale cristiana di san Giovanni Battista.\nQuesta fase di splendore fin\u00ec con l'ascesa al potere degli Abbasidi, che sterminarono gli Omayyadi e spostarono la capitale a Baghdad con il loro secondo califfo al-Man\u1e63\u016br. Damasco perse di importanza e non fu pi\u00f9 governata unitariamente ma fu divisa in quartieri, con proprie istituzioni - moschee, bagni pubblici, mercati, corpi di polizia e milizia civica - che si autogovernavano. All'interno dei quartieri i vari isolati tendevano a dividersi secondo etnia, confessione religiosa o corporazione artigianale. Inoltre gli Abbasidi cercarono di distruggere i segni della presenza degli usurpatori omayyadi, radendo al suolo, tra gli altri il palazzo di Mu\u02bf\u0101wiya, detto al-Kha\u1e0dra (il \"palazzo Verde\").\nLa decadenza della dinastia abbaside e del califfato port\u00f2 Damasco sotto la sfera d'influenza dell'Egitto (878), governato prima dai Tulunidi, poi dagli Ikhshididi ed infine, dal 969, dai Fatimidi. Nel 975, Damasco fu conquistata da un avventuriero turco, di nome Alteghin, che la govern\u00f2 per un breve periodo, con la protezione dell'imperatore di Bisanzio, Basilio II.\nL'epoca turca.\nNel 1076 la citt\u00e0 fu conquistata dai Turchi selgiuchidi, che ne fecero un importante snodo commerciale e la trasformarono in un baluardo contro i Crociati, che ne tentarono pi\u00f9 volte la conquista. Dall'inizio del XII secolo, la citt\u00e0 fu retta per circa mezzo secolo dalla dinastia dei Buridi. In questo periodo l'economia della regione ebbe a soffrire delle feroci lotte tra Crociati, Turchi selgiuchidi e Fatimidi d'Egitto: i prodotti di prima necessit\u00e0 cominciarono a scarseggiare, per cui quando, nel 1154, l\"'atabeg\" turco di Aleppo e Mosul e fiero avversario dei Crociati in Siria, N\u016br al-D\u012bn, diede l'ordine di attaccare la citt\u00e0, gli abitanti stremati lo accolsero come un liberatore, in grado di riportare la pace e la prosperit\u00e0.\nA N\u016br al-D\u012bn, successe come sultano di Siria Sal\u0101\u1e25 al-D\u012bn, gi\u00e0 sovrano d'Egitto e capostipite della dinastia degli Ayyubidi, che govern\u00f2 sino al 1193. Di fede sunnita, moltiplic\u00f2 a Damasco le scuole teologiche dotate di rendite che resero la citt\u00e0 un importante centro intellettuale e religioso; sono di questo periodo la Madrasa al-N\u016br\u012b, la Madrasa al-\u02bf\u0100diliyya e il Maristan di N\u016br al-D\u012bn, uno dei pi\u00f9 celebri ospedali del mondo medievale musulmano, e l'osservatorio di Qasiyun; inoltre la citt\u00e0, tornata capitale, si espanse fuori della cinta muraria. Nel 1219 iniziarono i lavori per la nuova cittadella, mentre i quartieri della citt\u00e0 furono riorganizzati sulla base delle confessioni religiose. Infine, sotto il profilo commerciale, Damasco conobbe uno dei periodi pi\u00f9 brillanti della sua storia, grazie alla fama dei broccati di seta, delle armature e delle lame damaschinate, sempre pi\u00f9 richieste in Europa dopo che i Crociati ve le avevano diffuse.\nI Mamelucchi.\nDopo le devastazioni dei Mongoli di Hulagu Khan, nel 1260 prese il potere la dinastia dei Mamelucchi, che fece di Damasco la capitale della provincia di Siria. Nonostante una seconda devastazione ad opera del Khan mongolo, Ghazan, nel 1300, Damasco continu\u00f2 a godere di una certa prosperit\u00e0 economica, grazie ai rapporti commerciali che intrattenne coi porti provenzali, occitani e con le citt\u00e0 di Genova, Pisa e Venezia.\nDopo il grave saccheggio subito dai Mongoli di Tamerlano, nel 1401, la citt\u00e0 rimase spopolata per circa mezzo secolo, per poi ripopolarsi espandendosi verso sud. I mamelucchi la arricchirono di scuole coraniche, conventi per confraternite di mistici, fontane e bagni pubblici.\nGli Ottomani.\nDopo l'arrivo dei Turchi ottomani, nel 1516, Damasco perse ogni interesse strategico e militare, per cui le fortificazioni furono abbandonate, i fossati colmati e la cittadella cadde in rovina. La citt\u00e0 divenne sede di una provincia (pashalik) e grazie alla saggia amministrazione di alcuni governatori, tra cui quelli della famiglia Azem, conobbe un nuovo momento di prosperit\u00e0, che port\u00f2 alla costruzione di due splendidi caravanserragli, il khan Sulayman Pasci\u00e0 e il khan Asad Pasci\u00e0 e del palazzo Azm, che oggi ospita il Museo delle Arti e delle Tradizioni Popolari. All'interno del centro storico fu costruito, a partire dal XVI secolo, il grande mercato coperto.\nNel 1840 in citt\u00e0 si verific\u00f2 quello che divenne noto come l'Affare di Damasco, ovvero il presunto omicidio di padre Tommaso da Calangianus e del suo assistente Ibrahim Amarath. Il caso ebbe notevole risonanza internazionale perch\u00e9 il processo fu condotto in maniera iniqua, adottando anche la tortura e soprattutto influenzato dal forte antisemitismo della locale comunit\u00e0 cristiana.\nNel 1860, i Drusi massacrarono le comunit\u00e0 cristiane ed ebraiche, colpevoli ai loro occhi di godere di troppi privilegi. Gli scontri che ne seguirono portarono poi all'istituzione del Mutasarrifato di Monte Libano.. La citt\u00e0, alla fine del XIX secolo, contava circa abitanti e grazie alla presenza di un gruppo intellettuale molto attivo divenne il riferimento politico e culturale del nascente nazionalismo arabo.\nPrima guerra mondiale.\nDamasco venne liberata dal dominio turco-ottomano il 1\u00ba ottobre 1918 dalle truppe inglesi di Lawrence d'Arabia e dai beduini di Fay\u1e63al b. al-\u1e24usayn b. \u02bfAl\u012b, che per due anni fu re della Siria.\nLa citt\u00e0 fu liberata al termine della cosiddetta Campagna del Sinai e della Palestina, contro l'Impero ottomano, alleatosi durante la Prima guerra mondiale alle Potenze Centrali.\nDal Primo dopo guerra all'et\u00e0 moderna.\nMa, nel 1920, la Siria divenne un protettorato francese e nonostante le proteste e le sollevazioni il generale francese Gourand entr\u00f2 a Damasco il 25 luglio. Fay\u1e63al, sconfitto il 23 dello stesso mese a Battaglia di Maysalun, dovette fuggire e nel 1921 divenne re dell'Iraq. Damasco fu scossa da una ribellione, nel 1925, durante la rivolta del Jebel druso e fu bombardata dall'aviazione francese.\nCapitale della Siria dal 16 settembre 1941, data della proclamazione di indipendenza, durante gli anni della Repubblica Araba Unita (1958-1961) fu relegata in secondo piano rispetto a il Cairo, per poi tornare a essere la sede del governo autonomo della Siria alla fine della fallimentare esperienza. Sino agli anni sessanta del XX secolo Damasco \u00e8 rimasta una citt\u00e0 di dimensioni modeste, ma con l'incremento demografico ha fagocitato le vecchie mura e si \u00e8 sviluppata in tutte le direzioni, inglobando anche i villaggi dell'oasi.\nMonumenti e luoghi d'interesse.\nOffre numerosi siti archeologici e conserva alcune fra le principali moschee storiche. Vi hanno lasciato il loro segno molte civilt\u00e0, soprattutto quella romano-bizantina e quella islamica. Nel 1979 il centro storico della citt\u00e0, cinto da mura di epoca romana, \u00e8 stato dichiarato Patrimonio dell'Umanit\u00e0 dall'UNESCO.\nLa citt\u00e0 vecchia.\nEntro la cerchia muraria della citt\u00e0 vecchia, si trovano tutti i maggiori monumenti cittadini. Il centro \u00e8 diviso dalla via principale della citt\u00e0 romana, la \"Via recta\", che corrispondeva al decumano massimo. Nella zona est, risiedevano i cristiani e gli ebrei, separati: a nord i cristiani, nel quartiere denominato, \"B\u0101b T\u016bm\u0101\", e a sud gli ebrei; nel quartiere (\"Harat al-Yah\u016bd\"), oggi, per la maggior parte esuli.La parte occidentale della citt\u00e0 vecchia era riservata ai musulmani e in questa zona della citt\u00e0 si trova il maggior numero di monumenti.\nFuori dalle mura, sotto le mura della cittadella, vi \u00e8 la statua in bronzo del Saladino a cavallo con ai piedi Rinaldo di Ch\u00e2tillon e Guido di Lusignano, che commemora la vittoriosa Battaglia di Hattin.\nSociet\u00e0.\nPopolazione.\nDamasco, inclusa la provincia conta circa abitanti secondo il censimento del 2004 condotto dal Central Bureau of Statistics (CBS) in Siria.\nSecondo stime ancor pi\u00f9 recenti, a seguito delle immigrazioni di iracheni e palestinesi, fuggiti dalle guerre, e valutati, nel febbraio di quest'anno dal U.S. Department of State in rifugiati circa, nella maggior parte rifugiati nell'area di Damasco, si pu\u00f2 ragionevolmente considerare la popolazione di Damasco, inclusa la provincia di circa , superando quello di Aleppo, che inclusa la provincia non arriva a , e diventando la prima citt\u00e0 della Siria. Gran parte della popolazione \u00e8 araba, di religione musulmana (90%); per il 46% sono sunniti ed il 39% diviso tra sciiti, drusi e alawiti, il restante 15% \u00e8 costituito da cristiani, prevalentemente greco-ortodossi, armeno-ortodossi e maroniti. Esiste anche una piccolissima comunit\u00e0 ebraica che ricorda una presenza ben pi\u00f9 grande risalente ai tempi dell'Impero romano. La maggior parte degli ebrei di Damasco \u00e8 emigrata negli Stati Uniti e in Israele.\nEconomia.\nI prezzi dei prodotti alimentari nel mercato siriano si sono stabilizzati in seguito al recente aumento dei prezzi che ha caratterizzato il 2008. Tuttavia, i consumatori siriani si lamentano di un forte aumento dei prezzi della frutta. Imad Alasil, responsabile della tutela dei consumatori presso il dipartimento siriano del Ministero Economia, ha spiegato che l'aumento dei prezzi \u00e8 influenzato da diversi fattori, guidato dalle spese di trasporto, la qualit\u00e0 e l'origine.\nI prezzi del mercato immobiliare a Damasco hanno subito un aumento del 14% nel 2008.\nLa Siria spende il 90% dell'acqua di cui dispone per l'industria e l'agricoltura, mentre a Damasco i residenti sono costretti ad acquistare acqua in nero. Mufak Khalouf, capo dell'approvvigionamento idrico dell'autorit\u00e0 della rete fognaria, ha avvertito di recente che la capitale siriana potrebbe rimanere senza acqua. Secondo Khalouf, il problema \u00e8 risultato dalla mancanza di precipitazioni nell'inverno 2009, considerando che Damasco si appoggia quasi totalmente sulla pioggia e la neve per riempire le sue riserve d'acqua. Uno studio condotto dal Giappone e dall'Agenzia della Cooperazione Internazionale stima che la Siria dovrebbe investire miliardi di dollari al fine di evitare una grave crisi idrica.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Damasco.\nCitazioni.\nLa citt\u00e0 compare nel videogame Assassin's Creed.\nCompare anche nelle canzoni di Jovanotti, come \"Oh Vita!\" (...Sono un migrante / Sono un cantate / Un panettiere a Damasco / Una stella distante...), e \"L'era del Cinghiale Bianco\" di Battiato (\"...Profumi indescrivibili / nell\u2019aria della sera / studenti di Damasco / vestiti tutti uguali / l\u2019ombra della mia identit\u00e0 / mentre sedevo al cinema oppure in un bar / Ma spero che ritorni presto / l\u2019Era del Cinghiale Bianco...\").\nAmministrazione.\nGemellaggi.\nDamasco \u00e8 gemellata con:"}
{"id": "67002", "revid": "446353", "url": "https://it.wikipedia.org/wiki?curid=67002", "title": "Tregua di Natale", "text": "Per tregua di Natale (inglese: \"Christmas truce\"; tedesco: \"Weihnachtsfrieden\"; francese: \"Tr\u00eave de No\u00ebl\") si intende una serie di \"cessate il fuoco\" non ufficiali avvenuti nei giorni attorno al Natale del 1914 in varie zone del fronte occidentale della prima guerra mondiale.\nGi\u00e0 nella settimana precedente il Natale, membri delle truppe tedesche e britanniche schierate sui lati opposti del fronte presero a scambiarsi auguri e canzoni dalle rispettive trincee, e occasionalmente singoli individui attraversarono le linee per portare doni ai soldati schierati dall'altro lato; nel corso della vigilia di Natale e del giorno stesso di Natale, un gran numero di soldati provenienti da unit\u00e0 tedesche e britanniche (nonch\u00e9, in misura minore, da unit\u00e0 francesi) lasciarono spontaneamente le trincee per incontrarsi nella terra di nessuno per fraternizzare, scambiarsi cibo e souvenir. Oltre a celebrare comuni cerimonie religiose e di sepoltura dei caduti, i soldati dei due schieramenti intrattennero rapporti amichevoli tra di loro al punto di organizzare improvvisate partite di calcio.\nLa tregua non fu un evento organizzato, n\u00e9 universalmente diffuso: in diverse zone del fronte i combattimenti proseguirono per tutto il giorno di Natale, mentre in altri i due schieramenti negoziarono solo tregue momentanee per seppellire i caduti. Gli episodi di fraternizzazione con il nemico furono giudicati negativamente dagli alti comandi e severamente proibiti per il futuro: gi\u00e0 l'anno successivo alcune unit\u00e0 organizzarono cessate il fuoco per il giorno di Natale, ma le tregue non raggiunsero il grado di intensit\u00e0 e di fraternizzazione di quelle del 1914; per il Natale del 1916, dopo le traumatiche esperienze delle sanguinose battaglie di Verdun e della Somme e la diffusione dell'impiego di armi chimiche, nessuna tregua venne organizzata.\nNei primi mesi del conflitto, quando ancora la guerra di trincea era agli inizi, gli episodi di tregue spontanee tra le opposte fazioni non costituirono episodi rari, n\u00e9 limitati al solo periodo natalizio: in molti settori si instaur\u00f2 un rapporto di \"vivi e lascia vivere\" tra i soldati, e unit\u00e0 opposte schierate a stretto contatto limitarono spesso gli atteggiamenti aggressivi o permisero atti di fraternizzazione, come lo scambio di sigarette o cessate il fuoco non ufficiali per permettere il recupero di morti e feriti dalla terra di nessuno; la tregua di Natale del 1914, tuttavia, rappresent\u00f2 l'episodio maggiormente significativo di tutto il conflitto sia per il gran numero di uomini coinvolti pi\u00f9 o meno contemporaneamente, sia per l'alto grado di partecipazione e fraternizzazione che si svilupp\u00f2.\nAntefatti.\nIl 3 agosto 1914 la Germania dichiar\u00f2 guerra alla Francia, iniziando le operazioni sul fronte occidentale: seguendo i dettami del cosiddetto \"Piano Schlieffen\", le truppe tedesche invasero il neutrale Belgio al fine di aggirare le difese francesi poste lungo il confine tra le due nazioni e puntare su Parigi; dopo alcuni iniziali successi, l'azione dei tedeschi venne fermata nel corso della prima battaglia della Marna (5-12 settembre 1914) ad opera delle truppe francesi e del corpo di spedizione dei britannici (British Expeditionary Force o BEF), da poco sopraggiunto, ma la seguente controffensiva degli anglo-francesi venne fermata nel corso dell'inconcludente prima battaglia dell'Aisne.\nNei mesi successivi i due contendenti cercarono di aggirare reciprocamente il fianco settentrionale dell'avversario, che a causa della rapida avanzata tedesca non era ancora ben definito, dando luogo alla serie di eventi nota come \"corsa al mare\": i combattimenti si estesero progressivamente verso nord, nella regione belga delle Fiandre, mentre lungo la linea del fronte presero a comparire i primi sistemi di trincee. Per la fine di novembre del 1914, dopo la conclusione della prima battaglia di Ypres, la situazione giunse a un punto di stallo: la guerra di movimento cess\u00f2 e il fronte si stabilizz\u00f2 lungo una linea continua di trincee estesa dal Mare del Nord alla Svizzera, dietro cui i due contendenti si ammassarono a difesa.\nCon l'approssimarsi del Natale del 1914, furono intraprese diverse iniziative a favore della pace: una \"Open Christmas Letter\" (\"Lettera aperta di Natale\") fu pubblicamente sottoscritta da un gruppo di 101 suffragette britanniche e indirizzata alle \"donne di Germania e Austria\" come messaggio di pace tra le opposte fazioni; il 7 dicembre 1914, invece, il Papa Benedetto XV avanz\u00f2 la proposta di sottoscrivere una tregua natalizia tra i governi belligeranti, chiedendo che \"i cannoni possano tacere almeno nella notte in cui gli angeli cantano\", richiesta che tuttavia fu ufficialmente respinta.\nLa tregua del 1914.\nBench\u00e9 nessun accordo ufficiale tra i belligeranti fosse stato pattuito, nel corso del Natale del 1914 circa 100.000 soldati britannici e tedeschi furono coinvolti in un certo numero di tregue spontanee lungo i rispettivi settori di fronte nelle Fiandre. I primi episodi ebbero luogo durante la notte della vigilia, quando soldati tedeschi iniziarono a porre decorazioni natalizie nelle loro trincee nella zona di Ypres (in particolare nel settore dei villaggi di Saint-Yvon/Saint-Yves, Plugstreet/Ploegsteert e Comines/Warneton), dove Bruce Bairnsfather (noto umorista e cartonista britannico, all'epoca capitano di un'unit\u00e0 di mitraglieri del Royal Warwickshire Regiment) descrisse l'episodio: i tedeschi presero a mettere candele sul bordo delle loro trincee e su alcuni alberi nelle vicinanze, iniziando poi a cantare alcune tipiche canzoni natalizie; dall'altro lato del fronte, i britannici risposero iniziando anche loro a cantare, e dopo poco tempo soldati dell'uno e dell'altro schieramento presero ad attraversare la terra di nessuno per scambiare con la controparte piccoli doni, come cibo, tabacco, alcolici e souvenir quali bottoni delle divise e berretti.\nIn molti casi gli episodi di fraternizzazione proseguirono anche la mattina di Natale: una forte gelata indur\u00ec il terreno e disperse l'odore di putrefazione dei cadaveri insepolti, e diversi gruppi di soldati dei due schieramenti si incontrarono nella terra di nessuno per scambiarsi doni e scattare foto ricordo; il livello di fraternizzazione fu tale che vennero persino organizzate improvvisate partite di calcio tra i militari tedeschi e quelli britannici.\nLa tregua forn\u00ec poi l'occasione per recuperare i caduti rimasti abbandonati nella terra di nessuno e dare loro sepoltura; durante questa fase, furono organizzate anche funzioni religiose comuni per tutti i caduti. Nei settori del fronte interessati dalla tregua l'artiglieria rimase muta e non si verificarono combattimenti su vasta scala per tutto il periodo natalizio; anche cos\u00ec, comunque, in alcuni casi soldati che si avvicinavano alle trincee nemiche furono presi a fucilate dagli avversari. Nella maggior parte dei settori interessati la tregua dur\u00f2 solo per il giorno di Natale, ma in alcuni casi si prolung\u00f2 fino alla notte di Capodanno.\nBruce Bairnsfather, testimone degli avvenimenti, scrisse: \nUn altro testimone britannico, il capitano Sir Edward Hulse Bart, rifer\u00ec che il primo interprete che incontr\u00f2 nelle linee tedesche era originario del Suffolk, dove aveva lasciato la propria ragazza e la propria motocicletta; Hulse Bart descrisse anche di una canzoncina \"terminata con un \"Auld Lang Syne\" che un\u00ec noi tutti, inglesi, scozzesi, irlandesi, prussiani, w\u00fcrttemburghesi ecc. Fu una cosa assolutamente incredibile, e se l'avessi vista in una pellicola cinematografica avrei giurato che fosse una messiscena!\". Il tenente tedesco Johannes Niemann scrisse: \"afferrato il binocolo e scrutato con cautela oltre il parapetto, ebbi la vista incredibile dei nostri soldati che scambiavano sigarette, grappa e cioccolato con il nemico\".\nReazioni dell'opinione pubblica.\nGli eventi della tregua del 1914 non furono riportati dai media per giorni, in una sorta di autocensura non ufficiale rotta infine il 31 dicembre 1914 dal \"The New York Times\" statunitense (paese in quel momento ancora neutrale); i giornali britannici si accodarono nei primi giorni di gennaio del 1915, riportando numerosi resoconti in prima persona degli stessi soldati, presi dalle lettere inviate alle famiglie, nonch\u00e9 editoriali che commentavano \"una delle pi\u00f9 grandi sorprese di una guerra sorprendente\". Dall'8 gennaio 1915 iniziarono ad essere pubblicate le prime fotografie degli eventi, in particolare dai quotidiani \"Daily Mirror\" e \"Daily Sketch\"; il tono generale degli articoli fu fortemente a favore dell'evento, con il \"Times\" che approv\u00f2 la \"mancanza di cattiveria\" diffusa tra entrambe le parti e il \"Mirror\" che deplor\u00f2 \"l'assurdit\u00e0 e la tragedia\" che sarebbe ripresa dopo la tregua.\nLa copertura dell'evento in Germania fu pi\u00f9 smorzata, con molti giornali che espressero critiche nei confronti dei soldati partecipanti alla tregua, e nessuna immagine dell'evento fu pubblicata. In Francia, la forte censura assicur\u00f2 che l'unico resoconto degli eventi venisse solo dai racconti dei soldati al fronte o da quelli feriti negli ospedali: a queste crescenti voci i giornali risposero ristampando un precedente avviso del governo secondo cui fraternizzare con il nemico costituiva tradimento; solo all'inizio di gennaio del 1915 furono pubblicate dichiarazioni ufficiali sulla tregua di Natale, tendenti pi\u00f9 che altro a minimizzare la portata e la diffusione degli eventi.\nIn Italia, dove l'opinione pubblica era impegnata nel dibattito tra neutralit\u00e0 e intervento, i giornali nazionali parlarono della tregua in brevi trafiletti, spesso riportando gli articoli apparsi sui giornali americani e inglesi. Il 27 dicembre 1914, un breve articolo de \"La Stampa\" fece notare che \"sino a notte tarda echeggiarono dalle trincee i canti e scintillarono dappertutto piccoli alberelli di abete ornati di cianfrusaglie\", ma sottolineando che i combattimenti erano poi regolarmente proseguiti. Il 30 dicembre 1914, il \"Corriere della Sera\" parl\u00f2 delle fraternizzazioni tra le opposte trincee, riportando la lettera di un disegnatore tedesco. \"La Nazione\" di Firenze diede maggior risalto alla notizia, pubblicando anche un reportage sulle partite di calcio al fronte:\nIn Italia, la notizia venne in larga parte oscurata da altri avvenimenti che si verificarono contestualmente o di l\u00ec a breve: lo sbarco a Valona delle truppe italiane, il sanguinoso esordio della Legione Garibaldina in Francia e il terremoto di Avezzano.\nLe altre tregue.\nNei mesi seguenti il Natale 1914, vi furono altri sporadici tentativi di instaurare tregue non ufficiali da parte dei soldati stessi: durante la domenica di Pasqua del 1915 soldati tedeschi lasciarono le loro trincee sotto bandiera bianca nel tentativo di stipulare una tregua con le loro controparti britanniche, che tuttavia respinsero la proposta; pi\u00f9 avanti, in novembre, un'unit\u00e0 sassone riusc\u00ec a stabilire una tregua e a fraternizzare con soldati britannici di un battaglione di Liverpool. Memori degli eventi del 1914, nel dicembre del 1915 gli alti comandi di entrambi gli schieramenti emisero espliciti ordini per impedire qualsiasi tentativo di instaurare una tregua: alcune unit\u00e0 furono incoraggiate a compiere incursioni contro le linee nemiche e a molestarne continuamente le postazioni, mentre per scoraggiare qualsiasi comunicazione tra i soldati furono organizzati sbarramenti di artiglieria lungo tutta la linea del fronte per l'intera giornata di Natale; queste misure si dimostrarono non del tutto efficaci e anche durante il giorno di Natale del 1915 si verificarono piccole e brevi tregue tra i belligeranti, sebbene in proporzioni minori rispetto al 1914.\nUn testimone oculare degli eventi del 1915, lo scrittore gallese Llewelyn Wyn Griffith all'epoca in forza al 15th (London Welsh) Battalion, riport\u00f2 che dopo una notte passata a scambiarsi canti tra le due linee di trincee, l'alba del giorno di Natale vide \"corse di uomini di entrambi gli schieramenti... [e] un fervido scambio di souvenir\" prima che i soldati venissero richiamati indietro dai loro ufficiali, con varie offerte di cessate il fuoco per la giornata per disputare un incontro di calcio; queste offerte caddero in un niente a causa dell'opposizione del comandante della brigata britannica coinvolta, che minacci\u00f2 sanzioni disciplinari e insistette per una ripresa dei combattimenti per quello stesso pomeriggio. Un altro membro del battaglione di Griffith, Bertie Felstead (centenario deceduto nel 2001, probabilmente l'ultimo testimone diretto dei fatti), rifer\u00ec di un incontro di calcio disputato il giorno di Natale tra tedeschi e britannici, interrotto dopo mezz'ora a causa della rabbiosa reazione degli ufficiali.\nIn un settore adiacente a quello dell'unit\u00e0 di Griffith, una breve tregua tra tedeschi e britannici provoc\u00f2 alcune ripercussioni ufficiali: un comandante di compagnia, Sir Iain Colquhoun delle Scots Guards (poi rettore dell'Universit\u00e0 di Glasgow), fu sottoposto a corte marziale per aver disobbedito agli ordini che vietavano l'organizzazione di tregue con il nemico. Bench\u00e9 giudicato colpevole e ammonito ufficialmente, la sua condanna fu rapidamente annullata dal comandante del BEF Douglas Haig e Colquhoun reintegrato nel suo incarico; l'atto di clemenza fu probabilmente dovuto alla parentela di Colquhoun con il primo ministro britannico Herbert Henry Asquith.\nLa tregua natalizia del 1915 non fu un evento confinato al settore britannico del fronte. Richard Schirrmann, insegnante tedesco all'epoca in servizio presso un reggimento schierato sul Bernhardstein, una montagna della regione dei Vosgi, descrisse in un resoconto gli eventi del dicembre 1915: \"Quando le canzoni di Natale risuonarono nei villaggi dei Vosgi dietro le linee... qualcosa di fantasticamente poco militare accadde. Soldati tedeschi e francesi fecero spontaneamente pace e cessarono le ostilit\u00e0; si visitarono gli uni con gli altri attraverso dei tunnel in disuso e scambiarono vino, cognac e sigarette con pane nero vestfaliano, biscotti e prosciutto. Questo fatto si svolse cos\u00ec bene che rimasero buoni amici anche dopo che il Natale ebbe termine\".\nLa disciplina militare fu rapidamente ristabilita, ma l'episodio fece ragionare Schirrmann sul fatto che \"ai premurosi giovani di tutti i paesi dovessero essere forniti luoghi d'incontro adatti dove conoscersi gli uni con gli altri\". Schirrmann, gi\u00e0 ideatore del primo ostello nel 1912, fu poi il fondatore della Deutsches Jugendherbergswerk (\"Associazione tedesca degli ostelli della giovent\u00f9\") nel 1919, capostipite della Hostelling International e del movimento degli ostelli della giovent\u00f9. Pi\u00f9 avanti nel corso della guerra, durante i Natali del 1916 e del 1917, le aperture dei tedeschi verso i britannici per una tregua natalizia si rivelarono senza successo; in alcuni settori tenuti dai francesi, scambi di doni e canzoni tra le trincee furono occasionalmente registrati, ma si tratt\u00f2 principalmente un'estensione dell'abituale politica del \"vivi e lascia vivere\" comune anche in altri periodi.\nProve di una tregua natalizia nel 1916, prima sconosciute dagli storici, sono poi emerse pi\u00f9 recentemente, quando in una lettera a casa del soldato Ronald MacKinnon venne riportato un resoconto di una tregua tra tedeschi e canadesi nei pressi di Vimy, con scambi di canzoni e piccoli baratti tra i soldati dei due schieramenti; MacKinnon rimase poi ucciso nel corso della battaglia del crinale di Vimy dell'aprile 1917. In generale tuttavia ogni sforzo fu fatto per impedire che episodi come quelli del 1914 potessero ripetersi: bombardamenti d'artiglieria vennero organizzati per la notte della vigilia e le truppe furono fatte ruotare periodicamente tra vari settori in modo che non potessero creare legami con le loro controparti.\nIn occasione del Natale 1915 si verific\u00f2, in tono minore, un analogo episodio di fratellanza sul fronte del Carso.\nCommemorazioni.\nNel 1999 i cosiddetti \"Khaki Chums\" (ufficialmente: Associazione per il Ricordo Militare) visitarono una parte delle Fiandre e ricrearono la tregua di Natale, vivendo come vissero i soldati britannici della prima guerra mondiale, privi delle comodit\u00e0 moderne. Diversi libri sono stati scritti sulla tregua di Natale, tra cui \"Silent Night: The Story of the World War I Christmas Truce\", di Stanley Weintraub, che riporta la cronaca degli eventi da testimonianze di prima mano, e \"La piccola pace nella Grande Guerra\" di Michael J\u00fcrgs che si propone di riportare alla luce l'evento con testimonianze e aggiungendovi considerazioni di carattere storico, sociale e politico al fine di trovare l'origine e il significato dell'episodio. Un monumento alla tregua di Natale venne inaugurato l'11 novembre 2008 a Frelinghien, al confine tra Francia e Belgio. Altri monumenti in suo ricordo sono stati costruiti dalla UEFA a Ploegsteer, vicino a Ypres, in Belgio, dove il 25 dicembre fu disputata una delle numerose partite di calcio tra tedeschi e inglesi."}
{"id": "67008", "revid": "4", "url": "https://it.wikipedia.org/wiki?curid=67008", "title": "A. A. Craig", "text": ""}
{"id": "67009", "revid": "4", "url": "https://it.wikipedia.org/wiki?curid=67009", "title": "Michael Karageorge", "text": ""}
{"id": "67010", "revid": "4", "url": "https://it.wikipedia.org/wiki?curid=67010", "title": "Winston P. Sanders", "text": ""}
{"id": "67016", "revid": "1318658", "url": "https://it.wikipedia.org/wiki?curid=67016", "title": "Classe (informatica)", "text": "Una classe, nella programmazione orientata agli oggetti, \u00e8 un costrutto di un linguaggio di programmazione usato come modello per creare oggetti. Il modello comprende attributi e metodi che saranno condivisi da tutti gli oggetti creati (istanze) a partire dalla classe. Un oggetto \u00e8, di fatto, l'istanza di una classe.\nUna classe \u00e8 identificabile come un tipo di dato astratto che pu\u00f2 rappresentare una persona, un luogo, oppure una cosa, ed \u00e8 quindi l'astrazione di un concetto, implementata in un \"software\". Fondamentalmente, essa definisce al proprio interno lo stato, i cui dati sono memorizzati nelle cosiddette variabili membro o attributi, e il comportamento dell'entit\u00e0 di cui \u00e8 rappresentazione, descritto da blocchi di codice riutilizzabili chiamati metodi.\nDescrizione.\nNell'analisi \"object-oriented\".\nIl termine classe pu\u00f2 indicare, a seconda del contesto, una categoria di oggetti, un tipo di dati, o limplementazione di un tipo di dati. Queste tre accezioni si trovano rispettivamente (soprattutto) nell'analisi orientata agli oggetti, nella progettazione orientata agli oggetti e nei linguaggi di programmazione orientati agli oggetti.\nL'analisi dei requisiti, o semplicemente \"analisi\", costituisce una delle prime fasi del ciclo di vita del software, e precede almeno le fasi di progettazione e implementazione. Lo scopo di questa fase \u00e8 comprendere, chiarire e documentare \"cosa\" il sistema software deve fare, ovvero quali sono le funzionalit\u00e0 che si richiede possieda; non ci si occupa invece di definire \"come\" siano realizzate queste funzionalit\u00e0 (se non, a un livello molto grossolano, per una stima approssimativa dei costi).\nSi parla di analisi \"object-oriented\" se tale fase viene condotta utilizzando tecniche che si basano su un metamodello object-oriented ovvero, detto pi\u00f9 semplicemente, se l'analisi fa uso degli strumenti concettuali propri delle tecnologie orientate agli oggetti, primo fra tutti il concetto di \"classe\".\nNell'analisi object-oriented si possono distinguere due sotto-attivit\u00e0: l'analisi del dominio e l'analisi dei requisiti propriamente detta. L'analisi del dominio consiste nel chiarire innanzitutto quali sono i concetti importanti che il sistema da sviluppare dovr\u00e0 trattare, e nel precisare il pi\u00f9 dettagliatamente possibile il significato di questi concetti e le relazioni che li legano l'uno all'altro.\nPer esempio, durante la fase di analisi per un sistema software nel dominio bancario occorrer\u00e0 investigare a fondo come funziona un conto corrente, quali relazioni possono legare diversi conti, i conti alle filiali, le filiali ai clienti, e cos\u00ec via. Successivamente alla caratterizzazione precisa delle entit\u00e0 facenti parte del dominio si proceder\u00e0 a stendere i requisiti veri e propri del sistema, ovvero descrivere come il sistema si inserisce nel dominio e interagisce con esso.\nNell'analisi object-oriented la \"classe\" \u00e8 il concetto fondamentale utilizzato per descrivere le entit\u00e0 del dominio. Una classe rappresenta una categoria di entit\u00e0 (per esempio, i conti correnti) in termini di due aspetti:\nLe singole entit\u00e0 vengono dette istanze (ovvero esempi, casi particolari) della loro classe di appartenenza. Cos\u00ec, il \"mio\" conto corrente \u00e8 un'istanza della classe \"conto corrente\".\nIl modello del dominio che l'analisi va a definire pu\u00f2 essere arricchito da una serie di informazioni aggiuntive che riguardano le relazioni fra le diverse classi identificate. Fra gli esempi solitamente pi\u00f9 importanti di relazione si possono citare i seguenti:\nNella progettazione \"object-oriented\".\nLa progettazione \u00e8 una fase del ciclo di vita del software concettualmente successiva all'analisi del dominio e all'analisi dei requisiti, in cui ci si pone il problema di come realizzare un sistema software che risponda ai requisiti precedentemente esplicitati. Il risultato di questa fase dovrebbe essere un insieme di specifiche di progetto sufficientemente dettagliate e precise da poter essere utilizzate come unico riferimento per la successiva fase di implementazione, cio\u00e8 per la costruzione del prodotto software vero e proprio.\nLa progettazione object-oriented viene generalmente utilizzata nei casi in cui si prevede una implementazione anch'essa orientata agli oggetti, in un linguaggio opportuno come C++ o Java. Questi linguaggi dispongono infatti di un concetto di \"classe\" (vedi sezione successiva) strutturalmente simile a quello utilizzato in fase di analisi. In tal caso, la progettazione consiste in un raffinamento e una estensione del modello prodotto dall'analisi. Questa trasformazione del modello avviene sulla base di due linee guida generali:\nSi pu\u00f2 dire che in questa fase il sistema viene descritto in termini di tipi di dati astratti.\nNei linguaggi \"object-oriented\".\nUna delle caratteristiche fondamentali dell'approccio orientato agli oggetti \u00e8 la maggiore \"fluidit\u00e0\" (rispetto agli approcci precedenti, come quello procedurale) con cui le fasi di analisi, progettazione e implementazione sfociano ciascuna nella successiva. Questa fluidit\u00e0 \u00e8 dovuta al fatto che i linguaggi orientati agli oggetti forniscono una serie di strumenti sintattici e semantici che sono la diretta trasposizione degli strumenti concettuali di cui si \u00e8 parlato per quanto riguarda le fasi di analisi e progettazione.\nUn linguaggio orientato agli oggetti fornisce un costrutto di \"classe\" strutturalmente corrispondente al concetto astratto di \"classe\" menzionato sopra: una classe descrive un tipo di oggetti (~ una \"categoria di entit\u00e0\") in termini di un insieme di variabili interne o variabili d'istanza di cui tali oggetti sono dotati (~ \"attributi\") e un insieme di procedure dette metodi che possono essere eseguite su di essi (~ \"operazioni\"). Una variabile interna di una classe che contenga un riferimento a un'istanza di un'altra classe pu\u00f2 corrispondere a un'associazione; una variabile interna che contenga direttamente un'istanza vera e propria pu\u00f2 considerarsi trasposizione implementativa del concetto di aggregazione; e infine l'ereditariet\u00e0 corrisponde direttamente alla relazione ISA.\nSe da un punto di vista storico e tecnico la classe dei linguaggi orientati agli oggetti si pu\u00f2 considerare come una evoluzione del record di linguaggi procedurali tipo C o Pascal, essa sottende un approccio completamente diverso alla programmazione, in cui i tipi di dati, corredati delle loro operazioni (metodi) diventano centrali. Gran parte delle novit\u00e0 significative di questo approccio sono legate ai concetti di ereditariet\u00e0, incapsulamento o information hiding e polimorfismo.\nNell'UML.\nUML \u00e8 una notazione grafica semi-formale che consente di descrivere un sistema (non necessariamente software) creandone un modello basato sui concetti propri dell'orientamento agli oggetti. Poich\u00e9 tutte le fasi del ciclo di vita del software orientato agli oggetti utilizzano strumenti concettuali analoghi (classi, associazioni, relazioni ISA), UML pu\u00f2 essere usato in modo omogeneo in tutte le fasi. La conseguente uniformit\u00e0 di descrizione ha una serie di vantaggi:\nProprio perch\u00e9 le classi sono fra gli strumenti centrali che consentono di porre in relazione modelli di analisi, modelli di progetto, e implementazioni software, il concetto di classe in UML ha una semantica pi\u00f9 astratta e concettuale o generale di quanto non avvenga nei linguaggi di programmazione.\nEsempi.\nUn esempio generico di codice sorgente di una classe in Java \u00e8:\n //definizione, corpo o template della classe\n public class &lt;nome_classe&gt; {\n //attributi o membri della classe \n tipo_attributo1 &lt;attributo1&gt;;\n tipo_attributoN &lt;attributoN&gt;;\n //costruttore di default (senza parametri)\n public &lt;nome_classe_maiuscolo&gt; (){\n //costruttore con parametri\n public &lt;nome_classe_maiuscolo&gt; (tipo_parametro1 param1, ... , tipo_parametroN paramN){\n &lt;attributo1&gt;=param1;\n &lt;attributoN&gt;=paramN; \n //metodo membro\n public tipo_ritorno &lt;nome_Metodo&gt; (tipo_parametro1 param1, ... , tipo_parametroN paramN){\n \"blocco_istruzioni\";\n return &lt;oggetto_tipo_metodo&gt;;\n //metodo non membro (statico)\n public static tipo_ritorno &lt;nome_Metodo&gt; (tipo_parametro1 param1, ... , tipo_parametroN paramN){\n \"blocco_istruzioni\";\n return &lt;oggetto_tipo_metodo&gt;;\n //entry point del programma o metodo di esecuzione\n public static void main (String [] args){\n \\\\istanzia oggetto della classe\n &lt;nome_classe&gt; pippo=new &lt;nome_classe&gt;();\n \\\\chiama costruttore per assegnare valori ad attributi dell'oggetto\n pippo.&lt;costruttore&gt;(parametri_passati);\n \\\\chiama o invoca metodo membro sull'oggetto \n pippo.&lt;nome_metodo&gt;(parametri_passati);\n \\\\chiama o invoca metodo statico\n &lt;nome_metodo_statico&gt;(parametri_passati); \nUn esempio generico di codice sorgente di una classe in C# \u00e8:\npublic class &lt;nome_classe&gt;\n // Attributi o membri della classe \n tipo_attributo1 &lt;attributo1&gt;;\n tipo_attributoN &lt;attributoN&gt;;\n // Costruttore di default ovvero senza parametri\n public &lt;nome_classe&gt; ()\n // Costruttore con parametri\n public &lt;nome_classe&gt; (tipo_param1 param1, ... , tipo_paramN paramN)\n &lt;attributo1&gt; = param1;\n &lt;attributoN&gt; = paramN; \n // Metodo membro\n public tipo_ritornato &lt;nome_Metodo&gt; (tipo_param1 param1, ... , tipo_paramN paramN)\n // Logica del metodo\n \n // Ritorno\n return &lt;oggetto_tipo_metodo&gt;;\n // Metodo statico\n public static tipo_ritornato &lt;nome_Metodo&gt; (tipo_param1 param1, ... , tipo_paramN paramN)\n // Logica del metodo\n \n // Ritorno\n return &lt;oggetto_tipo_metodo&gt;;\n // Entry point del programma o metodo di esecuzione\n public static void main (String [] args)\n // Istanzia oggetto della classe\n &lt;nome_classe&gt; nome_oggetto = new &lt;nome_classe&gt;(eventuali_param);\n // Chiama un metodo membro dell'oggetto \n nome_oggetto.&lt;nome_metodo&gt;(eventuali_param);\n // Chiama un metodo statico dell'oggetto\n nome_oggetto.&lt;nome_metodo_statico&gt;(eventuali_param);"}
{"id": "67019", "revid": "125323231", "url": "https://it.wikipedia.org/wiki?curid=67019", "title": "Acido solfidrico", "text": "L'acido solfidrico (o idrogeno solforato, nome IUPAC solfuro di diidrogeno) \u00e8 un idracido debole, diprotico, gas incolore a temperatura ambiente, contraddistinto dal caratteristico odore di uova marce; la sua formula chimica \u00e8 H2S.\nConferisce all'acqua sulfurea il proprio tipico odore.\nDescrizione.\n\u00c8 solubile in acqua in ragione di 4\u00a0g/l a 20\u00a0\u00b0C, tale soluzione ha pH 4,5. \u00c8 anche solubile in etanolo, fino a 10,6\u00a0g/l a 20\u00a0\u00b0C. I suoi sali sono chiamati \"solfuri\" e molti di essi sono insolubili in acqua; questo effetto viene sfruttato nel riconoscimento qualitativo dei cationi di numerosi metalli di transizione e del gruppo p.\nL'acido solfidrico \u00e8 estremamente velenoso. Una prolungata esposizione pu\u00f2 essere mortale. In natura l'acido solfidrico si forma per decomposizione delle proteine contenenti zolfo da parte dei batteri, si trova pertanto nei gas di palude, nel petrolio greggio e nel gas naturale. \u00c8, insieme ai mercaptani, il responsabile dello sgradevole odore delle feci e delle flatulenze.\nL'acido solfidrico \u00e8 anche il sottoprodotto di alcune attivit\u00e0 industriali quali l'industria alimentare, la depurazione delle acque tramite fanghi, la produzione di coke, la concia dei pellami e la raffinazione del petrolio. Data la sua natura acida, reagisce con gli alcali e intacca i metalli. In presenza di aria umida \u00e8 uno dei pochi acidi capaci di aggredire l'argento, che si copre in sua presenza di una patina nera di solfuro d'argento.\nLa presenza di acido solfidrico (o di ioni solfuro) viene rilevata per reazione con diacetato di piombo, con il quale il solfuro reagisce formando solfuro di piombo, nero e insolubile.\nUtilizzando la tioacetammide, \u00e8 possibile produrre acido solfidrico \"in situ\", per idrolisi con acqua calda.\nViene utilizzato industrialmente, per esempio, come precursore dello zolfo (processo Claus) e per la produzione di acqua pesante (processo del solfuro di Girdler).\nTossicit\u00e0.\nL'acido solfidrico \u00e8 considerato un veleno ad ampio spettro, ossia pu\u00f2 danneggiare diversi sistemi del corpo. Ad alte concentrazioni paralizza il nervo olfattivo rendendo impossibile la percezione del suo sgradevole odore e pu\u00f2 causare incoscienza nell'arco di pochi minuti. Agisce come l'acido cianidrico inibendo la respirazione mitocondriale.\nUn'esposizione a bassi livelli produce irritazione agli occhi e alla gola, tosse, accelerazione del respiro e formazione di fluido nelle vie respiratorie. A lungo termine pu\u00f2 comportare affaticamento, perdita dell'appetito, mal di testa, disturbi della memoria e confusione.\nQuesta \u00e8 la scala degli effetti sul corpo umano del solfuro di idrogeno espressa in parti per milione (1 molecola di H2S tra 999.999 altre molecole = 1 ppm)\nMeno di 10 ppm \u00e8 il limite di esposizione senza danni 8 ore al giorno.\nConcentrazioni di oltre 1000 ppm (pari a circa 1000 mg/kg, cio\u00e8 1000 mg/m\u00b3 o 1 mg/l nell'aria) causano l'immediato collasso con soffocamento, anche dopo un singolo respiro (\"colpo di piombo dei bottinai\", chiamato cos\u00ec perch\u00e9 vittime ne erano gli addetti alle botti utilizzate nella concia delle pelli).\nSuperconduttivit\u00e0.\nA pressioni sopra 90\u00a0GPa (gigapascal), l'acido solfidrico diventa un conduttore metallico di elettricit\u00e0. Raffreddata sotto la temperatura critica questa fase diventa superconduttiva. La temperatura critica cresce con la pressione da 23\u00a0K a 100\u00a0GPa a 150\u00a0K at 200\u00a0GPa. Se il gas viene compresso a temperature superiori alla temperatura critica e poi raffreddato, la transizione viene portata a , la pi\u00f9 alta temperatura di transizione superconduttiva conosciuta nel 2015. Si ritiene che sostituendo una piccola quantit\u00e0 di zolfo con del fosforo ed usando pressioni maggiori si possa innalzare la temperatura critica sopra e quindi ottenere la superconduttivit\u00e0 a temperatura ambiente."}
{"id": "67026", "revid": "915722", "url": "https://it.wikipedia.org/wiki?curid=67026", "title": "Papa Innocenzo X", "text": "Biografia.\nGiovanni Battista Pamphilj nacque a Roma da Camillo Pamphilj e Maria Cancellieri del Bufalo, sesto di nove figli. Apparteneva alla nobile ed eminente famiglia Pamphilj. In linea paterna risulta discendere direttamente da Papa Alessandro VI Borgia: la nonna paterna di Innocenzo X, Giustina Mattei, infatti, era figlia di una nipote della celebre Lucrezia Borgia.\nGiovanni Battista studi\u00f2 sotto la supervisione dello zio paterno, il cardinale Girolamo Pamphili, al Collegio dei Gesuiti di Roma, poi si laure\u00f2 in legge alla Sapienza nel 1594. Dopo Gregorio XV e Urbano VIII, fu il terzo papa che complet\u00f2 la sua formazione presso i Gesuiti. Esperto giurista, nel 1635, insieme al cardinale Giulio Cesare Sacchetti, redasse il lodo relativo ai rapporti tra il vescovo di Sansepolcro e l'abate di Bagno di Romagna.\nFu creato cardinale nel 1629 ed ascese al soglio di Pietro il 15 settembre 1644.\nCronologia incarichi.\nFu anche:\nIl conclave del 1644.\nPapa Innocenzo X fu eletto nel Palazzo Vaticano il 15 settembre 1644; fu consacrato il 4 ottobre dal cardinale protodiacono Carlo de' Medici.\nFu il primo cardinale in pectore a diventare Papa.\nAl conclave, apertosi il 9 agosto 1644, presero parte 57 cardinali, poi ridotti nella fase finale a 53. Uno dei primi nomi a cadere fu quello di Giulio Cesare Sacchetti, colpito dal veto spagnolo. Attorno al cardinale Pamphilj si raccolse una buona maggioranza; per\u00f2 la Francia decise di opporre il veto su di lui; ma il cardinale Mazzarino si mise in viaggio troppo tardi e giunse a Roma quando l'elezione si era gi\u00e0 conclusa.\nIl pontificato.\nGoverno della Chiesa.\nRelazioni con le istituzioni della Chiesa.\nNel 1644 Innocenzo X conferm\u00f2 la giurisdizione del Patriarcato delle Indie occidentali (eretto da Clemente VII nel 1524).\nCon la costituzione apostolica \"Militantis Ecclesiae\" (19 dicembre 1644) il pontefice, rivolgendosi ai cardinali, fece loro divieto di indossare simboli e stemmi nobiliari.\nIl XIV Giubileo.\nCon la bolla \"Appropinquat dilectissimi filii\" del 4 maggio 1649, Innocenzo X proclam\u00f2 il XIV Giubileo. La vigilia di Natale dello stesso anno, il papa in persona apr\u00ec la Porta santa.\nCome gi\u00e0 avevano fatto i suoi predecessori, provvide al blocco degli sfratti e degli affitti e a sospendere tutte le indulgenze eccetto quella della Porziuncola.\nRoma fu visitata da circa 700.000 pellegrini, e, per l'occasione, si convert\u00ec al cattolicesimo anche un certo numero di protestanti. A causa della massiccia presenza di pellegrini, il Papa ridusse il numero delle visite alle basiliche, e concesse l'indulgenza anche a chi aveva assistito alla chiusura di una delle Porte Sante alla vigilia di Natale del 1650 o avesse presenziato alla benedizione papale impartita dalla Loggia della Basilica Vaticana nel giorno di Natale. La cerimonia pi\u00f9 importante dell'anno fu la messa celebrata in Piazza Navona dal Papa stesso.\nDurante lo svolgimento del Giubileo, Spagna e Francia fecero quasi a gara nel dimostrare la propria ricchezza abbellendo le cerimonie. Nel mese di gennaio, Filippo IV mand\u00f2 due ambasciatori in Vaticano con un seguito di 460 carrozze. Inoltre non bad\u00f2 a spese affinch\u00e9 le cerimonie organizzate nelle chiese spagnole e dalle confraternite spagnole superassero tutte le altre per magnificenza e splendore.\nDurante questo anno giubilare Alessandro Algardi scolp\u00ec un altorilievo di papa Leone I, raffigurante il pontefice mentre ferma Attila, e la statua di Innocenzo X in Campidoglio; il Bernini scolp\u00ec l\"Estasi di santa Teresa d'Avila\". Inoltre, si diede inizio ai lavori per la costruzione di palazzo Montecitorio.\nTra i pellegrini che visitarono Roma vi fu anche la regina Cristina di Svezia, di fede cattolica.\nInnocenzo X indisse inoltre tre giubilei straordinari, con queste motivazioni:\nContrasto al Giansenismo.\nIl predecessore Urbano VIII (1623-1644) aveva condannato cinque proposizioni contenute nell'\"Augustinus\" di Giansenio (1585-1638) come contrarie alla dottrina cattolica, ma la disputa sul pensiero del teologo olandese era proseguita negli anni successivi.\nGiunsero a Roma le pressioni dei vescovi francesi: sui 96 episcopi della chiesa transalpina, 85 chiesero la condanna delle tesi di Giansenio. Ad essi si un\u00ec San Vincenzo de' Paoli. I giansenisti, temendo una precipitosa condanna, si rivolsero a loro volta a Roma. Il pontefice deleg\u00f2 la risposta a una commissione appositamente creata (12 aprile 1651), che fece presiedere dal cardinale Francesco Albizzi, assessore al Sant'Uffizio. Un anno dopo Innocenzo X pubblic\u00f2 la bolla \"Cum occasione\" con la quale le cinque proposizioni di Giansenio oggetto della bolla \"In Eminenti\" di Urbano VIII furono condannate come eretiche (9 giugno 1653). L'11 luglio i vescovi francesi riconobbero la decisione della Santa Sede. Tale atto fu importante poich\u00e9 fu emanato senza la previa consultazione del re. Era dalla Prammatica Sanzione di Bourges (1438) che la Chiesa francese non si pronunciava ufficialmente su un decreto papale in totale autonomia dal monarca. Da parte loro, i giansenisti rispettarono la sentenza papale riconoscendo come eretiche le proposizioni censurate, ma, seguendo le tesi di Antoine Arnauld e di Blaise Pascal, negarono che le proposizioni riflettessero la vera dottrina di Giansenio.\nRelazioni con i Regni europei.\nCon la Germania.\nL'avvenimento internazionale pi\u00f9 importante accaduto durante il pontificato di Innocenzo X fu la fine della Guerra dei Trent'anni, che si concluse con le firme dei trattati di M\u00fcnster, tra Francia e Impero, e di Osnabr\u00fcck tra la Svezia e i protestanti da una parte e i cattolici e l'imperatore dall'altra (24 ottobre 1648). I due trattati sono conosciuti come Pace di Vestfalia. Le clausole in essa contenute regolarono la legislazione religiosa europea: ogni confessione avrebbe avuto libert\u00e0 di culto; cattolici e protestanti furono parificati di fronte alla legge; ogni principe avrebbe potuto scegliere la sua religione, mentre i suoi sudditi lo avrebbero dovuto seguire (principio del \u201ccuius regio eius et religio\u201d); i domini ecclesiastici sarebbero stati secolarizzati.\nInnocenzo X obiett\u00f2 immediatamente contro le clausole dei trattati, perch\u00e9 l'immediata conseguenza per la Chiesa cattolica era la perdita di tutti i vescovadi della Germania settentrionale e centrale, e di molti conventi e monasteri.\nAl tavolo delle trattative, delegato dal Papa, sedette il nunzio Fabio Chigi, che protest\u00f2 energicamente, ma inutilmente. Il Papa, allora, scrisse il breve \"Zelo domus Dei\" (26 novembre 1648). Ma l'imperatore Ferdinando III d'Asburgo, soddisfatto degli accordi con Massimiliano I di Baviera, consider\u00f2 chiusa la questione.\nCon la Francia.\nQuando Innocenzo X sal\u00ec al pontificato, la Francia era in guerra con la Spagna. Il pontefice si pose come mediatore tra le due potenze cattoliche; ma la sua influenza fu annullata dall'azione contraria del ministro del re, il cardinale Mazzarino. Innocenzo X nomin\u00f2 un nuovo arcivescovo di Parigi nella persona del cardinale Jean-Fran\u00e7ois Paul dei Gondi. Successivamente sostitu\u00ec il nunzio apostolico, sospettato di troppa acquiescenza verso il primo ministro, nominando Neri Corsini (25 luglio 1652); ma Mazzarino non lo riconobbe. Nel novembre 1652 il ministro del re fece arrestare, a pochi giorni di distanza l'uno dall'altro, sia il Corsini che il cardinale Gondi. Il Corsini fu condotto l'anno seguente ad Avignone, dove risiedette da uomo libero ma non pot\u00e9 esercitare le proprie funzioni diplomatiche. Il cardinale Gondi riusc\u00ec a fuggire nell'agosto 1654, dopodich\u00e9 lasci\u00f2 la Francia e ritorn\u00f2 a Roma.\nCon il Portogallo.\nInnocenzo X deplor\u00f2 la rivolta scoppiata nel 1640 che port\u00f2 il Paese a staccarsi dalla Corona di Spagna ed a riacquistare l'indipendenza. Nel 1648 il pontefice si rifiut\u00f2 di riconoscere il titolo di Giovanni IV di Braganza, che si era autoproclamato re del Portogallo. Inizialmente non conferm\u00f2 le nomine vescovili effettuate dal monarca per riguardo verso la Spagna. Solo in un secondo tempo firm\u00f2 le bolle di conferma.\nCon la Spagna.\nNel luglio 1647 scoppi\u00f2 una rivolta a Napoli, citt\u00e0 sottoposta al governo del vicer\u00e9 spagnolo Rodrigo Ponce de Le\u00f3n. Il pontefice volle essere tenuto costantemente aggiornato sulle vicende. La Francia temette che Roma intervenisse militarmente, ma il re di Spagna anticip\u00f2 tutti facendo occupare Napoli dalle truppe spagnole.\nCon l'Inghilterra.\nNel 1641 era iniziata una guerra civile in Irlanda. Nell'isola la situazione era molto instabile. Il pontefice ascolt\u00f2 i consigli del francescano Luca Wadding. Fu Wadding a suggerire a Innocenzo X il nome del nuovo nunzio apostolico: Giovanni Battista Rinuccini. Rinuccini giunse sull'isola nel novembre 1645; nel frattempo da Roma fece arrivare armi e munizioni per le truppe della Confederazione di Kilkenny.\nNel 1646 il generale irlandese Owen Roe O'Neill, con i rifornimenti forniti dal nunzio, attacc\u00f2 l'esercito di protestanti (\"Covenanter\") scozzesi, guidato da Robert Monro. Il 5 giugno 1646 lo sconfisse nettamente nella battaglia di Benburb sul fiume Blackwater, dove quasi 3.000 scozzesi furono uccisi o catturati.\nNel 1649 inizi\u00f2 la guerra di conquista dell'Irlanda da parte dell'Inghilterra. Attraverso attacchi militari seguiti da massacri della popolazione, il conflitto si concluse nel 1653 con la vittoria definitiva dei britannici, guidati dal comandante Oliver Cromwell. Sull'onda della conquista dell'isola, tutte le terre di propriet\u00e0 dei cattolici furono confiscate (\"Act for the Settlement of Ireland\" del 1652), la professione della fede cattolica fu messa fuori legge, e addirittura furono poste taglie sui presbiteri. Ciononostante l'Irlanda rimase una nazione cattolica poich\u00e9 la stragrande maggioranza dei suoi abitanti si rifiut\u00f2 di abbandonare la propria fede religiosa.\nContrasto all'espansionismo ottomano.\nIl pontefice finanzi\u00f2 la Polonia e la Repubblica di Venezia nelle loro guerre contro i Turchi Ottomani. Nel 1644 i Turchi, rompendo una tregua che durava dal 1572 (battaglia di Lepanto) assaltarono l'isola di Creta, riuscendo a strappare a Venezia la fortezza di Canea, nell'ovest dell'isola. I veneziani organizzarono la difesa dell'isola, ma le loro forze erano inferiori a quelli degli assalitori. Il papa intervenne in loro aiuto: il pontefice assegn\u00f2 un sussidio di 100.000 scudi d'oro sulle rendite annuali di tutte le chiese, monasteri e benefici ecclesiastici situati nella Repubblica. Il sussidio fu rinnovato per pi\u00f9 anni. Poi Innocenzo X si rivolse alle potenze cattoliche per costituire una Lega Santa, ma non ottenne l'aiuto sperato. Nel 1669 i Turchi conquistarono l'isola.\nLa seconda guerra di Castro.\nNel 1649 scoppi\u00f2 la seconda guerra di Castro, provocata dall'omicidio di monsignor Cristoforo Giarda, vescovo di Castro, che ebbe, forse, per mandante il duca Ranuccio II Farnese. L'esercito pontificio invase il ducato e, dopo un breve assedio, rase al suolo la citt\u00e0. \nIl Ducato fu incamerato nei dominii della Santa Sede.\nGoverno dello Stato Pontificio.\nL'azione legale contro i Barberini.\nSubito dopo la sua elezione, Innocenzo X intraprese un'azione legale contro la famiglia Barberini per malversazione di denaro pubblico. Taddeo Barberini, Capitano generale della Chiesa, aveva ricevuto dalla Camera Apostolica 5.000 scudi, altri 8.000 se ne era procurati sotto i benefici vacanti, 5.000 sui titoli delle conquiste e 2.000 dalla rendita degli uffici, senza contare palazzi, opere d'arte ed oggetti preziosi. Inoltre, tra il 1641 e il 1643 il predecessore Urbano VIII (anch'egli appartenente alla famiglia Barberini) aveva voluto una guerra per impossessarsi del Ducato di Castro (un piccolo Stato dell'Alto Lazio). L'esito era stato disastroso. Innocenzo X istitu\u00ec una commissione per indagare sugli arricchimenti illeciti del casato Barberini e per accertarne le responsabilit\u00e0 nell'errata conduzione del conflitto.\nPrevedendo una possibile condanna, i cardinali Taddeo e Antonio Barberini fuggirono in Francia, dove trovarono un potente protettore nel cardinale Mazzarino. Per tutta risposta, Innocenzo X confisc\u00f2 le loro propriet\u00e0 nello Stato Pontificio (3 febbraio 1646). Intervenne il cardinale anziano Francesco Barberini, che aveva avuto il giovane Pamphilj al suo servizio all'inizio della carriera. Con la sua mediazione, nel 1648 la famiglia Barberni rientr\u00f2 in possesso dei propri beni. Cinque anni pi\u00f9 tardi il pontefice si riconcili\u00f2 con i due cardinali fuggiaschi, che cos\u00ec poterono rientrare a Roma.\nPolitica penitenziaria.\nInnocenzo X avvi\u00f2 una riforma carceraria, mirante alla riunificazione delle carceri romane e dei relativi tribunali. Tent\u00f2 dapprima di migliorare le carceri gi\u00e0 esistenti, poi si risolse a costruire un nuovo penitenziario con criteri pi\u00f9 moderni. Le Carceri nuove furono costruite tra il 1652 e il 1657; successivamente vi furono trasferiti i detenuti di Tor di Nona, che venne chiuso definitivamente.\nOpere realizzate a Roma.\nIl capolavoro urbanistico di Innocenzo X fu la sistemazione di Piazza Navona, iniziata nel 1647 con il posizionamento dell'obelisco ritrovato nel Circo di Massenzio sulla Via Appia.\nNel 1650 il papa band\u00ec una gara d'appalto per la costruzione della Fontana dei Quattro Fiumi. Il progetto fu inizialmente affidato al Borromini, ma il Bernini, con uno stratagemma, riusc\u00ec ad aggiudicarsi il lavoro. Egli fece recapitare a Donna Olimpia (Olimpia Maidalchini, ascoltata consigliera del pontefice) un modellino d'argento della fontana con grotte, leoni, palme e sopra l'obelisco. Il Pontefice, vedendo \"per caso\" il modellino, ne rimase entusiasta e gli affid\u00f2 i lavori.\nLa Fontana, pagata con i proventi delle tasse sul pane, sul vino e su altri generi di consumo, fu inaugurata nel 1651.\nNel 1653 il Bernini modific\u00f2 una delle tre fontane monumentali che ornano la piazza: la fontana progettata nel 1575 da Giacomo Della Porta. Fu aggiunto un delfino che reggeva, sulla coda alzata, una lumaca, ma la figura non piacque e quindi fu sostituita dal busto di un africano che accarezza un delfino. Per questo motivo la fontana si chiama oggi Fontana del Moro. La terza fontana non fu toccata.\nLe altre opere portate a termine a Roma durante il pontificato di Innocenzo X furono le seguenti:\nInoltre il pontefice decise la completa riedificazione della Basilica di San Giovanni in Laterano. Il progetto si rivel\u00f2 ambizioso e si protrasse a lungo.\nFurono eseguiti nuovi lavori sui seguenti monumenti: Castel Sant'Angelo, Palazzo Pontificio di Castel Gandolfo e Fontana del Moro.\nFu avviata l'edificazione della Chiesa di Sant'Agnese in Agone, di Palazzo di Montecitorio e delle Carceri nuove.\nLa famiglia Pamphilij, durante il suo pontificato, edific\u00f2 fuori dalle mura gianicolensi una villa circondata da un grande parco, nota oggi come Villa Doria Pamphilj.\nNello stesso periodo nacque la Galleria Doria Pamphilj, collezione privata di opere d'arte.\nDiego Vel\u00e1zquez esegu\u00ec nell'Anno santo 1650 un famoso ritratto del pontefice (oggi conservato nella Galleria Doria Pamphilj). Alessandro Algardi scolp\u00ec una statua (1649-50, custodita nel Palazzo dei Conservatori); Gian Lorenzo Bernini scolp\u00ec due busti di Innocenzo X (oggi conservati nella Galleria Doria-Pamphilj).\nIl pontefice nomin\u00f2 il famoso umanista tedesco Luca Olstenio sovrintendente alla Biblioteca Vaticana.\nMorte e sepoltura.\nInnocenzo X si ammal\u00f2 nell'agosto 1654 e mor\u00ec il 7 gennaio 1655 a Roma. Per l'avarizia dei parenti, il cadavere del Pontefice rimase per un giorno in una stanza e, solo grazie alla generosit\u00e0 del maggiordomo Scotti, che fece costruire una povera cassa, e del canonico Segni, che spese cinque scudi per la sepoltura, Innocenzo pot\u00e9 essere inumato nella basilica patriarcale del Vaticano. In seguito, i suoi resti vennero traslati nella tomba fatta costruire dal nipote Camillo e dal pronipote Giovanni Battista nella chiesa di Sant'Agnese in Agone, che si affaccia su Piazza Navona. Il suo monumento \u00e8 posizionato sopra l'ingresso, mentre la sepoltura vera e propria \u00e8 collocata nella cripta di famiglia annessa alla medesima chiesa.\nConcistori per la creazione di nuovi cardinali.\nInnocenzo X consacr\u00f2 40 cardinali nel corso di otto distinti concistori. Tra essi, i futuri pontefici Alessandro VII, Alessandro VIII e Innocenzo XI.\nNel 1654 istitu\u00ec il titolo cardinalizio di Sant'Agnese fuori le mura.\nBeatificazioni e canonizzazioni del pontificato.\nPapa Innocenzo X proclam\u00f2 cinque beati. Non celebr\u00f2 canonizzazioni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67032", "revid": "599013", "url": "https://it.wikipedia.org/wiki?curid=67032", "title": "Merenra II", "text": "Biografia.\nFiglio di Pepi (II) e della regina Neith, Merenra Djefaemsaf, il nome Horo completo \u00e8 sconosciuto, sal\u00ec al trono probabilmente in et\u00e0 gi\u00e0 avanzata a causa del lungo regno del padre.\nDel suo breve regno non si conosce praticamente nulla se non che la tendenza centrifuga dei nomarchi dell'Alto Egitto si rafforz\u00f2 ulteriormente.\nL'indebolimento del potere centrale permise ai beduini del Sinai di riprendere le loro scorrerie nelle terre del delta del Nilo.\nGli studiosi concordano comunque nel ritenere che Merenra II sia rimasto sul trono per un anno e un mese.\nLo storico greco Erodoto riporta la tradizione che vorrebbe questo sovrano spodestato ed ucciso da una congiura di palazzo organizzata da un gruppo di nobili che poi sarebbero stati eliminati a loro volta da Nitocris identificabile con la sorellastra di Merenra Nitokerty che gli succedette sul trono."}
{"id": "67043", "revid": "599013", "url": "https://it.wikipedia.org/wiki?curid=67043", "title": "Nitocris", "text": "Il suo nome si trova nelle \"Storie\" di Erodoto e nelle epitomi degli \"Aigyptiak\u00e0\" del sacerdote ellenistico Manetone, ma la sua effettiva esistenza \u00e8 oggetto di dibattito, mancando completamente fonti o reperti originali egizi che la riguardino. Se realmente esistita, potrebbe essere stata una sorella o sorellastra del faraone Merenra II (che ebbe un regno forse brevissimo intorno al 2200 a.C.) e una figlia del faraone Pepi II (ca. 2278 - 2216/2184 a.C., dibattuto) e della regina consorte Neith.\nAntiche testimonianze e dubbi sulla storicit\u00e0.\nErodoto.\nStando alla testimonianza di Erodoto (\"Storie\" II, 100), la regina avrebbe invitato gli assassini di suo fratello, definito \"Re d'Egitto\" e mai chiamato per nome, a un banchetto per poi ucciderli, facendo inondare la stanza in cui si trovavano dalle acque del Nilo:\nManetone.\nSesto Giulio Africano invece afferma, riassumendo i perduti \"Aigyptiak\u00e0\" di Manetone, che sarebbe Nitocris la costruttrice della \"terza piramide\", cio\u00e8 quella comunemente nota come piramide di Micerino, a Saqqara: gli storici e gli archeologi moderni ne attribuiscono invece l'edificazione al faraone Micerino della IV dinastia egizia, figlio di Chefren.\nManetone fu probabilmente tratto in inganno dalla somiglianza tra il \"nome regale\" di Nitocris, \"Menkara\", e il nome originario di Micerino, \"Menkaura\". Nitocris sarebbe quindi il primo sovrano egizio di sesso femminile tramandato dalle fonti antiche, greche ed ellenistiche; non si sa come potrebbe essere giunta al trono, se per matrimonio o assumendo direttamente le prerogative reali in quanto successore del fratello. Altre regine egizie che regnarono personalmente furono Nefrusobek (XII dinastia), Hatshepsut (XVIII dinastia, unica in tutta la storia egizia a regnare come faraone, con titoli maschili) e Tausert (XIX dinastia).\nDibattito sulla sua effettiva presenza in fonti egizie.\nNitokerty/Nitocris non \u00e8 menzionata in alcuna iscrizione originale dell'Egitto antico, anche se alcuni ritengono che un nome illeggibile nella lista reale di Abido sia il suo. Non esistono comunque monumenti col suo nome. Un'opinione piuttosto diffusa fra gli egittologi tende a escludere che Nitocris sia realmente esistita. Si \u00e8 a lungo pensato che sia il suo il nome \"Nitokerty/Nitiqreti\" (\"nt-\u1ec9qrt\u1ec9\") che compare in uno dei molti frammenti che compongono il Papiro dei Re conservato al Museo Egizio di Torino, ascrivibile cronologicamente alla XIX dinastia egizia. Si \u00e8 ritenuto che il lacerto su cui appare \"nt-\u1ec9qrt\u1ec9\" appartenesse alla posizione dei re della VI dinastia egizia, risultando cos\u00ec una conferma delle testimonianze di Erodoto e Manetone. Tuttavia, analisi microscopiche del Papiro di Torino suggeriscono che il brandello col nome sarebbe stato collocato erroneamente fra i re della VI dinastia, e che si tratterebbe in realt\u00e0 di una trascrizione imprecisa del \"praenomen\" del faraone Netjerkara (\"ntr k3 r\u055a\") chiamato anche \"Nitokerty Siptah,\" della VIII dinastia egizia, il quale nella lista reale di Abido \u00e8 posto come successore di Merenra II: la posizione tradizionalmente attribuita proprio alla regina Nitocris (la VII dinastia egizia si \u00e8 rivelata inesistente, nata da un errore nelle antiche descrizioni della cronologia egizia). "}
{"id": "67048", "revid": "2145227", "url": "https://it.wikipedia.org/wiki?curid=67048", "title": "Papa Alessandro VII", "text": "Biografia.\nFabio Chigi nacque a Siena dal conte Flavio Chigi Ardenghesca e da Laura Marsigli, settimo di undici figli. I Chigi erano una nota famiglia di banchieri toscani; suo padre era discendente di Agostino Chigi e nipote di Papa Paolo V. Fabio ricevette un'ottima istruzione da un precettore privato, sotto la supervisione della madre. Poi studi\u00f2 all'Universit\u00e0 di Siena, dove consegu\u00ec tre lauree (la prima \"in utroque iure\", poi in filosofia e in teologia), conseguendo un vasto sapere che spaziava dalla letteratura alla filosofia, dalla storia locale all'architettura. Fin da giovane mostr\u00f2 spiccate doti religiose e letterarie, essendo descritto come austero e zelante nella fede. Dopo la laurea, conseguita nel 1626, si trasfer\u00ec a Roma, dove avvi\u00f2 la carriera nella Curia (dicembre 1626).\nA Roma Fabio Chigi ebbe modo di conoscere alcuni tra i migliori intellettuali dell'epoca, tra cui Celso Cittadini e Giovanni Battista Borghese (circa 1554/55 \u2013 1609). Frequent\u00f2 le accademie dei Lincei, dei Virtuosi e degli Umoristi e personaggi quali Agostino Mascardi e Giovanni Ciampoli.\nInizi\u00f2 la carriera diplomatica nel 1629, inviato da Urbano VIII come vice legato di Giulio Cesare Sacchetti a Ferrara; seguirono le sedi di Malta (dove svolse l'incarico di inquisitore) e Colonia.\nNel dicembre 1634 fu ordinato sacerdote. Nominato vescovo di Nard\u00f2; rimase nella diocesi fino al 1639, quando fu nominato nunzio straordinario a Colonia. Il Chigi rappresent\u00f2 la Santa Sede alle trattative di pace tra le potenze coinvolte nella Guerra dei Trent'anni, che portarono ai Trattati di Westfalia. Davanti ai monarchi europei espresse apertamente le proprie opinioni contrarie alle modalit\u00e0 del trattato e si rifiut\u00f2 di firmarlo, in quanto contrario agli interessi della Chiesa.\nCreato cardinale nel concistoro del 19 febbraio 1652, papa Innocenzo X lo nomin\u00f2 Segretario di Stato.\nFabio Chigi fu autore di una raccolta di poesie in latino, \"Philomathi Musae iuveniles\". Furono date alle stampe a Colonia nel 1645 e poi a Parigi nel 1656 sotto il titolo di \"Philomathi Labores Juveniles\".\nIl conclave del 1655.\nFabio Chigi fu eletto pontefice in Palazzo Vaticano il 7 aprile 1655 e fu consacrato il 18 aprile dal cardinale Giangiacomo Teodoro Trivulzio.\nIl conclave si apr\u00ec il 18 gennaio; all'ultima votazione parteciparono 64 cardinali. Durato pi\u00f9 di tre mesi, fu il conclave pi\u00f9 lungo degli ultimi cento anni. I cardinali formarono quattro gruppi: uno guidato da Francesco Barberini, poi i due tradizionali gruppi: spagnolo (guidato da Carlo di Ferdinando de' Medici, cardinale decano) e francese (condotto da Rinaldo d'Este) e infine un gruppo di cardinali indipendenti (cio\u00e8 non legati ad alcun monarca), guidato da Decio Azzolini.\nInizialmente prevalse il partito spagnolo, perch\u00e9 pi\u00f9 numeroso ed attivo e composto da cardinali appartenenti a famiglie potenti (come quelle dei Medici, dei Colonna, dei Caraffa, dei Capponi, dei Trivulzio). Spagna e Francia si scontrarono sulla nomina di Giulio Cesare Sacchetti: voluto dai francesi fu bloccato dagli spagnoli, che opposero il veto. Lo stallo tra le due potenze perdur\u00f2 per molte settimane, finch\u00e9 il gruppo dei cardinali indipendenti si schier\u00f2 per Fabio Chigi, risultando decisivo per la sua elezione.\nProbabilmente il nuovo papa assunse il nome pontificale di Alessandro dietro suggerimento del cardinale Barberini (determinante per la sua elezione), che gli sugger\u00ec di ispirarsi a Papa Alessandro III (1159-1181).\nIl pontificato.\nRelazioni con le istituzioni della Chiesa.\nDecisioni generali ecclesiastiche.\nSubito dopo la propria elezione, il 14 maggio 1655 Alessandro VII indisse un giubileo universale per un saggio governo (costituzione apostolica \"Unigenitus\"). Un secondo giubileo fu proclamato il 21 luglio 1656 per invocare il soccorso divino (costituzione \"E Suprema\"); un terzo, con le stesse intenzioni, fu indetto il 26 febbraio 1663.\nUna delle prime decisioni del nuovo pontefice fu quella di abolire i privilegi dei familiari degli stessi pontefici. Alessandro VII viet\u00f2 ai parenti persino di fargli visita a Roma; ma nel concistoro del 24 aprile 1656, annunci\u00f2 che il fratello e i nipoti lo avrebbero raggiunto a Roma per assisterlo.\nNel 1655 assegn\u00f2 al \"Magister Sacri Palatii\", il prelato che aveva il compito di espungere dai libri le parti non conformi alla dottrina cattolica, il grado di uditore di Rota.\nCon la costituzione \"Cum inter coeteras\" (15 giugno 1659) il pontefice istitu\u00ec il Collegio dei referendari della Segnatura. La carica di referendario di Segnatura costitu\u00ec, a partire da quell'epoca, il primo gradino della prelatura da cui si ascese ai gradi superiori.\nNel 1662 Alessandro VII stabil\u00ec che, prima della nomina, i vicari dovessero sottoporsi a un esame tenuto alla presenza di tre esaminatori (prelati superiori). Inoltre stabil\u00ec l'obbligo della laurea in diritto civile e canonico per accedere alla prelatura.\nOrdini e Istituti religiosi.\nRiform\u00f2 le costituzioni dell'Ordine (breve \"In suprema\", 19 aprile 1666), ponendo fine a dispute che si trascinavano da decenni e che avevano diviso l'Ordine. Il pontefice unific\u00f2 la disciplina, salvo il conferimento di una certa autonomia alla Stretta Osservanza.\nTrasfer\u00ec la sede del capitolo generale dell'Ordine da Milano a Roma.\nRicostitu\u00ec la congregazione delle scuole pie dell'Ordine (breve \"Dudum\" del 24 gennaio 1656).\nConferm\u00f2 i privilegi accordati dal predecessore Alessandro VI (1492-1503).\nSoppressioni.\nNel 1656 soppresse l'ordine dei Padri cruciferi a causa della rilassatezza dei loro costumi.\nRelazioni con le Chiese orientali.\nNel 1661 Alessandro VII indirizz\u00f2 una lettera allo sci\u00e0 di Persia Abbas II e al Patriarca di Babilonia dei Caldei Shimun XII, assicurando l'aiuto del vescovo latino di Ispahan in favore dei cattolici caldei sudditi del monarca persiano.\nDecisioni in materia dottrinale.\nAlessandro VII ribad\u00ec la condanna del giansenismo, in continuit\u00e0 con i suoi predecessori Urbano VIII (bolla \"In eminenti\") ed Innocenzo X (bolla \"Cum occasione\"). Firm\u00f2 la bolla \"Ad sacram beati Petri sedem\" sulle cinque proposizioni eretiche contenute nell\"Augustinus\" di Giansenio (16 ottobre 1656). Successivamente l'assemblea generale del clero francese, con l'approvazione del pontefice e di re Luigi XIV, approv\u00f2 un formulario di sottomissione. Per\u00f2 la decisione non sort\u00ec gli effetti sperati. Nove anni dopo la prima bolla il pontefice intervenne nuovamente: con la \"Regiminis Apostolici \" (15 febbraio 1665) ordin\u00f2 al clero francese di riconoscere la condanna. Il 18 gennaio 1667 il pontefice denunci\u00f2 cinque vescovi che non si erano uniformati alla condanna pontificia.\nNel 1665, con la bolla \"Cum ad aures\" il pontefice condann\u00f2 gli orientamenti gallicani della Sorbona e del Parlamento di Parigi.\nL'8 dicembre 1661 il pontefice pubblic\u00f2 la costituzione apostolica \"Sollicitudo omnium\" con la quale rinnov\u00f2 i decreti di Sisto IV, Paolo V e Gregorio XV, gi\u00e0 favorevoli al riconoscimento dell'immacolata concezione come dogma di fede. I Domenicani, dal canto loro, fecero osservare al pontefice il fatto che l'immacolata concezione fosse gi\u00e0 un'acquisizione di tutta la cristianit\u00e0, una tradizione che si protraeva da secoli senza bisogno di una proclamazione ufficiale come dogma.\nDecisioni in materia liturgica.\nRispondendo a una richiesta dei missionari gesuiti impegnati in Cina, Alessandro VII approv\u00f2 il loro operato (decreto del 23 marzo 1656). Con la bolla \"Super Cathedram Principis Apostolorum\" (9 settembre 1659) dispens\u00f2 per un settennio il clero cinese dalla lettura di parte della liturgia delle ore in latino, che venne sostituita da preghiere in cinese (testo online).\nRispondendo a una richiesta dei Cistercensi sulla regola dell'astinenza alimentare, il pontefice conferm\u00f2 la decisione del predecessore Sisto IV (1471-1484) secondo la quale l'astinenza dalla carne non \u00e8 parte essenziale della regola monastica (novembre 1657). La controversia per\u00f2 continu\u00f2 negli anni successivi, finch\u00e9 il 26 gennaio 1662 il pontefice convoc\u00f2 l'Ordine cistercense a Roma. Nel 1666 il pontefice permise all'ordine di consumare carne tre volte alla settimana.\nNel 1660 Alessandro VII proib\u00ec la pubblicazione del \"Liber Diurnus Romanorum Pontificum\", una raccolta di atti pontifici redatti nella Cancelleria della Curia romana dal V all'XI secolo. Nel 1661 il pontefice proib\u00ec la traduzione del Messale Romano in francese.\nDecisioni in materia morale.\nNel corso del XVII secolo si svilupp\u00f2 un vasto dibattito dottrinale in materia di teologia morale. Si scontrarono due correnti: una fu definita probabilista mentre l'altra fu chiamata \u201crigorista\u201d. Il perdurare di tale antagonismo rese necessario l'intervento della Santa Sede. Il 24 settembre 1665 il pontefice autorizz\u00f2 un decreto del Sant'Uffizio in cui si dichiaravano contrarie alla morale cattolica 45 proposizioni (senza comunque fare cenno agli autori). Tra esse, la n. 14 veniva condannata sancendo che non \u00e8 sufficiente un mero atto di contrizione per lucrare l'indulgenza plenaria. Il pontefice conferm\u00f2 che \u00e8 obbligatoria la confessione, anche se il fedele si \u00e8 macchiato solamente di peccati veniali.\nL'anno seguente fu pubblicato un nuovo elenco di 17 proposizioni contenenti errori su questioni morali (18 marzo 1666).\nUn ulteriore pronunciamento, pubblicato il 6 maggio 1667, chiar\u00ec la distinzione tra la contrizione perfetta (cio\u00e8 il vero pentimento) e l'attrizione o contrizione imperfetta (cio\u00e8 determinata dalla paura della pena). La sola attrizione non \u00e8 sufficiente per l'assoluzione sacramentale.\nProvvedimenti verso gli ebrei.\nAlessandro VII eman\u00f2 quattro atti pubblici (tra bolle e costituzioni apostoliche) diretti agli ebrei: \"Verbi aeterni\" (1657) che specific\u00f2 l'applicazione del \u201cdiritto di gazag\u00e0\u201d ai cristiani neofiti; \"Ad ea per quae Christi\" (1658), espressamente dedicata al \u201cdiritto di gazag\u00e0\u201d, ovvero alle restrizioni imposte agli ebrei abitanti nel ghetto; \"Ad apostolicae dignitatis\" (1662), che ratific\u00f2 il concordato tra il collegio dei neofiti e il Collegio Germanico-Ungarico; \"Illius, qui illuminant\" (1663), sui privilegi concessi ai neofiti figli di genitori ebrei.\nRelazioni con i monarchi europei.\nRelazioni con il Sacro Romano Impero.\nDurante il pontificato di Alessandro VII divenne imperatore Leopoldo I d'Asburgo, salito al trono nel 1658. Leopoldo I condusse una guerra contro l'Impero ottomano attraverso la quale arrest\u00f2 l'espansione dei Turchi in Europa.\nRelazioni con la Francia.\nLa Francia consider\u00f2 Alessandro VII un papa \u201cspagnolo\u201d e mantenne con la Santa Sede rapporti distaccati. Il cardinale Giulio Mazzarino, ministro del re, convinse re Luigi XIV a non inviare l'usuale ambasciata di obbedienza ad Alessandro VII e, finch\u00e9 fu in vita, imped\u00ec la nomina di un ambasciatore francese a Roma, facendo gestire gli affari diplomatici dai cardinali protettori, in genere nemici personali del Papa.\nAl conclave che lo vide eletto, Alessandro VII era stato sostenuto dal cardinale Jean-Fran\u00e7ois Paul dei Gondi di Retz, arcivescovo di Parigi in esilio a Roma dal 1654. Il ministro del re, Mazzarino, che l'aveva espulso dalla Francia, mor\u00ec nel 1661, ma il cardinale di Retz non pot\u00e9 essere reintegrato nella sede di Parigi a causa, questa volta, del diniego del re che lo consider\u00f2 un cospiratore. Nel 1662 Luigi XIV impose al cardinale di rinunciare alla carica e indic\u00f2 al suo posto un prelato a lui fedele, Pierre de Marca.\nI rapporti con la monarchia francese continuarono ad essere freddi. Il 7 novembre 1659 la Francia stipul\u00f2 un trattato di pace con la Spagna (Trattato dei Pirenei); le due potenze non presero in considerazione le richieste del Papa.\nNel 1662 avvenne l'incidente che port\u00f2 allo scioglimento della Guardia corsa papale.\nIl 20 agosto di quell'anno i soldati della Guardia corsa vennero alle mani con i soldati francesi incaricati della protezione dell'Ambasciata di Francia a Roma. Furono sparati dei colpi d'arma da fuoco contro la carrozza dell'ambasciatore, Carlo III di Cr\u00e9quy, causando anche una vittima. Qualche tempo prima i soldati della Guardia corsa avevano effettuato l'arresto di un malfattore nei giardini della villa di Rinaldo d'Este, abate commendatario di Cluny (quindi alto esponente della Chiesa francese), non considerando affatto che si trattasse di un luogo privato. Molto adirato, l'abate aveva fatto appello ai ministri stranieri residenti a Roma per organizzare un arbitrato. Fu a questo scopo che re Luigi XIV invi\u00f2 il duca di Cr\u00e9quy come ambasciatore straordinario a Roma, accompagnato da uno stuolo di soldati. Una sera, in una taverna romana, i soldati francesi presero a male parole le guardie c\u00f3rse, facendo acuire la tensione tra le due parti. Nonostante il duca decidesse di punire gli autori dell'affronto, i c\u00f3rsi decisero di farsi giustizia da soli, il che port\u00f2 all'incidente del 20 agosto.\nAvuta notizia dell'accaduto, Luigi XIV ordin\u00f2 il rientro a Parigi del suo ambasciatore ed intim\u00f2 al nunzio Celio Piccolomini di lasciare la capitale francese: si giunse quasi alla rottura diplomatica. Da parte sua, il parlamento di Aix-en-Provence decise l'annessione di Avignone alla Francia. Successivamente le due parti raggiunsero un accordo, che fu siglato il 12 febbraio 1664 a Pisa. Il legato pontificio, cardinale Flavio Chigi, dovette scusarsi pubblicamente con Luigi XIV (29 luglio 1664); il governatore di Roma dovette recarsi a Parigi per fornire spiegazioni sull'accaduto; la Guardia c\u00f3rsa venne sciolta. Dopo tutto ci\u00f2 il re di Francia restitu\u00ec Avignone allo Stato Pontificio. \nLuigi XIV impose inoltre che il Ducato di Castro, gi\u00e0 incamerato tra i beni della Santa Sede, fosse liberato, e .\nUn'ultima conseguenza dell'incidente fu che re Luigi XIV effettu\u00f2 delle nomine vescovili senza attendere la conferma della Santa Sede.\nRelazioni con gli altri Stati italiani.\nLa Repubblica di Venezia permise ai Gesuiti di fare ritorno nel suo territorio (erano stati espulsi nel 1606). In cambio ottenne dalla Santa Sede il sostegno finanziario per continuare la guerra contro i Turchi per la difesa dell'isola di Creta.\nOpere realizzate a Roma.\nAlessandro VII \u00e8 ricordato per la sistemazione di alcune piazze monumentali di Roma: piazza del Popolo, piazza della Minerva (innalzamento dell'obelisco) e la piazza antistante il Collegio Romano. Il pontefice inoltre fece realizzare un nuovo fabbricato accanto al palazzo del Quirinale (la \u201cManica Lunga\u201d) e ordin\u00f2 il rimaneggiamento della Scala Regia del Palazzo Apostolico.\nL'opera pi\u00f9 imponente realizzata da Alessandro VII fu il colonnato di San Pietro, commissionato a Gian Lorenzo Bernini.\nLe chiese di Roma restaurate o rinnovate da Alessandro VII furono:\nAll'interno della Basilica di San Pietro il pontefice fece realizzare: una composizione che racchiudesse e proteggesse la Cattedra di San Pietro; una nuova \u201ccattedra\u201d per alloggiarvi la sedia gestatoria, trono mobile considerato il simbolo della successione apostolica. Il Bernini fu incaricato dei lavori. La cattedra, in bronzo, fu collocata nella nicchia al centro del coro di San Pietro.\nSono noti due ritratti del pontefice: un busto di Domenico Guidi e un dipinto di Giovan Battista Gaulli.\nAlessandro VII fece demolire l'arco trionfale di epoca romana che chiudeva la piazza del Pantheon perch\u00e9 fatiscente.\nAlessandro VII fu il primo pontefice a soggiornare regolarmente, una volta in primavera e una volta in autunno, nel Palazzo Pontificio di Castel Gandolfo.\nNel 1661, quando Ariccia pass\u00f2 dal dominio dei Savelli a quello dei Chigi, Alessandro si impegn\u00f2 in un importante intervento di restauro del borgo, avvalendosi della preziosa collaborazione del Bernini e del suo giovane assistente Carlo Fontana. Di particolare interesse furono il progetto di restauro del palazzo e la creazione della Collegiata di Santa Maria dell'Assunta.\nPatrono di arti e scienze.\nAlessandro VII incoraggi\u00f2 l'architettura e le arti in genere, divenendo uno dei pontefici pi\u00f9 attivi nel compiere il rinnovamento della citt\u00e0 di Roma, e a lui si devono molte delle opere in stile barocco della citt\u00e0 eterna. Oltre al Bernini, Alessandro VII fu committente di opere di Pietro da Cortona, Claudio Lorenese, Carlo Maratta, Giovanni Francesco Grimaldi e Pierre Mignard. Nomin\u00f2 patrono delle arti l'abate Ferdinando Ughelli.\nIl pontefice fond\u00f2 la biblioteca dell'Universit\u00e0 di Roma La Sapienza. Fu inaugurata nel 1670 con il nome di Biblioteca Alessandrina. \nNel 1656 nomin\u00f2 docente di Lingua araba dell'Universit\u00e0 di Roma il noto orientalista Ludovico Marracci.\nMorte e sepoltura.\nAlessandro VII, afflitto da marzo 1667 da gravi problemi di salute, mor\u00ec a Roma il 22 maggio 1667.\n\u00c8 sepolto nella Basilica di San Pietro. Il monumento sepolcrale a lui dedicato fu realizzato dal suo artista prediletto, Gian Lorenzo Bernini.\nConcistori per la creazione di nuovi cardinali.\nPapa Alessandro VII durante il suo pontificato ha creato 38 cardinali nel corso di sei distinti concistori.\nInoltre nomin\u00f2 il fratello Mario comandante delle guardie papali di Roma; il figlio di Mario, Flavio Chigi, fu nominato cardinale da Alessandro VII nel 1657. Durante il suo pontificato l'amministrazione venne messa ampiamente nelle mani dei suoi parenti e il nepotismo divenne ammantato di lusso, come non mai nel periodo dei papati barocchi: egli diede loro gli incarichi civili ed ecclesiastici pi\u00f9 remunerativi nonch\u00e9 palazzi e propriet\u00e0 principesche.\nBeatificazioni e canonizzazioni del pontificato.\nAlessandro VII celebr\u00f2 quattro canonizzazioni; proclam\u00f2, oltre a Francesco di Sales, tre beati.\nInoltre il pontefice fece includere il nome del beato Raimondo Nonnato (proclamato santo nel 1669) nel Martirologio Romano.\nDiede inizio a una pratica poi confermata dai suoi successori, ovvero quella di solennizzare nella Basilica Vaticana le beatificazioni dei Servi di Dio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67049", "revid": "2145227", "url": "https://it.wikipedia.org/wiki?curid=67049", "title": "Papa Clemente IX", "text": "Data la brevit\u00e0 del suo pontificato, Clemente IX non pot\u00e9 incidere nella politica pontificia, tuttavia, il suo periodo presso la Curia romana fu molto fecondo. Giulio Rospigliosi viene ricordato anche per la sua opera di librettista e per il suo contributo nella determinazione dei gusti e degli orientamenti del melodramma romano del Seicento.\nBiografia.\nGiulio Rospigliosi nacque a Pistoia dal nobile Girolamo Rospigliosi e da Maria Caterina Rospigliosi, primo di quattro figli. La famiglia Rospigliosi, proveniente da Pistoia e di antiche origini lombarde, inserita nel patriziato cittadino, era imparentata con le pi\u00f9 importanti famiglie locali (tra cui Panciatichi, Cellesi, Sozzifanti e Banchieri). Giulio inizi\u00f2 a studiare nella citt\u00e0 natia dove, non ancora quattordicenne, ricevette la tonsura e gli ordini minori dal vescovo Alessandro del Caccia. Il 14 marzo 1614 si trasfer\u00ec al Seminario di Roma. Frequent\u00f2 le lezioni del Collegio Romano retto dai Gesuiti; ebbe come precettori personaggi del calibro di Tarquinio Galluzzi, Famiano Strada, Alessandro Donati, Bernardino Castelli e Bernardino Stefonio. Si iscrisse quindi all'Universit\u00e0 di Pisa (1618), dove si laure\u00f2 in teologia, in filosofia e \"in utroque iure\" (1623). Fu membro dell'Accademia degli Svegliati.\nNel 1624 torn\u00f2 a Roma ed entr\u00f2 al servizio del cardinale Antonio Barberini seniore, fratello di Urbano VIII. Una volta entrato al servizio del nobile cardinale, i suoi rapporti con questa famiglia compresero il Papa, i cardinali Antonio Barberini iuniore e Francesco Barberini ed il prefetto di Roma, Taddeo Barberini. Da questi personaggi, il futuro papa impar\u00f2 le regole della vita di Curia ed impar\u00f2 a conoscere i problemi della politica europea.\nIn questo periodo Giulio Rospigliosi divenne uno degli autori pi\u00f9 in vista del teatro musicale romano. Fu autore, infatti, dei libretti, in versi, dei seguenti melodrammi: \"Sant'Alessio\"; \"Erminia sul Giordano\" (ispirata alla \"Gerusalemme liberata\"); \"Didimo e Teodora\" (ispirato alla vita dei due santi martirizzati nel IV secolo); \"Egisto\" o \"Chi soffre speri\".\nGrazie, anche, alla vicinanza con Urbano VIII Barberini, Giulio Rospigliosi inizi\u00f2 a scalare tutti i gradini della carriera curiale, fino alla nomina a nunzio apostolico in Spagna. Il successore di Urbano VIII, Innocenzo X (1644-1655), fu invece uno strenuo avversario della famiglia Barberini. Giulio Rospigliosi quindi non si mosse da Madrid in attesa degli eventi.\nTornato a Roma nel 1653, inizi\u00f2 a pensare di ritirarsi nella sua Pistoia, ma nel 1655 l'elezione di Alessandro VII determin\u00f2 una svolta nella sua carriera. Ottenne il prestigioso incarico di Cardinale segretario di Stato e, nel concistoro del 9 aprile 1657, fu creato cardinale presbitero. Nel suo nuovo incarico si guadagn\u00f2 la stima e la benevolenza sia della Curia sia della Francia (la stima spagnola se l'era guadagnata nel periodo di nunziatura).\nCon il ritorno a Roma dei Barberini, che nel frattempo erano stati perdonati, Rospigliosi torn\u00f2 ad occuparsi di librettistica e fece debuttare nuove opere (sia sacre che profane), scegliendo personalmente i compositori cui affidarle. Durante il suo soggiorno spagnolo, durato quasi 10 anni, era venuto in contatto con l'operistica locale. Nella seconda parte della sua carriera operistica apport\u00f2 una svolta radicale alla librettistica e introdusse, nel teatro musicale italiano, innovazioni apportate nel \"Siglo de Oro\" dall'altro versante dei Pirenei:\nOpere.\nI libretti di Giulio Rospigliosi, ad eccezione del \"Chi soffre speri\" (Roma 1639, Stamperia della Reverenda Camera apostolica), sono tutti inediti e si ricavano dalle partiture.\nIl conclave del 1667.\nIl conclave si apr\u00ec il 2 giugno con 61 cardinali, raggiunti, in seguito, da ulteriori tre. Si concluse il 20 giugno con la partecipazione di 64 cardinali.\nDal conclave usc\u00ec papa Giulio Rospigliosi. Non fu estranea alla sua elezione l'opera del gruppo dei cardinali \u201cliberi\u201d (il cosiddetto Squadrone volante), guidato da Decio Azzolino.\nIl nuovo pontefice fu incoronato il 26 giugno nella basilica patriarcale Vaticana dal protodiacono Rinaldo d'Este.\nScelse il seguente motto: \"aliis non sibi clemens\" ('Clemente con gli altri, ma non con se stesso').\nIl pontificato.\nDecisioni in materia dottrinale.\nIl predecessore Alessandro VII aveva chiesto ai vescovi francesi di sottoscrivere una Formula di condanna pontificia delle proposizioni contenute nell'\"Augustinus\" di Giansenio. Tutti la firmarono tranne cinque episcopi. Alessandro VII voleva obbligarli ad accettare, ma Clemente IX, su suggerimento del nunzio apostolico in Francia, cardinale Pietro Bargellini, decise di adottare una linea moderata. Si arriv\u00f2 ad un compromesso con l'episcopato francese: la sottoscrizione del Formulario rimaneva obbligatoria, ma era consentito mantenere un \u201csilenzio deferente sulle questioni di fatto\u201d (detto anche \u201csilenzio ossequioso\u201d). Nel 1668 Clemente IX proclam\u00f2 la fine del dissidio e la raggiunta \u201cPace della Chiesa\u201d. I cinque vescovi dissenzienti sottoscrissero la Formula, esprimendo tuttavia la loro vera convinzione a voce e in un protocollo segreto. Clemente IX si ritenne soddisfatto della dichiarazione ufficiale e pubblic\u00f2 la bolla \"Venerabilis Frater\" (19 gennaio 1669), conosciuta come \"Pax Clementina\".\nRelazioni con i monarchi europei.\nClemente IX riusc\u00ec a continuare nella lotta al giansenismo senza pregiudicare i rapporti con la Corona; anzi essi migliorarono apprezzabilmente. Il pontefice promise una contropartita a Luigi XIV, che acconsent\u00ec alle nomine dei sacerdoti nei territori di nuova colonizzazione da parte della Santa Sede.\nIl pontefice fece dono della rosa d'oro a Maria Teresa d'Asburgo, regina consorte di Francia.\nNel 1666 il re del Portogallo Alfonso VI di Braganza si spos\u00f2 con Maria Francesca di Savoia-Nemours. Un anno dopo, per\u00f2, la consorte chiese l'annullamento delle nozze. Nel 1668 Clemente IX sanc\u00ec la nullit\u00e0 del matrimonio. \nNello stesso anno 1668 Spagna e Portogallo firmarono il Trattato di Lisbona, che pose fine alla guerra iniziata con la dichiarazione d'indipendenza portoghese del 1640. Per tutti i 28 anni di durata della guerra la Santa Sede aveva rinunciato a nominare nuovi vescovi. Nel 1669 Clemente IX effettu\u00f2 le prime nomine.\nLa guerra contro i Turchi.\nDal 1645 la Repubblica di Venezia era in guerra contro l'Impero Ottomano. Nel 1650 i Turchi iniziarono l'assedio dell'isola di Creta, ultimo baluardo veneziano nel Mediterraneo orientale. Gli ottomani avevano gi\u00e0 conquistato la Moravia e la Slesia, deportando e rivendendo come schiavi almeno 80.000 cristiani.\nIl Papa invi\u00f2 ai veneziani aiuti in denaro, uomini e navi. Inoltre, cerc\u00f2 di comporre i dissidi tra Spagna e Francia in modo da creare un fronte cristiano compatto. La Francia mand\u00f2 una piccola flotta ed un esercito, mentre la Spagna non rispose all'appello del pontefice. Le due spedizioni militari del 1668 e del 1669, guidate dal nipote del Papa, Vincenzo Rospigliosi, non approdarono a nulla e la fortezza di Candia cadde il 6 settembre 1669. La Santa Sede rinunci\u00f2 a riscuotere parte del credito concesso a Venezia.\nGoverno dello Stato Pontificio.\nClemente IX eman\u00f2 provvedimenti economici e fiscali in favore dei consumi, del commercio e delle manifatture. Abol\u00ec la tassa sul macinato (introdotta dal predecessore Alessandro VII), incentiv\u00f2 l'industria lanaria e la libera circolazione delle granaglie. a far pagare 800 scudi agli Ebrei del ghetto al Ponte dei Quattro capi, lungo il Tevere.\nMecenatismo.\nClemente IX, in controtendenza rispetto ai suoi predecessori, non volle mettere il proprio nome sulla facciata degli edifici che fece erigere o restaurare.\nIl pontefice fece erigere a Roma la chiesa di Santa Maria della Visitazione e San Francesco di Sales con annesso monastero per le suore della Visitazione (1669).\nTra il 1667 e il 1669 fece collocare dieci angeli in marmo sul ponte che conduce a Castel Sant'Angelo. Da allora anche il ponte viene chiamato Sant'Angelo.\nFu committente di opere a Claude Lorrain e a Giacinto Gimignani (suo compatriota). Eseguirono il suo ritratto Carlo Maratta (conservato nella Pinacoteca Vaticana) e Giovan Battista Gaulli (conservato nella Galleria Pallavicini).\nNel paese di primitiva origine della sua famiglia, Lamporecchio, fece erigere la Villa Rospigliosi.\nMorte e sepoltura.\nUomo di profonda devozione, Clemente IX visse la sua missione pontificale con il massimo zelo. Fece porre un confessionale in San Pietro; ogni giorno scendeva in basilica per celebrare l'eucaristia. Quotidianamente ospitava alla sua tavola 12 poveri. Faceva spesso visita agli ammalati dell'Ospedale di San Giovanni.\nDue volte l'anno si recava al convento domenicano di Santa Sabina per gli esercizi spirituali.\nClemente IX fu colto da un colpo apoplettico nella notte tra il 25 ed il 26 ottobre 1669. L'attacco si ripet\u00e9 nella notte tra il 28 ed il 29 novembre 1669. La morte sopravvenne il 9 dicembre. Fu sepolto nella basilica di Santa Maria Maggiore a Roma. Il monumento sepolcrale fu progettato da Federigo Manni e realizzato da Carlo Rainaldi.\nConcistori per la creazione di cardinali.\nPapa Clemente IX durante il suo pontificato ha creato 12 cardinali in tre distinti concistori. Uno tra i cardinali da lui nominati divenne pontefice: non a caso prese il nome di Clemente X.\nClemente IX nomin\u00f2 cardinale il nipote Giacomo (figlio del fratello Camillo) e nomin\u00f2 generale dell'esercito il fratello Camillo Domenico Rospigliosi.\nBeatificazioni e canonizzazioni del pontificato.\nClemente IX beatific\u00f2 due servi di Dio e celebr\u00f2 due canonizzazioni. Inoltre approv\u00f2 il culto di Nicola di Fl\u00fce, eremita svizzero.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67051", "revid": "2145227", "url": "https://it.wikipedia.org/wiki?curid=67051", "title": "Papa Clemente X", "text": "Biografia.\nEmilio Bonaventura Altieri nacque a Roma il 13 luglio 1590 in un'antica famiglia nobiliare romana, gli Altieri, discendenti dal ricco speziale Alterius de Corraduciis (1321-1431), dal quale avevano preso il nome. In tempi pi\u00f9 recenti la famiglia aveva occasionalmente intrattenuto alleanze con i Colonna e con gli Orsini. Durante i precedenti papati la famiglia Altieri aveva ricevuto molti incarichi importanti e l'assegnazione di missioni delicate.\nIl padre di Emilio era Lorenzo Altieri; la madre era Vittoria Delfini, nobile veneziana. Emilio fu il terzo di sei figli. Fu battezzato nella basilica di san Marco Evangelista.\nStudi\u00f2 diritto all'Universit\u00e0 di Roma La Sapienza addottorandosi nel 1611 \"in utroque iure\". Successivamente avvi\u00f2 una promettente carriera nell'avvocatura. Negli anni seguenti decise di dedicarsi alla carriera ecclesiastica, stimolato anche dagli esempi che aveva osservato in famiglia. In questa decisione ebbe una parte non trascurabile l'ambiente della corte di Ludovico Ludovisi.\nEmilio Altieri fu ordinato sacerdote il 6 aprile 1624. Nello stesso anno Urbano VIII lo nomin\u00f2 \"auditor\" (revisore dei conti) inviandolo in Polonia, dove fu al servizio del nunzio apostolico Gianbattista Lancellotti fino al 1627. Al suo ritorno il papa lo nomin\u00f2 vescovo di Camerino. Nel 1630 Altieri celebr\u00f2 il sinodo diocesano (gli atti furono pubblicati nell'anno successivo (\"Constitutiones et decreta edita et promulgata in synodo diocesana Camerinensi...\", Macerata 1631).\nAltieri ricevette nuovi incarichi dal pontefice: nel 1633-1634 fu vicario di Loreto, nel 1636 fu inviato a Ravenna per organizzare le operazioni di soccorso alla popolazione, colpita dall'inondazione del Po di Primaro. Nel 1641 fu nominato governatore di Macerata. Fu nunzio apostolico nel regno di Napoli. Rimase nella capitale partenopea per otto anni. Durante tale periodo assistette suo malgrado alla rivolta capitanata da Masaniello.\nGli fu offerto un titolo cardinalizio, cui rinunci\u00f2 in favore del fratello Giambattista (luglio 1643).\nIl nuovo pontefice Alessandro VII (1655-1667) lo nomin\u00f2 nunzio in Polonia. Il successore Clemente IX (1667-1669) lo fece segretario della congregazione dei vescovi e dei membri del clero regolare. Il 29 novembre 1669 Clemente IX, pochi giorni prima della propria morte, lo fece cardinale.\nIl conclave del 1669-1670.\nClemente X fu eletto papa il 29 aprile 1670 nel palazzo Apostolico. L'11 maggio fu incoronato dal cardinale Francesco Maidalchini. Prese il nome del suo predecessore, Clemente IX. Al momento dell'elezione aveva ben 79 anni e nove mesi. Dopo di lui nessun pontefice fu eletto a un'et\u00e0 pi\u00f9 avanzata.\nParteciparono alla fase finale del conclave, iniziatosi il 20 dicembre 1669, cinquantanove cardinali, cinquantasei dei quali manifestarono la loro preferenza per il cardinale Altieri. L'elezione giunse alla quarantaduesima votazione. Durato quattro mesi, fu il conclave pi\u00f9 lungo (se si eccettua quello del 1314-1316 che elesse Giovanni XXII).\nIl Pontificato.\nRelazioni con le istituzioni della Chiesa.\nIl 19 maggio 1670 Clemente X soppresse il titolo cardinalizio di San Salvatore in Lauro e lo trasfer\u00ec a quello di San Bernardo alle Terme Diocleziane.\nClemente X conferm\u00f2 i privilegi gi\u00e0 assegnati ai seguenti ordini: Calatrava (2 marzo 1670) e Frati Minori Osservanti in Terra santa (11 giugno 1670). \nIl 2 maggio 1672 approv\u00f2 gli statuti dell'Ordine dei fratelli di Betlemme.\nIl pontefice conferm\u00f2 le esenzioni accordate al Collegio Germanico di Roma (14 gennaio 1671); conferm\u00f2 le concessioni attribuite dai suoi predecessori all'Arciconfraternita dei Cordigeri (breve \"Dudum Felicis\" del 13 luglio 1673); accord\u00f2 particolare protezione alla Unione di Nostra Signora della Carit\u00e0 (1674); infine, conferm\u00f2 le costituzioni delle suore teatine (gi\u00e0 approvate dal predecessore Gregorio XVI).\nDecisioni in materia liturgica.\nClemente X istitu\u00ec la festa degli angeli custodi, da celebrarsi ogni secondo giorno del mese di ottobre.\nCon la costituzione apostolica \"Superna magni patrisfamilias\" (21 giugno 1670) il pontefice conferm\u00f2 una prassi ormai consolidata riguardante la confessione: l'obbligo di confessione annuale al parroco si ritiene adempiuto anche quando ci si confessa a regolari o a secolari approvati. \u00c8 necessaria per\u00f2 l'autorizzazione di un vescovo locale.\nNel 1671, su istanza della regina di Spagna Maria Anna, il pontefice estese all'intera nazione spagnola la celebrazione liturgica del Santissimo Nome di Maria (17 settembre).\nIl 13 gennaio 1672 il pontefice fece pubblicare un provvedimento in materia di reliquie (\"Ex commissae nobis coelitus\"). Nel tentativo di disciplinare una materia sempre pi\u00f9 articolata e dai contorni frastagliati, affidava al cardinale vicario, Gaspare Carpegna, l'incombenza dell'estrazione e della dispensa delle reliquie. Inoltre confermava che il traffico di reliquie \u00e8 vietato, pena la scomunica. Tale provvedimento \u00e8 considerato l'atto di fondazione della \u201cCustodia delle Sacre Reliquie e dei Cimiteri\u201d.\nCon il breve \"Alias a Congregatione\" del 19 agosto 1672 consent\u00ec ai Canonici Regolari e agli Eremiti di S. Agostino di celebrare il culto dei santi Possidio e Alipio.\nNel 1674 il pontefice riconobbe la crescente devozione a Nostra Signora del Monte Carmelo e decise di estendere la sua festa (16 luglio) all'Italia meridionale, alla Spagna e alle sue colonie. Nel 1675 la festa fu ulteriormente estesa all'Austria.\nNel 1676 concesse alla diocesi di Frisinga (Baviera) la facolt\u00e0 di celebrare una festa speciale in onore della Sacra Spina il luned\u00ec successivo alla domenica della Passione.\nProib\u00ec l'usanza, diffusa soprattutto in Baviera, secondo cui il sacerdote, nella Messa pasquale, era solito includere nell'omelia il racconto di curiosit\u00e0 e facezie per suscitare l'ilarit\u00e0 nei fedeli (\"risus paschalis\").\nDecisioni in materia dottrinale.\nClemente X proib\u00ec ai missionari la pubblicazioni di libri senza l'autorizzazione della Congregazione di Propaganda Fide (16 aprile 1673).\nIl XV Giubileo.\nIl 16 giugno 1670 Clemente X indisse un giubileo straordinario per inaugurare il proprio pontificato.\nIl 5 novembre 1672 indisse un secondo giubileo straordinario per favorire l'unit\u00e0 dei monarchi cristiani contro la minaccia dei Turchi.\nNel 1675 indisse il XV giubileo ordinario. La Bolla per il Giubileo, \"Ad Apostolicae vocis oraculum\", firmata il 16 aprile 1674, fu letta il 3 maggio e fu pubblicata il successivo 23 dicembre.\nAll'apertura della Porta santa, il 24 dicembre 1674, parteciparono duecentomila persone. Assistente ai lavori fu l'architetto Gian Lorenzo Bernini. Il pontefice ordin\u00f2 al Bernini il restauro di monumenti e piazze, tra cui Piazza San Pietro. Cos\u00ec molti viaggiatori giunsero a Roma non solo per assistere al Giubileo, ma anche per visitare i monumenti restaurati in occasione dell'importante evento. Durante l'Anno Santo il Papa riconferm\u00f2 il divieto di aumentare i prezzi degli alloggi e viet\u00f2 gli sfratti. Si recarono a Roma un milione e mezzo di pellegrini.\nNei primi anni del suo pontificato era ritornata l'idea di allestire nel Colosseo spettacoli di caccia dei tori (le moderne corride), ma fu fatto notare al pontefice che il Colosseo era stato il luogo del martirio di tanti cristiani. Clemente X accolse questa argomentazione: non autorizz\u00f2 gli spettacoli e fece erigere una grande croce nel centro dell'anfiteatro. In occasione del giubileo del 1675 Clemente X vi fece apporre due iscrizioni, con le quali esortava i pellegrini a entrare, non per ammirare la grandiosit\u00e0 dell'opera romana ma per \"risvegliare nei fedeli la memoria della santit\u00e0 del luogo e della fortezza de' martiri\" e per pregare per loro.\nRelazioni con i monarchi europei.\nFrancia.\nIl pontefice chiese l'appoggio di Luigi XIV di Francia per la lotta contro l'impero ottomano, ma il re di Francia (che era alleato del Sultano) fece sapere di non voler fargli la guerra.\nNell'anno in cui Clemente sal\u00ec al Soglio pontificio (1670) il re di Francia si alle\u00f2 con il re d'Inghilterra per spartirsi la Repubblica delle Sette Province Unite, un territorio corrispondedente pressappoco agli attuali Paesi Bassi gi\u00e0 facente parte del Sacro Romano Impero e che si era reso indipendente alla fine del XVI secolo. Nel 1672 Luigi XIV e Carlo II d'Inghilterra, assieme ad alcuni principi dell'area del Reno, incrociarono le armi dando il via alla Guerra franco-olandese.\nLe due potenze ebbero facilmente ragione delle forze della piccola repubblica. Quando iniziarono le trattative di pace Clemente X ottenne che gli incontri si tenessero a Colonia (citt\u00e0 cattolica). Il pontefice incaric\u00f2 il nunzio di Bruxelles di rappresentarlo. Le sue aspettative erano di migliorare la condizione dei cattolici, una minoranza, che vivevano nella repubblica. Ma le nuove vittorie militari dei francesi spinsero gli altri Paesi europei a reagire: nel 1674 la guerra riprese, ancora pi\u00f9 cruenta di prima. L'ultimo tentativo del pontefice per avvicinare la soluzione del conflitto fu l'invio, nell'ottobre 1675, di suoi rappresentanti presso le corti europee.\nIl conflitto provoc\u00f2 un irrigidimento dei rapporti con la corona francese anche riguardo alle rispettive giurisdizioni spirituali. Sin dal Concordato di Bologna del 1516 il re di Francia aveva il diritto di assegnare in alcune diocesi le prebende divenute libere in una sede divenuta vacante (\"regalie spirituali\") e di amministrare le rendite vescovili (\"regalie temporali\"). Luigi XIV nel 1673 e nel 1675 stabil\u00ec che il diritto di regalia avesse valore su tutti i territori della Corona francese. Clemente X non protest\u00f2, di conseguenza quasi tutti i vescovi francesi si uniformarono al decreto regale. Solo i vescovi di Alet e di Pamiers (noti anche per le loro tendenze gianseniste), disubbidirono e si appellarono al Papa. Il pontefice mor\u00ec di l\u00ec a poco e lasci\u00f2 la soluzione della controversia al successore.\nPolonia.\nIl pontificato di Clemente X fu contrassegnato dall'aggravarsi del pericolo turco. Nel 1672 la Polonia si trov\u00f2 sotto l'attacco ottomano. Il papa tent\u00f2 di formare un'alleanza difensiva. Accolsero l'appello l'imperatore e i principi cattolici di Germania; la Russia, in guerra con la Confederazione polacco-lituana, stipul\u00f2 una tregua e si un\u00ec all'alleanza; Carlo XI di Svezia rispose invece di no. L'11 novembre 1673 l'esercito cristiano, guidato da Giovanni Sobieski (nominato generale della corona), riport\u00f2 una vittoria determinante sui Turchi in una battaglia sul fiume Dnjestr. Nello stesso anno moriva re Michele. Il pontefice, coinvolto nella scelta del nuovo re della Confederazione, favor\u00ec l'elezione di Giovanni Sobieski (1674). Giovanni sconfisse nuovamente i Turchi in una battaglia per la difesa di Leopoli (1675).\nNel 1671 il pontefice fece dono della Rosa d'oro alla regina consorte di Polonia, Eleonora d'Asburgo.\nGoverno dello Stato pontificio.\nClemente X nomin\u00f2 suo Segretario di Stato il cardinale Federico Borromeo (maggio 1670).\nFormarono la corte i seguenti prelati di sua fiducia:\nNel 1671, alla morte di Antonio Barberini, nomin\u00f2 il nuovo camerlengo del Sacro Collegio nella persona del cardinale Paluzzo Paluzzi Altieri (1671-1698). Nel 1673, alla morte di Federico Borromeo, nomino nuovo Segretario di Stato il cardinale Francesco Nerli (1673-1676).\nCon una costituzione pubblicata il 15 marzo 1671 il pontefice permise ai nobili dello Stato pontificio di esercitare il commercio senza pregiudizio del loro \"status\". Fino ad allora l'esercizio del commercio era considerato per i nobili una cosa riprovevole.\nNel 1674 la decisione del cardinale Altieri di imporre una nuova tassa del 3% su tutti i beni importati a Roma suscit\u00f2 le proteste degli ambasciatori di diverse nazioni. Alla richiesta di un incontro chiarificatore con il pontefice il cardinale Altieri, che aveva preso le redini del governo pontificio, imped\u00ec con un pretesto agli ambasciatori di vedere il papa. La crisi continu\u00f2 fino alla nomina del successore di Clemente X.\nA partire dal papato di Clemente X le monete battute a Roma recarono una piccola rappresentazione dello stemma del prelato incaricato della zecca; l'usanza si conserv\u00f2 fino al 1817.\nOpere realizzate a Roma.\nClemente X ordin\u00f2 la costruzione della seconda fontana di Piazza San Pietro (detta \u201cfontana gemella\u201d), che venne inaugurata il 28 giugno 1677. Inoltre fece realizzare la fontanella del Putto di Palazzo Sacchetti.\nDurante il pontificato di Clemente X venne scoperta a Roma una bellissima scultura marmorea di epoca romana. \u00c8 oggi conservata nei musei capitolini con il nome di \"Venere capitolina\".\nIl pontefice fece ampliare Palazzo Caffarelli al Campidoglio e Palazzo Altieri.\nGiovanni Battista Gaulli (1639-1709) esegu\u00ec un famoso ritratto a olio del pontefice.\nMorte e sepoltura.\nClemente X mor\u00ec all'et\u00e0 di 86 anni nel pomeriggio del 22 luglio 1676 a Roma, sofferente di gotta. Prima di lui nessun pontefice in carica aveva raggiunto la sua veneranda et\u00e0.\nFu sepolto nella Basilica Vaticana.\nConcistori per la creazione di nuovi cardinali.\nPapa Clemente X durante il suo pontificato ha creato venti cardinali nel corso di sei distinti concistori.\nClemente X, per non lasciare estinguere la propria famiglia, adott\u00f2 nel 1669 Gaspare Paluzzi Albertoni, marito della sua pronipote Laura Caterina, unica superstite del casato. Quando divenne papa impose il proprio nome e stemma a tutti i Paluzzi Albertoni. Entrarono a far parte del casato anche il padre di Gaspare, Angelo, oltre allo zio cardinale Paluzzo, che da allora si chiam\u00f2 cardinale Altieri.\nBeatificazioni e canonizzazioni del pontificato.\nClemente X celebr\u00f2 quattro beatificazioni nel corso di quattro distinte cerimonie, con le quali port\u00f2 sugli altari 22 beati. Inoltre, canonizz\u00f2 cinque beati.\nClemente X conferm\u00f2 infine il culto di San Norberto, inserendolo nel Breviario e nel Messale romano (13 settembre 1672); inser\u00ec nel Martirologio Romano il nome di papa Leone III (1673).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nPapa Clemente X nel cinema.\nNel film italiano \"Mia moglie \u00e8 una strega\", con Renato Pozzetto e Eleonora Giorgi, Pozzetto veste, all'inizio della pellicola, i panni di un cardinale della Santa Inquisizione, il cardinale Altieri, che interroga una prigioniera accusata di stregoneria (la Giorgi). Quando lei, ingannata dal fatto che lui le dice \"sar\u00f2 clemente\", gli confessa di essere una strega, il cardinale ordiner\u00e0 di condannarla a morte il giorno al rogo dicendole \u00abdomani sar\u00f2 eletto papa con il nome di Clemente X\u00bb. Tuttavia questo fatto \u00e8 storicamente impossibile, visto che Clemente X non aveva mai desiderato essere papa e non aveva mai fatto parte del Tribunale della Santa Inquisizione. Altro fatto impossibile \u00e8 dato da un'iscrizione che compare nella scena successiva, in cui si legge \u00abIl 24 aprile 1656 tale strega Finnicella venne bruciata in Campo de' Fiori\u00bb. Da ci\u00f2 si deduce che Clemente X sia stato eletto papa il 25 aprile del 1656 e non l'11 maggio del 1670. Un'incredibile coincidenza \u00e8 quella che vede la principessa di ramo cadetto Sveva Altieri interpretare, nella scena sabbatica di inizio film, una delle streghe partecipanti al rito, pur essendo essa storicamente una lontana discendente di Emilio Bonaventura Altieri, poi papa Clemente X, che, in modo fittizio, nel film \u00e8 il cardinale della Santa Inquisizione."}
{"id": "67055", "revid": "2014155", "url": "https://it.wikipedia.org/wiki?curid=67055", "title": "Guerra di successione austriaca", "text": "La guerra di successione austriaca (1740-1748), che coinvolse quasi tutte le potenze europee, scoppi\u00f2 all'ascesa al trono austriaco di Maria Teresa d'Austria, fondamentalmente a causa delle mire espansionistiche di Federico II di Prussia. Ancora non si erano spenti del tutto gli echi del conflitto legato alla successione polacca, chiuso nel 1738 con il trattato di Vienna, che un altro grande conflitto stava per travolgere l'Europa.\nNel mese di ottobre del 1740, all'et\u00e0 di 56 anni, moriva improvvisamente, privo di figli maschi, Carlo VI d'Asburgo e saliva al trono d'Austria la figlia primogenita Maria Teresa, di soli 23 anni, sposa di Francesco Stefano di Lorena. L'ascesa al trono di Maria Teresa d'Asburgo fu la scintilla che fece scoppiare il conflitto. All'inizio localizzato alla Slesia, man mano coinvolse le altre potenze per le numerose ragioni di attrito che le dividevano. La guerra dur\u00f2 8 anni: francesi, prussiani e spagnoli si contrapposero agli austriaci, alleati all'Inghilterra.\nGuerra di successione austriaca (1740-1748).\nLe disposizioni sul diritto di successione.\nNel mese di settembre del 1703, appena due anni prima della sua morte, l'Imperatore Leopoldo I d'Asburgo decise di modificare le disposizioni che regolavano il diritto di successione al trono d'Austria, introducendo criteri completamente nuovi rispetto a quanto tradizionalmente era stato sempre fatto in passato. I nuovi criteri riguardavano soltanto le norme della successione all'Arciducato d'Austria e ai suoi possedimenti, ma non la successione al titolo imperiale che era di natura elettiva.\nFino a quel momento il diritto di successione spettava soltanto agli eredi di sesso maschile, e cio\u00e8 ai discendenti maschili in linea diretta, oppure, in mancanza di figli maschi, il diritto passava ai fratelli del sovrano appena defunto, in linea collaterale e in ordine decrescente di et\u00e0. La successione per via femminile era tassativamente esclusa (tale ordinamento \u00e8 detto legge salica).\nNel nuovo statuto egli restrinse la successione ai propri figli maschi e, in prosieguo, alle figlie femmine del primo maschio, appartenenti sempre alla sua linea diretta, escludendo dalla successione, in tal modo, sia le proprie figlie femmine sia tutti i loro discendenti. Leopoldo era giunto a tanto sulla scorta dell'esperienza vissuta nella recente successione al trono di Spagna, ove, in mancanza di discendenti diretti di sesso maschile, la corona era passata ad altra dinastia in virt\u00f9 di vincoli matrimoniali, acquisiti con una discendente Asburgo di sesso femminile.\nIn altri termini, con le nuove norme intendeva evitare che gli Asburgo potessero correre il rischio che, dopo aver perduto il trono che era stato di Carlo V, potessero perdere, prima o poi, anche la corona d'Austria e i possedimenti a essa legati. In base a questa disposizione di Leopoldo, si pu\u00f2 notare quindi come egli preferisse che sul trono d'Austria sedesse un discendente diretto, anche se di sesso femminile, piuttosto che uno di linea collaterale o comunque solo parente non diretto, ancorch\u00e9 maschio.\nNel 1705 l'Imperatore Leopoldo I mor\u00ec e gli successe Giuseppe I, figlio della terza moglie di Leopoldo Eleonora, Principessa del Palatinato Neuberg. Il suo regno non ebbe lunga durata. Il 17 aprile 1711 Giuseppe mor\u00ec di vaiolo a soli 35 anni. Avendo lasciato come superstiti soltanto due figlie femmine, Maria Giuseppa e Maria Amelia, la successione al trono spett\u00f2 al fratello Carlo, che riusc\u00ec anche ad acquisire la corona imperiale con il nome di Carlo VI.\nLa Prammatica Sanzione.\nAl momento della sua ascesa al trono, per\u00f2, Carlo interpret\u00f2 il Patto di mutua successione del 1703 diversamente, rifiutando il principio della restituzione della linea di successione alla discendenza diretta del fratello, qualora egli non avesse avuto figli maschi. In altri termini era sua intenzione assicurare il diritto di successione alla sua propria discendenza diretta, a qualunque costo, anche eventualmente seguendo una linea femminile, in assenza di figli maschi.\nA tal fine, nel 1713 eman\u00f2 la Prammatica Sanzione, mediante la quale dettava le nuove disposizioni per la successione, ignorando quelle leopoldine, anche se lo avevano beneficiato consentendogli di succedere al fratello Giuseppe. Tra le nuove norme vi era anche quella che regolava la successione secondo un rigido principio di primogenitura, femminile in caso di assenza di eredi maschi, principio che era stato sempre rifiutato all'interno della dinastia, ove si era invece privilegiata la successione in linea maschile anche e, forse, soprattutto per non rinunciare alla corona imperiale. La Prammatica Sanzione era una \"bolla\", ovvero un decreto regio che conteneva norme di diritto pubblico e che non necessariamente doveva sempre essere ratificato dalla Dieta. In altri termini, era un documento che veniva frequentemente usato nella normale amministrazione dello Stato e per gli argomenti pi\u00f9 svariati. Formalmente si trattava di un documento di normale amministrazione, la cui eccezionalit\u00e0 risiedeva nel contenuto.\nAl momento dell'emanazione della Prammatica Sanzione (19 aprile 1713), il sovrano non aveva ancora avuto figli e il problema della successione non si presentava affatto imminente. Poi, nel 1716, nacque il primogenito Leopoldo, il cui diritto alla successione non fu messo in discussione. Ma la morte improvvisa del piccolo erede al trono, a soli sette mesi di et\u00e0, nel novembre dello stesso anno, seguita dalla nascita, l'anno successivo, di una femmina di nome Maria Teresa, divenuta primogenita e potenziale erede al trono, fece capire che, per la prima volta dal X secolo, la dinastia si apprestava a perdere la guida maschile, vista la successiva nascita di altre due femmine, Maria Anna e Maria Amalia, con le quali si chiuse la figliolanza di Carlo VI.\nSi rese necessario tuttavia che il diritto alla successione che Carlo aveva assegnato alla figlia Maria Teresa mediante la Prammatica Sanzione, fosse riconosciuto dalle altre dinastie regnanti in Europa. Per ottenere questo riconoscimento egli profuse tutto il suo impegno per gran parte della vita, sia attraverso numerose trattative diplomatiche e sia attraverso veri e propri conflitti armati. Soltanto nel 1739, a conclusione della guerra di successione polacca, l'Imperatore riusc\u00ec a ottenere il tanto agognato riconoscimento, anche se al prezzo del sacrificio dei Regni di Napoli e di Sicilia ceduti a Don Carlos di Borbone, figlio del Re di Spagna, nonch\u00e9 dei territori occidentali del milanese ceduti ai Savoia, e della Lorena ceduta alla Francia. Tutto lasciava quindi supporre che l'avvicendamento sul trono dell'arciduchessa Maria Teresa d'Asburgo sarebbe stato tacitamente accettato all'interno del consesso delle grandi nazioni europee. Le vicende storiche andarono per\u00f2 in tutt'altro modo.\nL'ascesa al trono di Maria Teresa.\nNon appena salita al trono, infatti, alla giovane Maria Teresa fu subito chiaro che i rapporti con le altre nazioni sarebbero stati molto difficili e che ben presto avrebbero assunto una connotazione decisamente conflittuale. Nonostante la prammatica sanzione fosse stata riconosciuta sia sul piano interno sia su quello internazionale, molti segnali lasciavano intuire che, da pi\u00f9 parti, era in atto un ripensamento sul consenso dato, che avrebbe portato, quanto meno, a nuovi negoziati, forse non del tutto indolori.\nCarlo Alberto Duca di Baviera, ad esempio, sosteneva un proprio presunto diritto a una parte dei territori asburgici in virt\u00f9 di una sua discendenza diretta da una figlia dell'Imperatore Ferdinando I. Filippo V Re di Spagna, invece, si rivolgeva alla giovane Maria Teresa con il titolo di Granduchessa di Toscana; mentre il Principe Elettore del Palatinato, dal canto suo, l'appellava con il titolo di Arciduchessa d'Austria, pur essendo, ella, Regina d'Ungheria e di Boemia. Erano segnali, molto significativi, di un latente conflitto.\nL'invasione della Slesia.\nMa, l'azione che diede avvio, di fatto, al conflitto armato per la successione austriaca fu l'iniziativa assunta dal Re di Prussia Federico II, che port\u00f2 all'occupazione militare della Slesia, nel 1740, senza neppure una preliminare e formale dichiarazione di guerra (la dinastia Prussiana rivendicava comunque da circa un secolo alcuni territori slesiani, in precedenza governati). La campagna militare fu condotta con un esercito di circa 90.000 uomini, tra cui 8.000 cavalieri e 3.000 granatieri ottimamente addestrati.\nLa Prussia, nell'ambito delle grandi potenze europee, era uno stato relativamente piccolo, con poco pi\u00f9 di due milioni di abitanti e, per di pi\u00f9, priva di continuit\u00e0 territoriale, la quale doveva proprio all'Imperatore Leopoldo I il privilegio di essere stata elevata al rango di regno. Fu proprio la Prussia, mediante l'occupazione della Slesia, a dare l'avvio all'opera di erosione dei territori asburgici, che si sarebbe perpetrata ancora nel corso del conflitto, giustificandosi con il fatto che, in tal modo, avrebbe impedito che altre potenze potessero fare altrettanto. In altri termini, la Prussia considerava ufficialmente l'occupazione del Ducato di Slesia come un atto di difesa a protezione dei territori asburgici e non un atto di aggressione militare.\nL'occupazione della Slesia non fu, per\u00f2, un atto indolore. L'esercito austriaco tent\u00f2 di opporsi all'invasione ma nel mese di aprile del 1741 fu sconfitto nella battaglia di Mollwitz, dando cos\u00ec via libera ai prussiani per il loro insediamento nel territorio.\nL'espansione del conflitto.\nL'esordio internazionale della nuova sovrana non fu dei pi\u00f9 felici. Infatti, all'iniziativa prussiana, fece seguito una recrudescenza dell'atteggiamento ostile della Francia, che produsse una nuova alleanza con la Baviera dei Wittelsbach, suoi tradizionali alleati, la quale port\u00f2 all'occupazione di Linz e di Praga per mano di truppe franco-bavaresi, cui si aggiunsero quelle del Duca di Sassonia. Occorre registrare che anche l'iniziativa militare francese ebbe luogo senza essere stata preceduta da alcuna formale dichiarazione di guerra.\nL'iniziativa congiunta franco-bavarese, pi\u00f9 che quella prussiana, indusse l'Inghilterra a scendere in campo, preoccupata che un'eventuale sconfitta austriaca potesse alterare l'equilibrio politico-militare, che era stato faticosamente raggiunto in Europa dopo ben due guerre di successione, quella spagnola e quella polacca, a tutto vantaggio della Francia e a danno proprio dell'Inghilterra, il cui scopo principale era la difesa delle proprie rotte commerciali da cui traeva sostegno il suo primato quale nazione leader del continente europeo.\nInfatti, poich\u00e9 la Francia era anch'essa una nazione marinara, un suo rafforzamento avrebbe aperto il conflitto anche sui mari e avrebbe messo in crisi la sicurezza dei trasporti inglesi d'oltremare.\nL'appoggio della Gran Bretagna indusse Maria Teresa a sottoscrivere un accordo con la Prussia, nel quale, in cambio della cessione definitiva della Bassa Slesia, Federico II abbandonava l'alleanza con la Francia. L'accordo fu sottoscritto, segretamente, a Klein Schnellendorf nella seconda met\u00e0 del 1741, ma ebbe breve durata. Avendo infatti la coalizione franco-bavarese conseguito notevoli successi militari, Re Federico riprese le ostilit\u00e0 con l'invasione della Moravia e la conquista della citt\u00e0 di Olm\u00fctz, nel mese di novembre del medesimo anno.\nLa perdita della corona imperiale.\nCon il nuovo anno l'Europa prese atto che, dopo ben tre secoli di ininterrotto possesso, gli Asburgo perdevano la corona imperiale. Nel febbraio del 1742, dopo circa due anni di vacanza, la Dieta di Francoforte eleggeva il Duca di Baviera, Carlo Alberto di Wittelsbach, nuovo Imperatore del Sacro Romano Impero con il nome di Carlo VII. Sebbene la perdita della corona imperiale da parte degli Asburgo fosse un'eventualit\u00e0 largamente prevista e annunciata, la non prevista elezione del Duca di Baviera fu un'ulteriore sconfitta per Maria Teresa. Questa elezione stava a significare una sostanziale perdita di potere della dinastia Asburgo all'interno degli Stati appartenenti all'area austro-germanica, soprattutto in virt\u00f9 del fatto che il nuovo Imperatore era il pi\u00f9 importante alleato della Francia in funzione anti-austriaca.\nPer cercare di compensare tutte queste sconfitte, Maria Teresa strinse alleanza con il Re di Sardegna Carlo Emanuele III di Savoia, il quale, sulla scorta delle precedenti esperienze negative che lo avevano legato alla Francia e alla Spagna nel corso della guerra di successione polacca, si impegn\u00f2 a sostenere le posizioni austriache in cambio dell'acquisizione della Lombardia. A tal fine, le truppe congiunte austro-piemontesi diedero avvio a una campagna militare proprio nella Val Padana, che port\u00f2 alla conquista della citt\u00e0 di Modena, sottratta a Francesco III d'Este e ai suoi alleati spagnoli.\nConclusione della prima guerra di Slesia.\nSul fronte dell'Europa centrale, le operazioni belliche che videro contrapposte le truppe austriache e quelle prussiane, portarono a una vittoria prussiana a Chotusitz in Boemia e a una contemporanea vittoria austriaca in Moravia con conseguente abbandono della citt\u00e0 di Olm\u00fctz da parte dei prussiani. La concomitanza di questi due avvenimenti ebbe come conseguenza non solo la riconquista di Praga da parte delle truppe austriache, ma anche la sottoscrizione di un trattato di pace, firmato a Berlino, secondo il quale veniva posta la parola fine alla cosiddetta \u201cprima guerra di Slesia\u201d: in cambio della cessione definitiva della Slesia e della contea di Glatz alla Prussia, quest'ultima usc\u00ec dalla coalizione anti-austriaca.\nLa fine dell'anno 1742, ovvero del secondo anno di guerra, vide anche il raggiungimento di altri obiettivi importanti. L'Inghilterra, forte sui mari, impose il blocco navale nel Mediterraneo al fine di impedire un'eventuale occupazione della Lombardia da parte delle forze congiunte del regno di Napoli e della Spagna. Sottoscrisse con la Prussia, inoltre, un trattato che impegnava entrambe, reciprocamente, contro la Francia nell'eventualit\u00e0 di un attacco da parte di quest'ultima anche a una sola di loro e, contemporaneamente, riusc\u00ec a ottenere la neutralit\u00e0 della Russia nel conflitto.\nL'8 febbraio del 1743, presso Camposanto sul Panaro, ebbe luogo una sanguinosissima battaglia dall'esito incerto che vide schierati gli austro-piemontesi, comandati dal Feldmaresciallo austriaco Otto Ferdinando von Traun contro l'esercito spagnolo, al comando del generale J.B. Gages. Questa battaglia diede, di fatto, l'avvio a una pi\u00f9 corposa campagna militare, dove all'esercito austro-piemontese in Italia, si affiancarono in Germania anche l'esercito britannico, nonch\u00e9 gli eserciti dell'Hannover e dell'Assia. Questa forte coalizione, al comando di Re Giorgio II inflisse ai francesi una pesante sconfitta, il 27 giugno 1743, nella battaglia di Dettingen. Il risultato fu talmente devastante per i nemici della coalizione vincente, da provocare la fuga dell'Imperatore bavarese verso la citt\u00e0 di Francoforte ove trov\u00f2 rifugio. La sfolgorante vittoria di Giorgio II sull'esercito francese a Dettingen ebbe vasta eco in tutta Europa e fu persino celebrata in una famosa composizione musicale per mano di Georg Friedrich H\u00e4ndel dal titolo \"Dettingen Te Deum\".\nConsolidamento delle alleanze.\nLa severa sconfitta francese indusse tutti i contendenti a sottoscrivere alleanze sempre pi\u00f9 strette e impegnative, in vista di una pi\u00f9 che certa ripresa delle operazioni militari.\nDa una parte, l'Inghilterra, il Regno di Sardegna e l'Austria sottoscrissero il trattato di Worms il 13 settembre 1743, mediante il quale assumevano impegno formale di allontanare definitivamente i Borbone dall'Italia meridionale, anche con l'aiuto finanziario inglese, mentre l'Austria cedeva al Piemonte i territori d'Oltrep\u00f2 e Piacenza.\nSull'altro fronte, la Francia e la Spagna sottoscrissero un nuovo patto di famiglia contro tutti i paesi firmatari del trattato di Worms, con l'impegno di restituire alla Spagna non solo Gibilterra e Minorca, ma anche i ducati di Milano e di Parma che avrebbero dovuto essere consegnati a Filippo di Borbone, fratello minore del re di Napoli e Sicilia Carlo di Borbone. Gli Austriaci furono battuti a Velletri il 10 agosto 1744 dalle truppe ispano-napoletane guidate dal re di Napoli, il quale consolid\u00f2 in tal modo il suo regno.\nNell'Italia del Nord, invece, le forze franco-spagnole ebbero minore fortuna. Genova, che aveva parteggiato per queste ultime, fu occupata dalle forze austriache; ma una rivolta popolare, legata tradizionalmente all'episodio del giovane \"Balilla\", riusc\u00ec a scacciarle (1746).\nIl 1744 fu un anno denso di eventi significativi sul piano sia diplomatico sia militare, che vide anche il coinvolgimento di altri stati. La campagna militare riprese in Italia con la conquista di Nizza da parte dell'armata franco-spagnola comandata dall'Infante di Spagna, Don Filippo, e dal principe di Conti, e quella di Demonte (17 agosto) ma, dopo la vittoriosa battaglia di Madonna dell'Olmo (30 settembre) per opera delle truppe del principe di Conti, l'assedio di Cuneo da parte dei franco-spagnoli si risolse con il ritiro degli assedianti, nonostante il tentativo di Carlo Emanuele III di liberare la citt\u00e0 non avesse avuto esito positivo. Sul fronte navale si dovette registrare la battaglia di Tolone tra le flotte britannica e francese, conclusasi con un nulla di fatto. Dopo di che il fronte bellico si trasfer\u00ec sui confini orientali della Francia, precisamente in Alsazia, ove le truppe francesi riuscirono a respingere un tentativo di invasione da parte delle truppe austriache.\nMa il 1744 fece registrare anche la nascita di un'altra coalizione, la cosiddetta \"Unione di Francoforte\" tra la Prussia, la Baviera, il Palatinato e l'Assia, cui diede l'adesione anche la Francia. I firmatari si impegnavano a cacciare l'Austria dalla Baviera e, a tal fine, il primo a dare inizio alle operazioni militari fu Federico II di Prussia che nel mese di agosto occup\u00f2 la Sassonia. Si apriva, in tal modo, la seconda guerra di Slesia.\nLa corona imperiale agli Asburgo-Lorena.\nA questi eventi segu\u00ec la morte, nel gennaio del 1745, dell'Imperatore Carlo VII, cui fece seguito l'elezione del nuovo Imperatore nella persona di suo figlio Massimiliano Giuseppe (1727 \u2013 1777). Maria Teresa, prima che il nuovo Imperatore potesse assumere impegni anti-austriaci, si affrett\u00f2 a concludere con lui un importante trattato, la pace di F\u00fcssen (22 aprile 1745), mediante la quale Maria Teresa rinunciava all'occupazione della Baviera in cambio della rinuncia di Massimiliano Giuseppe alla corona imperiale a favore del marito di Maria Teresa, Francesco Stefano di Lorena, il quale fu eletto imperatore nel mese di settembre del medesimo anno.\nLa giovane Maria Teresa aveva cos\u00ec ottenuto un primo, importante risultato. Dopo cinque anni di assenza, la corona imperiale tornava alla dinastia degli Asburgo, seppur attraverso un Lorena. Ma il conflitto apertosi con l'invasione della Slesia quattro anni prima non sembrava affatto avviarsi a conclusione. La recrudescenza delle operazioni militari per mano di Federico II, che avevano portato all'occupazione della Sassonia, produsse una nuova alleanza, questa volta in funzione anti-prussiana. L'Inghilterra, i Paesi Bassi, l'Austria e la Sassonia formarono la Quadruplice Alleanza e l'Inghilterra diede anche avvio a corposi aiuti economici a Maria Teresa in vista di una ripresa delle operazioni belliche da parte della Francia. La qual cosa, puntualmente, si verific\u00f2 allorquando i francesi, dopo aver sconfitto gli inglesi nella battaglia di Fontenoy (11 maggio 1745), allargarono il teatro delle operazioni con l'invasione dei Paesi Bassi.\nDopo questa sconfitta, la coalizione anti-francese dovette subirne ben altre. In Italia le truppe franco-spagnole, dopo la vittoriosa battaglia di Bassignana sul Tanaro (27 settembre 1745), ove sconfissero l'esercito asburgico appoggiato da un contingente piemontese, dilagarono nella Pianura Padana e occuparono Asti, Casale, Tortona e il Ducato di Parma, costringendo gli austriaci ad abbandonare anche Milano.\nConclusione della seconda guerra di Slesia.\nSul teatro germanico i prussiani conseguirono importanti e ripetute vittorie, a Hohenfriedberg (4 giugno 1745) e Kesseldorf (15 dicembre 1745), a seguito delle quali l'Austria e la Sassonia sottoscrissero la Pace di Dresda (25 dicembre 1745), in virt\u00f9 della quale, in cambio del riconoscimento della prammatica sanzione e della corona imperiale per Francesco Stefano di Lorena, la Prussia conservava il possesso dell'intera Slesia. Si concludeva, in tal modo, la cosiddetta \"seconda guerra di Slesia\".\nUna volta chiuse le operazioni belliche sul fronte nord-orientale e assicuratasi la neutralit\u00e0 della Prussia, Maria Teresa aveva necessit\u00e0 di chiudere anche il fronte bellico con la Francia nonostante non fosse in vista alcuna trattativa, poich\u00e9 le rispettive cancellerie non avevano avanzato alcuna proposta negoziale. Dacch\u00e9 l'Inghilterra si era temporaneamente disimpegnata dal conflitto per problemi interni legati alla vicenda del rientro in patria di Carlo Edoardo Stuart, pretendente al trono appoggiato dalla Francia, l'Austria chiese l'appoggio dell'esercito piemontese per poter riaprire le ostilit\u00e0 contro la Francia proprio in Italia.\nNel mese di giugno del 1746 le truppe austro-piemontesi sferrarono una violenta offensiva nella Pianura Padana, sconfiggendo l'esercito franco-spagnolo nella battaglia di Piacenza (16 giugno) e annullando tutte le conquiste ottenute dagli avversari con la battaglia di Bassignana dell'anno precedente (27 settembre). I franco-spagnoli furono cacciati dal Piemonte, dalla Lombardia e dal Ducato di Parma. Ma la sconfitta in Italia non ebbe alcuna conseguenza sul teatro bellico della Renania. I francesi riaprirono il fronte nelle Fiandre, ovvero nei Paesi Bassi austriaci e occuparono Anversa e Bruxelles.\nL'alleanza con la Russia.\nL'anno 1746 vide, per\u00f2, ancora altri avvenimenti importanti e decisivi per la sorte del conflitto. L'alleanza di Maria Teresa con la Russia della Zarina Elisabetta Petrovna; la morte del Re di Spagna Filippo V e la successione di Ferdinando VI; la definitiva cacciata dell'ultimo Stuart dalla Gran Bretagna e la dichiarazione di autonomia dall'Impero da parte di Federico II di Prussia. Questi avvenimenti non possono non portare ad alcune considerazioni che, con la guerra di successione ancora in atto, gi\u00e0 possono fornire delle indicazioni circa un possibile esito del conflitto.\nL'Arciduchessa Maria Teresa, imperatrice da qualche anno, dopo essersi assicurata la neutralit\u00e0 della Prussia, si era assicurata anche l'alleanza della Russia, chiudendo in tal modo ogni possibilit\u00e0 che potesse aprirsi prima o poi qualche fronte bellico sui confini orientali dell'Impero. In ci\u00f2 bisogna dire che la sovrana dimostr\u00f2 notevole abilit\u00e0 diplomatica, anche se a prezzo della perdita dell'intero Ducato di Slesia. L'Inghilterra si era ormai disfatta del problema del ritorno degli Stuart sul trono, operazione sostenuta dalla Francia che intravedeva la possibilit\u00e0 di instaurare sul trono britannico un re fantoccio sotto l'influenza francese: ci\u00f2 avrebbe consentito a Luigi XV di avere mano libera contro gli Asburgo. Il fallimento del disegno francese consent\u00ec il ritorno in campo dell'Inghilterra a favore dell'Austria. La cacciata dei franco-spagnoli dal Nord Italia aveva consentito il consolidamento del fronte anti-francese in Piemonte e nella Savoia. Rimaneva, per\u00f2, ancora aperto il fronte bellico nelle Fiandre e in Renania.\nRestava la dichiarazione di indipendenza di Federico II che riguardava, per\u00f2, l'Impero e non l'Austria mentre la posizione del nuovo re di Spagna gi\u00e0 cominciava a delinearsi. Appena salito al trono, questi si liber\u00f2 immediatamente della matrigna Elisabetta Farnese, e cominci\u00f2 un lento ma progressivo disimpegno dal conflitto, facendo segnare un altro punto a favore di Maria Teresa.\nL'anno 1747 si apr\u00ec con una duplice offensiva francese, a Sud in Savoia e a Nord nei Paesi Bassi. Mentre sul fronte meridionale, per\u00f2, l'esercito francese subiva una pesante sconfitta per mano degli austro-piemontesi nella battaglia dell'Assietta (19 luglio 1747), sul fronte settentrionale i francesi riportavano una brillante vittoria sugli inglesi nella battaglia di Lawfeldt, spingendo la Gran Bretagna a stringere alleanza con la Russia per un effettivo coinvolgimento di quest'ultima al fine di cercare di risolvere definitivamente e al pi\u00f9 presto la guerra di successione che si protraeva ormai da molti anni. A questa alleanza segu\u00ec anche la sottoscrizione della cosiddetta \u201cConvenzione di San Pietroburgo\u201d tra Gran Bretagna, Russia e Paesi Bassi che autorizzava le truppe zariste ad attraversare la Germania per raggiungere il fronte francese.\nAllorquando la Francia prese atto che le truppe russe stavano attraversando la Germania in direzione del Reno per aprire un nuovo fronte a sostegno dell'alleanza anglo-austriaca, dovette convenire che con l'entrata in guerra dello Zar le sorti del conflitto volgevano decisamente a favore di Maria Teresa. Occorreva necessariamente aprire i negoziati di pace. E cos\u00ec fu.\nLa fine del conflitto.\nLa guerra di successione austriaca si concluse con la sottoscrizione, da parte di tutte le grandi potenze d'Europa, di un trattato di pace che ebbe luogo nella citt\u00e0 di Aquisgrana il 18 ottobre 1748.\nLe clausole del trattato furono le seguenti:\nConclusioni.\nIl trattato di Aquisgrana chiudeva definitivamente la guerra di successione austriaca, terzo grande conflitto che aveva investito l'Europa, e non solo, nella prima met\u00e0 del secolo XVIII.\nEsaminando con attenzione le clausole del trattato, non possiamo non rilevare che, nonostante il conflitto avesse coinvolto tutte le maggiori potenze d'Europa, gli Stati che ricavarono ampliamenti territoriali furono soltanto due, la Prussia e il regno sardo, con un piccolo corollario per Elisabetta Farnese, ormai vedova di Filippo V, la quale, dopo aver sistemato il primogenito Don Carlos con l'assegnazione di Napoli e della Sicilia a seguito della Pace di Parigi che aveva concluso la guerra di successione polacca, era riuscita a sistemare anche il secondogenito Filippo, con l'assegnazione del Ducato di Parma e Piacenza, sua terra d'origine, dando cos\u00ec inizio alla quarta dinastia Borbone in Europa.\nPer il resto vi fu soltanto un'operazione di ripristino della situazione geopolitica esistente innanzi il conflitto. Potremmo dire che le grandi potenze, pur avendo profuso tanti mezzi e tante risorse economiche e pur avendo sacrificato tante vite umane, con il trattato di Aquisgrana avevano semplicemente differito nel tempo la risoluzione delle loro precedenti controversie. Persino l'Austria, pur avendo dovuto cedere Parma e la Slesia, si vide riconosciuta in cambio soltanto la prammatica sanzione. Riconoscimento che vi era comunque gi\u00e0 stato con la Pace di Parigi del 1739.\nLa Prussia, pur essendo un piccolissimo stato e per di pi\u00f9 privo di continuit\u00e0 territoriale, assurgeva a ruolo di grande potenza militare, visto che il suo sovrano, Federico II, aveva dimostrato di saper ben governare le proprie truppe sul campo. Le altre nazioni antagoniste dell'Austria avevano dimostrato di non avere interesse alcuno alla scomparsa degli Asburgo, ma piuttosto a un loro ridimensionamento sul piano della potenza politico-militare, come la Francia, oppure, come nel caso della Spagna e della Prussia, mediante l'accrescimento dei propri territori a spese di quelli austriaci.\nLa Francia fu la maggiore antagonista di Maria Teresa e anche la pi\u00f9 impegnata sul fronte strettamente militare, ma fu anche quella che non ottenne quasi nulla con il Trattato di Aquisgrana, se non la restituzione di piccoli territori in America in cambio, comunque, della citt\u00e0 di Madras sulla costa orientale della penisola indiana. Cos\u00ec come neppure l'Inghilterra ottenne vantaggi significativi, nonostante il notevole impegno sul piano diplomatico e finanziario nel sostenere la causa e gli eserciti asburgici, nonch\u00e9 sul piano militare dove ebbe a subire pi\u00f9 di una sconfitta per mano dei francesi. Riusc\u00ec a ottenere soltanto la conferma di quanto gi\u00e0 possedeva prima del conflitto, con l'aggiunta di una rinuncia da parte spagnola alla rivendicazione della rocca di Gibilterra; ci\u00f2 di fatto rientrava nel \"quantum\" posseduto anteguerra.\nUn risultato significativo si ebbe, per\u00f2, nel nuovo assetto geopolitico della penisola italiana. Con gli accordi del Trattato di Aquisgrana, l'Italia aveva subito un riassetto tale da trasformarla in un insieme di stati dall'equilibrio stabile per lungo tempo. L'Austria aveva ripreso il possesso del milanese e ripristinato la propria influenza sul Ducato di Modena. Il regno sardo aveva acquisito ampliamenti territoriali verso la Val Padana e si era consolidato con la riappropriazione di Nizza e della Savoia. La Spagna era stata tacitata mediante la cessione del Ducato di Parma e Piacenza a Filippo di Borbone, mentre il fratello maggiore, Carlo, rimaneva in possesso dei regni di Napoli e di Sicilia, seppur con una clausola che lo obbligava, in caso di ascesa al trono spagnolo, a cedere i due Stati a Filippo, che avrebbe a sua volta ceduto Parma a Maria Teresa, e Piacenza a Carlo Emanuele III di Savoia. Per tale motivo Carlo, intenzionato a lasciare la sua discendenza sul trono, non ratific\u00f2 il trattato.\nL'Italia si avviava, quindi, a un lungo periodo di stabilit\u00e0 che sar\u00e0 scosso soltanto sul finire del secolo a seguito del coinvolgimento della penisola nei fatti legati alla rivoluzione francese e all'epopea bonapartista. La guerra di successione austriaca era definitivamente chiusa. Si apriva il lungo regno dell'imperatrice Maria Teresa d'Asburgo."}
{"id": "67059", "revid": "2138421", "url": "https://it.wikipedia.org/wiki?curid=67059", "title": "Papa Innocenzo XI", "text": "Biografia.\nDi nobile famiglia comasca, Benedetto Odescalchi nacque da Livio e da Paola Castelli Giovanelli di Gandino. Personaggi appartenenti a questo casato sono segnalati nella citt\u00e0 lariana sin dall'inizio del XV secolo. Gli Odescalchi erano infatti aristocratici cittadini dediti sia alla mercatura internazionale, sia, soprattutto, all'attivit\u00e0 bancaria e commerciale d'intermediazione (in particolare cambiavalute), tanto da essere una delle famiglie pi\u00f9 ricche della Lombardia spagnola. Ancora oggi si pu\u00f2 visitare il palazzo dove egli nacque nel maggio 1611.\nBenedetto studi\u00f2 nel locale collegio dei Gesuiti (invitati a stabilirsi nella citt\u00e0 lariana proprio dalla famiglia Odescalchi). Fu iscritto alla Congregazione Mariana, onore riservato agli alunni migliori. \nA undici anni rimase orfano del padre e a quindici anni (1626), dopo aver ultimato gli studi umanistici, si trasfer\u00ec a Genova presso lo zio Papirio, che dirigeva la \u201cSociet\u00e0 Odescalchi\u201d, un banco di cambiavalute. Nel 1630 si trasfer\u00ec a Cagno (dove la famiglia aveva possedimenti terrieri e un mulino) per sfuggire all'epidemia di peste, della quale per\u00f2 fu vittima la madre. Si licenzi\u00f2 e ricominci\u00f2 a studiare: nel 1636 si iscrisse ai corsi dell'Universit\u00e0 La Sapienza di Roma e concluse gli studi a Napoli, dove si laure\u00f2 \"in utroque iure\" il 21 novembre 1639.\nIn et\u00e0 adulta sent\u00ec la vocazione religiosa. A Napoli prese la tonsura il 18 febbraio 1640. Successivamente si trasfer\u00ec a Roma. Grazie all'aiuto del fratello Carlo ricevette i primi incarichi ufficiali durante il pontificato di papa Urbano VIII (1623-1644). L'Odescalchi fece valere la sua notevole preparazione in campo economico e fiscale.\nIl successore, Innocenzo X (1644-1655), lo nomin\u00f2 dapprima governatore di Macerata (ossia governatore delle Marche), poi nel 1648, di Ferrara. Qui, ancora una volta le sue elevate, per l'epoca e per il clero, competenze economiche si rivelarono preziose. La sua accorta politica economica, la lotta alle frodi, la distribuzione di viveri e denaro ai poveri e il calmiere dei prezzi, ridiedero vita all'economia ferrarese afflitta da una prolungata carestia.\nIl 6 marzo 1645 papa Innocenzo X lo cre\u00f2 cardinale diacono. Era il 1645: Benedetto Odescalchi aveva 34 anni. Tre anni dopo divenne legato a Ferrara, dove fu inviato (\"mittimus patrem pauperum\", ovvero \u201cpadre dei poveri\u201d) per assistere la popolazione colpita dalla carestia. Nel 1650 fu nominato vescovo di Novara. Accett\u00f2 allora di essere ordinato sacerdote, divenendo presbitero il 20 novembre 1650 e poi vescovo il 30 gennaio 1651, consacrazioni avvenute entrambe a Ferrara.\nPochi anni dopo offr\u00ec le dimissioni al pontefice poich\u00e9 il luogo non giovava alla sua salute. Il nuovo papa, Alessandro VII (1655-1667) accolse la sua richiesta e lo richiam\u00f2 a Roma (1656). L'Odescalchi ottenne un cospicuo vitalizio, che decise di devolvere interamente alla diocesi di Novara per i bisogni della popolazione.\nNel 1667 il suo nome fu tra quelli proposti al conclave, ma la sua elezione fu bloccata dal veto del re di Francia. Benedetto Odescalchi fu eletto al successivo conclave del 1676, il quinto cui partecip\u00f2.\nIl conclave del 1676.\nInnocenzo XI fu eletto papa il 21 settembre 1676 nel Palazzo Apostolico e fu incoronato il 4 ottobre dal cardinale protodiacono Francesco Maidalchini. In memoria di Innocenzo X, che lo cre\u00f2 cardinale, e per l'amicizia con il cardinale Alderano Cybo-Malaspina, parente di Innocenzo VIII, scelse il nome pontificale di Innocenzo XI.\nPresero parte alla fase finale del conclave (iniziato il 2 agosto e terminato il 21 settembre 1676) 63 cardinali.\nSubito i voti si concentrarono su due candidati: Celio Piccolomini (appoggiato dagli Altieri) e l'Odescalchi (sostenuto dai Chigi). L'ostilit\u00e0 tra le due famiglie perdur\u00f2 a lungo.\nIl Piccolomini ottenne dapprima molti voti, ma non sufficienti da raggiungere la maggioranza richiesta. Successivamente le preferenze confluirono sul cardinale Odescalchi.\nRicevuta la notizia dell'elezione, egli rifiut\u00f2 esortando i cardinali a scegliere un'altra persona. Ci fu una pausa dei lavori, poi si tenne un'ulteriore votazione al termine della quale l'Odescalchi risult\u00f2 di nuovo vincitore con 47 voti.\nInnocenzo non perse tempo nel dichiarare e manifestare nella pratica il suo zelo di riformatore dei costumi e correttore degli abusi amministrativi. La cerimonia d'incoronazione, avvenuta il 4 ottobre 1676, fu infatti singolarmente semplice e modesta, perch\u00e9 il nuovo papa volle che il denaro che si sarebbe potuto risparmiare in tale occasione fosse distribuito alle chiese e ai poveri di Roma.\nPresagio della volont\u00e0 di ferro di papa Odescalchi era gi\u00e0 stata, peraltro, la sua decisione di fare sottoscrivere ai cardinali una dichiarazione elettorale come \"condicio sine qua non\" per la sua accettazione del pontificato: Benedetto Odescalchi voleva avere la mano libera nell'affrontare la riforma della Chiesa e dei costumi, sia dei chierici sia dei laici.\nIl pontificato.\nRelazioni con le istituzioni della Chiesa.\nCuria romana.\nInnocenzo XI decise di non assegnare cariche pubbliche ad alcun parente e cerc\u00f2 di abolire le sinecure.\nOrdini e Istituti religiosi.\nIl pontefice modific\u00f2 le disposizioni capitolari approvate da Alessandro VII e consent\u00ec ai Chierici regolari di San Paolo di accumulare beni sia a Roma che a Milano.\nIl 7 giugno 1680 il pontefice riconobbe la comunit\u00e0 religiosa fondata dal sacerdote tedesco Bartolomeo Holzhauser, l'\"Institutum clericorum saecularium in communi viventium\" (conosciuto come \"Bartolomiti\").\nIl 20 novembre 1679 il pontefice pubblic\u00f2 il motu proprio \"Sollicitudo pastoralis\" sulla regola francescana.\nIn risposta a una richiesta del missionario fiammingo Ferdinand Verbiest (vice-provinciale dell'Ordine in Cina), il pontefice autorizz\u00f2 i cristiani cinesi a partecipare alle cerimonie tradizionali, considerate non come riti religiosi ma come manifestazioni civili. Il rescritto, datato 3 dicembre 1681, conferm\u00f2 precedenti pronunciamenti di Clemente XI e Alessandro VII.\nDurante la crisi con il clero francese (vedi \"infra\"), il pontefice chiese e ottenne (1685) l'allontanamento dall'Ordine di padre Luigi Maimbourg (1610-1686), che aveva preso posizione in favore di re Luigi XIV.\nCon la costituzione apostolica \"Iniunctum nobis\" (\"Ci \u00e8 stato ingiunto\", 27 marzo 1688) approv\u00f2 gli statuti dell'Ordine.\nDecisioni in materia liturgica.\nIl 30 aprile 1686 Innocenzo XI accord\u00f2 la facolt\u00e0 di acquistare l'indulgenza plenaria anche a coloro che nelle chiese dei francescani avessero partecipato al rito della \"via Crucis\". All'epoca solo i francescani celebravano la \"via Crucis\". Il provvedimento del pontefice allarg\u00f2 la partecipazione del rito a tutti i fedeli.\nNel 1688 diede il \"placet\" alla pubblicazione del Breviario nella lingua degli Schiavoni per le chiese (di rito latino) di Dalmazia ed Illiria e per quelle dei Russi e dei Bulgari di rito greco.\nDecisioni in materia morale.\nIl pontefice rinnov\u00f2 la condanna del probabilismo, gi\u00e0 espressa dal suo predecessore Alessandro VII (decreto della Sacra Congregazione del Concilio \"Cum ad aures\" recepito dal pontefice il 12 febbraio 1679). Nel 1687 condann\u00f2 con la bolla \"Sanctissimus Dominus\" 65 proposizioni \u201classiste\u201d (cio\u00e8 eccessivamente tolleranti), riconducibili a tre gesuiti spagnoli: padre Tommaso Sanchez (1550-1610), padre Antonio Escobar (1589-1669) e padre Francisco Su\u00e1rez (1548-1617). Definite \"propositiones laxorum moralistarum\", viet\u00f2 a chiunque di insegnarle, pena la scomunica.\nIn opposizione al probabilismo, era nata verso la met\u00e0 del Seicento una nuova dottrina: il probabiliorismo. Adottata nel 1656 dai domenicani, nel 1680 Innocenzo XI consent\u00ec anche ai gesuiti di insegnare tale dottrina.\nLa Santa Sede fu chiamata ad intervenire anche su una nuova dottrina morale, di cui si cominci\u00f2 a parlare dopo il 1680: il quietismo. Nel 1675 il presbitero Miguel de Molinos (di origine spagnola, viveva a Roma dal 1663) aveva pubblicato una \"Guida spirituale\". L'opera, che ebbe l'\"imprimatur\" del domenicano Raimondo Capizucchi, ebbe molti riscontri positivi. Inizialmente anche Innocenzo XI l'accolse con favore. Ma nel suo libro il Molinos raccomandava la fiducia nella presenza divina come atto di pura fede e negava l'importanza della volont\u00e0 dell'uomo nel suo sforzo per raggiungere la perfezione. Nel 1685 l'Inquisizione romana ordin\u00f2 il suo arresto. In Italia furono messe all'indice anche le opere del cardinale Pier Matteo Petrucci, uno dei maggiori esponenti del quietismo nella penisola. Innocenzo XI condann\u00f2 il quietismo come eretico con la costituzione apostolica \"Coelestis Pastor\" del 20 novembre 1687 (testo online).\nIl pontefice eman\u00f2 diversi altri provvedimenti di natura moralizzatrice. Cerc\u00f2 di limitare la diffusione del gioco del lotto (12 febbraio 1679), di controllare, se non reprimere, le rappresentazioni teatrali, meritandosi il soprannome di \"papa minga\" (papa \"niente, nulla\" dal lombardo \"minga\") in relazione al forte accento e all'ostilit\u00e0 per le rappresentazioni sceniche.\nNel 1684, 1688 e 1689 viet\u00f2 del tutto il carnevale, e negli altri anni cerc\u00f2 comunque di contenerlo. Abol\u00ec la tradizionale regata sul Tevere nel giorno di San Rocco devolvendo la cifra che per essa si spendeva a un orfanotrofio. Proib\u00ec ai sacerdoti l'uso del tabacco da fiuto.\nRapporti con le Chiese protestanti.\nInnocenzo XI incoraggi\u00f2 i tentativi di dialogo con i protestanti di Cristoforo Royas de Spinola, francescano spagnolo vescovo in Germania, che compil\u00f2 un'esposizione dei punti di fede comuni cattolici e ai luterani in collaborazione con il luterano Gerardo Walter Molano.\nRelazioni con i monarchi europei.\nFrancia.\nInnocenzo XI era stato eletto con il consenso di re Luigi XIV, che aveva rinunciato ad usare contro di lui il veto. Il predecessore Clemente X aveva lasciato aperta una questione con la monarchia francese riguardante le rispettive giurisdizioni spirituali. La disputa riguardava il diritto del re francese di assegnare le prebende appartenenti alle diocesi vacanti e di riceverne le rendite (\"diritti di regalia\").\nInnocenzo XI istitu\u00ec una commissione, la \u00abCongregazione delle regalie\u00bb. I lavori si prolungarono fino al 1678 e diedero origine a tre (12 marzo e 21 settembre 1678, 27 dicembre 1679) in cui furono riaffermate le prerogative della Santa Sede sulla monarchia francese. Forte di tali pronunciamenti, Innocenzo XI chiese al re di Francia l'annullamento dell'editto del 1673 che aveva originato la disputa, cio\u00e8 il provvedimento che aveva stabilito che il diritto di regalia fosse esteso su tutti i territori della Corona francese. Secondo la valutazione del pontefice, il provvedimento ledeva i privilegi della Santa Sede e andava contro i trattati in vigore tra Stato francese e Chiesa.\nLuigi XIV chiam\u00f2 all'assemblea il clero francese. Nel mese di ottobre 1681 si tennero le assise, aperte da Jacques B\u00e9nigne Bossuet, vescovo di Meaux e precettore del figlio del re. A seguito di tali discussioni, il 19 marzo 1682 il clero francese vot\u00f2 una dichiarazione in quattro articoli (\"Declaratio cleri Gallicani de ecclesiastica potestate\", detta \"i Quattro Articoli\"). Con essi si affermavano i seguenti principii: i monarchi non sono soggetti al Papato, i concili ecclesiastici sostituiscono l'autorit\u00e0 papale; il Papato deve rispettare le tradizioni delle chiese locali; i decreti papali non sono vincolanti, a meno che non vengano adottati da tutta la chiesa. Il re fece immediatamente commutare in leggi dello Stato tali decisioni e ne ordin\u00f2 l'osservanza ai religiosi e a tutti i professori di teologia e di diritto canonico.\nInnocenzo XI dichiar\u00f2 nulle le decisioni dell'assemblea del clero francese (11 aprile 1682), rifiut\u00f2 di riconoscere i vescovi che avevano sottoscritto i Quattro Articoli e sciolse i legami tra tali vescovi e le proprie sedi. Il risultato fu che 35 diocesi francesi rimasero senza vescovo. Luigi XIV dovette cedere poich\u00e9 i vescovi rappresentavano una rete di interessi del potere reale e la loro assenza avrebbe provocato l'interruzione della trasmissione degli ordini reali alle gerarchie cattoliche. La vittoria del pontefice fu confermata dalla decisione di Luigi XIV di emanare l'Editto di Fontainebleau (18 ottobre 1685) con il quale il re revoc\u00f2 l'Editto di Nantes (1598), cio\u00e8 il riconoscimento della libert\u00e0 di culto ai protestanti francesi. Il pontefice espresse il proprio compiacimento in un breve indirizzato al re.\nUn'altra questione che divise la Santa Sede e Parigi fu il regolamento del diritto d'asilo per i rappresentanti degli stati stranieri domiciliati a Roma (\"in primis\" gli ambasciatori). Le ambasciate avevano goduto dell'estensione del diritto di asilo ai quartieri circostanti. Si erano pertanto create delle exclavi dentro l'Urbe dove la polizia pontificia non poteva pi\u00f9 entrare. Il 7 maggio 1685 il pontefice sospese tale estensione del diritto di asilo. Ribad\u00ec la sua decisione con la bolla \"Cum Alias\" del 12 maggio 1687. Tutti gli Stati europei si adattarono, tranne la Francia.\nDopo la morte dell'ambasciatore francese Fran\u00e7ois Annibal II d'Estr\u00e9es (1671-1687), Innocenzo XI rifiut\u00f2 la nomina del successore Henri Charles de Beaumanoir-Lavardin. L'ambasciatore francese risolse la questione con la forza: il 16 novembre 1687 occup\u00f2 militarmente l'ambasciata (palazzo Farnese). Il papa consider\u00f2 come scomunicati non solo l'ambasciatore, ma anche il re ed i ministri (1\u00ba gennaio 1688). La disputa tra Santa Sede e Regno di Francia raggiunse il parossismo: il 24 settembre 1688 Luigi XIV interpose appello al Concilio generale davanti al Parlamento di Parigi su tutti i punti della contesa e minacci\u00f2 l'intervento armato contro lo Stato pontificio, senza che Innocenzo recedesse dalle sue determinazioni. La contesa venne risolta dal successore Alessandro VIII nel 1690.\nAl tempo di Innocenzo XI la sede arcivescovile di Colonia costituiva uno stato autonomo (Elettorato di Colonia) all'interno del Sacro romano impero. Dalla seconda met\u00e0 del XVII secolo l'arcivescovo veniva scelto tra i membri del potente casato bavarese dei Wittelsbach.\nDurante il pontificato di Innocenzo XI mor\u00ec il principe-arcivescovo Massimiliano Enrico di Baviera (1650-1688). Re Luigi XIV cerc\u00f2 di anticipare la scelta della Santa Sede sul suo successore favorendo la nomina ad arcivescovo coadiutore di Wilhelm Egon von F\u00fcrstenberg (vescovo di Strasburgo, citt\u00e0 occupata nel 1681 dai francesi). Per il re di Francia il possesso dell'Elettorato di Colonia era strategico: esso confinava con le Province Unite olandesi e gli avrebbe permesso cos\u00ec di penetrare in territorio olandese. Inoltre il principe-arcivescovo di Colonia era uno degli elettori dell'Imperatore del Sacro Romano Impero: Luigi XIV avrebbe avuto l'opportunit\u00e0 di influenzare la scelta del re dei Romani.\nSu istanza dell'imperatore Leopoldo I d'Asburgo, il papa pose il proprio veto sulla nomina del von F\u00fcrstenberg e nomin\u00f2 un arcivescovo che non favoriva gli interessi politici della Francia. La scelta cadde su Giuseppe Clemente di Baviera, figlio del principe elettore di Baviera. Un esercito francese composto da 16.000 uomini invase il principato (agosto 1688), occup\u00f2 le piazzeforti di Bonn e Kaiserwerth, ma Colonia apr\u00ec le porte alle truppe imperiali, composte in maggioranza da prussiani. Per rappresaglia contro il papa, i francesi occuparono Avignone ed arrestarono il nunzio apostolico.\nLeopoldo I d'Asburgo organizz\u00f2 ben presto una lega contro Luigi XIV (Lega di Augusta). In ottobre Innocenzo XI si schier\u00f2 pubblicamente con la Lega di Augusta. Il 18 ottobre Leopoldo I dichiar\u00f2 guerra alla Francia scatenando la Guerra dei Nove anni (1688-1697). Il conflitto si concluse momentaneamente nel 1689, quando le truppe imperiali riconquistarono Bonn.\nInghilterra.\nNel 1685 divenne re un cattolico, Giacomo II Stuart. Una delle sue prime misure fu la nomina di un inviato presso la Santa Sede. Scelse per la delicata missione John Caryll (1625\u20131711). Innocenzo XI nomin\u00f2 nunzio apostolico a Londra l'arcivescovo Ferdinando d'Adda. Nel 1687 re Giacomo eman\u00f2 la Dichiarazione di Indulgenza, primo passo verso la concessione della libert\u00e0 di culto ai cattolici inglesi. Per\u00f2 l'anno seguente fu spodestato da Guglielmo d'Orange, protestante, che successivamente annull\u00f2 le sue decisioni.\nRussia.\nLa chiesa ortodossa e la chiesa cattolica si erano reciprocamente scomunicate nel 1054 e da allora non avevano pi\u00f9 rapporti ufficiali. Nel 1684 un padre gesuita austriaco, Schmidt, giunse a Mosca dove riusc\u00ec a stabilirsi come cappellano dell'ambasciata di Vienna. Nel 1685 Innocenzo XI invi\u00f2 una lettera allo zar Pietro il Grande. Due anni dopo un predicatore fu inviato dall'Italia alla corte dello zar, al quale pot\u00e9 esporre i principi della dottrina cattolica.\nRelazioni con monarchi extraeuropei.\nNel 1688 il pontefice ricevette una delegazione del re del Siam Narai (1629-1688) in visita in Europa.\nLotta contro i Turchi.\nNel 1683 l'esercito ottomano varc\u00f2 il confine con l'Ungheria puntando su Vienna. La Santa Sede decise di formare una coalizione internazioniale anti-turca. Avvalendosi delle capacit\u00e0 diplomatiche dei nunzi Obizzo Pallavicini e Francesco Buonvisi, il 31 marzo Innocenzo XI concluse un'alleanza con l'imperatore Leopoldo d'Asburgo e con il re di Polonia Giovanni III Sobieski; quindi ordin\u00f2 pubbliche preghiere a Roma e indisse un giubileo straordinario (11 agosto 1683). Impose in Germania e in Polonia tasse sulla decima parte dei beni ecclesiastici e tre decime sul clero italiano. All'imperatore invi\u00f2 100.000 scudi e altrettanti ne mand\u00f2 al re di Polonia.\nL'11-12 settembre 1683 la coalizione di eserciti cristiani sconfisse i Turchi a Vienna segnando il definitivo arresto dell'espansione ottomana in Europa (Battaglia di Vienna). Innocenzo XI, riconoscente alla Madonna di Loreto per la storica vittoria, invi\u00f2 al Santuario della Santa Casa la bandiera ritolta ai Turchi. Il vessillo si conserva ancora nella Sala del Tesoro. Inoltre istitu\u00ec la ricorrenza del Santo Nome di Maria.\nGrazie alla sconfitta turca del 1683 l'imperatore Leopoldo I vide finalmente l'opportunit\u00e0 di un contrattacco. Una nuova crociata avrebbe dovuto unire Sacro romano impero, Confederazione polacco-lituana, Francia, Spagna e Portogallo con l'aggiunta dei paesi asiatici ostili alla Sublime Porta (la Persia \"in primis\"). Il progetto vide la luce con la creazione della prima Lega Santa nel 1684 e della seconda Lega Santa del 1686 con Austria, Polonia e con l'aggiunta della Repubblica di Venezia, che si concluse con la presa di Buda. L'anno seguente il Regno d'Ungheria torn\u00f2 ad essere, dopo 161 anni di vassallaggio, uno stato sovrano.\nPatrono di arti e scienze.\nInnocenzo XI ordin\u00f2 la ricostruzione della Chiesa di Santa Maria in Monterone, sita nel rione Sant'Eustachio. Fece effettuare lavori di consolidamento al Ponte Fabricio.\nIl medico personale del pontefice, Giovanni Maria Lancisi, propose e ottenne la realizzazione di un Teatro anatomico all'Universit\u00e0 La Sapienza.\nInnocenzo XI protesse il religioso portoghese Ant\u00f3nio Vieira annullando una sentenza dell'Inquisizione emessa contro di lui (1681).\nNel 1684, con un \"breve\" di conferma, reintrodusse i privilegi gi\u00e0 concessi da Urbano VIII ai musicisti dell'Accademia di Santa Cecilia.\nMorte e sepoltura.\nInnocenzo XI si ammal\u00f2 gravemente il 6 giugno 1689 e mor\u00ec il 12 agosto, a Roma. \nFu sepolto nella Basilica Vaticana.\nCausa di beatificazione.\nLa causa di beatificazione di Innocenzo XI inizi\u00f2 l'11 aprile 1691. Nel 1698 furono confermati i risultati della prima fase del processo. Nel 1714 fu discussa l'introduzione formale della causa. La nuova fase d'indagine si svolse tra Roma e Como dal 1714 al 1733, e i suoi risultati furono approvati nel 1736; ma il processo fu ritardato, nel 1744, a causa dell'opposizione della Francia.\nLa pubblicazione di documenti a opera del domenicano Joachim Joseph Berthier, nel 1944, rivitalizz\u00f2 il processo, la cui ripresa fu disposta da Pio XII. Il pontefice beatific\u00f2 Innocenzo XI il 7 ottobre 1956 e ne dispose la memoria liturgica il 12 agosto. .\nNel 2009 \u00e8 stato istituito il \u00abComitato promotore per le celebrazioni della nascita di Papa Innocenzo XI\u00bb, su impulso della curia arcivescovile di Strigonio-Budapest, del Pontificio consiglio per i testi legislativi, dell'Universit\u00e0 degli Studi di Cassino, dell'Universit\u00e0 degli Studi del Molise e della famiglia Odescalchi. L'8 aprile 2011, il corpo del beato Innocenzo XI \u00e8 stato traslato dalla cappella di San Sebastiano a quella della Trasfigurazione: in questo modo nella cappella rimasta vuota \u00e8 stato collocato il feretro di papa Giovanni Paolo II dopo la sua beatificazione del 1\u00ba maggio dello stesso anno.\nConcistori per la creazione di nuovi cardinali.\nDurante il suo pontificato, Innocenzo XI consacr\u00f2 43 cardinali in due distinti concistori. Fu lui a conferire la porpora al futuro papa Innocenzo XII.\nInnocenzo XI disapprov\u00f2 la pratica nepotistica e oppose sempre un rifiuto alle richieste provenienti dall'interno della sua corte di far venire il suo unico nipote, il principe Livio Odescalchi, a Roma, anche se nomin\u00f2 cardinale Carlo Stefano Anastasio Ciceri, suo lontano parente, il 2 settembre 1686.\nBeatificazioni e canonizzazioni del pontificato.\nInnocenzo XI beatific\u00f2 formalmente due servi di Dio, nel corso di due distinte cerimonie; beatific\u00f2 per equipollenza altri cinque servi di Dio. Non canonizz\u00f2 alcun beato.\nNel 1681 Innocenzo XI inser\u00ec nel Martirologio romano Bernardo di Mentone (1020-1081).\nTrasfer\u00ec, inoltre, la memoria di san Felice di Valois al 20 novembre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67060", "revid": "125311877", "url": "https://it.wikipedia.org/wiki?curid=67060", "title": "Bombardamento", "text": "Un bombardamento \u00e8 un'operazione militare in cui un'area o un territorio vengono colpiti con bombe, missili o proiettili di artiglieria.\nStoria.\nI primi bombardamenti avvennero tramite cannoni a lunga gittata. Lo sviluppo dell'aeronautica militare si ebbe nella prima guerra mondiale, durante la quale gli aerei venivano utilizzati per ricognizione o per il lancio di granate dagli aeromobili: questi di fatto possono essere considerati i primi veri bombardamenti..\nI bombardamenti aerei iniziarono pochi anni dopo l'invenzione dell'aeroplano, durante la guerra italo-turca, il 1\u00ba novembre 1911 da parte dell'aviatore italiano Giulio Gavotti. Il primo bombardamento aereo di gruppo avvenne nella guerra civile spagnola, con il Bombardamento di Guernica da parte degli Junkers Ju 52 tedeschi.\nNella seconda guerra mondiale vi furono i bombardamenti aerei massicci sulle citt\u00e0, e vi era anche l'utilizzo di aerei isolati con presenze pressoch\u00e9 quotidiane per creare prevalentemente un effetto psicologico sulle popolazioni. In Italia tali aerei furono soprannominati \"Pippo\". In Europa il pi\u00f9 tragico bombardamento aereo fu il Bombardamento di Dresda da parte delle forze alleate.\nClassificazione.\nTipologia di esecuzione.\nIl bombardamento, naturalmente nato in seguito all'invenzione delle armi da fuoco, pu\u00f2 essere classificato in base alla tipologia della forza militare che lo esegue:\nUn'altra possibile classificazione pu\u00f2 essere condotta sulla base del tipo di ordigno utilizzato: missili (balistici o da crociera, a corto o a lungo raggio, ordinari o a testate nucleari), razzi, proiettili, bombe a frammentazione, bombe incendiarie, armi atomiche, etc; al crescere del potenziale distruttivo della bomba, generalmente diminuisce il numero di lanci o getti ripetuti di colpi: per esempio se nel bombardamento di Dresda la citt\u00e0 fu rasa al suolo con un'operazione a tappeto, protrattasi per pi\u00f9 giorni, con spedizioni di diverse centinaia di velivoli, ciascuno dei quali trasportante diverse tonnellate di ordigni incendiari, nel bombardamento atomico di Hiroshima e Nagasaki il medesimo effetto fu in ciascun caso conseguito con un singolo colpo, sferrato da un singolo vettore.\nScopi.\nUn bombardamento pu\u00f2 essere, inoltre, classificato in base agli scopi militari che si prefigge:"}
{"id": "67061", "revid": "2147886", "url": "https://it.wikipedia.org/wiki?curid=67061", "title": "Marcel Aym\u00e9", "text": "Autore di commedie, di romanzi, di racconti per ragazzi e di novelle, le sue opere hanno ispirato svariati film, programmi televisivi, fumetti e cartoni animati. I suoi testi riflettono un senso particolare dello \"humour\" e del fantastico.\nBiografia.\nEra il pi\u00f9 piccolo di sei figli. Alla morte della madre, Marie-Odile Emma Monamy (1863-1904), il padre, Faustin Joseph Aym\u00e9 (1859-1947), fabbro in un reggimento di dragoni, affid\u00f2 Marcel e la sorella Suzanne ai nonni materni, Frances e Auguste Monamy Curie, che avevano una fabbrica di piastrelle, una fattoria e un mulino a Villers-Robert, nel Giura. Qui visse qualche anno un rapporto stretto con la natura e frequent\u00f2 la scuola del villaggio. Alla morte dei nonni, fu affidato alla zia, L\u00e9a Monamy, sorella minore di sua madre, che non aveva figli e abitava in una casa panoramica a Dole. Prese la licenza media nel 1919, ma non riusc\u00ec a diplomarsi in matematica al liceo \"Victor Hugo\" di Besan\u00e7on perch\u00e9 rimase vittima della febbre spagnola. Fu curato dalla zia, quindi fece il servizio militare in Germania e poi si trasfer\u00ec a Parigi, dove voleva studiare medicina, ma trov\u00f2 invece impiego come giornalista (un'altra sorella, Camille, lo incoraggi\u00f2 per lettera, durante le sue lunghe convalescenze, a scrivere).\nNei circoli letterari si fece notare con il suo primo romanzo, \"Br\u00fblebois\" (1926), ma i successivi \"Aller retour\" e \"Les Jumeaux du diable\" furono meno apprezzati. Con \"La Table aux crev\u00e9s\" ottenne nel 1929 il Premio Renaudot. \"La Rue sans nom\" (1930) fu ben accolto dai critici, ma \"Le Vaurien\" (1931) fu nuovamente un insuccesso. Solo con \"La Jument verte\" (1933) raggiunse la vera fama. Nello stesso anno, infatti, anche il cinema si accorse della sua opera e cominci\u00f2 una lunga serie di adattamenti (collabor\u00f2 anche ad alcune sceneggiature per Pierre Chenal, Louis Daquin e altri registi).\nDal 1928 abit\u00f2 a Montmartre, pubblic\u00f2 racconti per bambini, romanzi, raccolte di novelle. Pubblic\u00f2 anche testi nell'organo collaborazionista \"Je suis partout\", cosa che gli fu in seguito rimproverata.\nA teatro ottenne grande successo con \"Lucienne et le boucher\" (1947), \"Cl\u00e9rambard\" (1950), farsa che mal nasconde un interrogativo sull'esistenza di Dio, e un'altra farsa, \"La T\u00eate des autres\" (1952), messa in scena da Andr\u00e9 Barsacq, della quale l'unica a non ridere fu la magistratura.\nNel 1955 collabor\u00f2 con il settimanale filo-monarchico \"La Nation fran\u00e7aise\" fondato da Pierre Boutang e Michel Vivier.\nLo stile di Marcel Aym\u00e9 \u00e8 davvero classico. Egli analizz\u00f2, con spirito, le traversie dell'uomo e della societ\u00e0. La sua visione pu\u00f2 forse essere cupa. L'ipocrisia, l'avidit\u00e0, la violenza, l'ingiustizia, il disprezzo compaiono nelle sue opere, cos\u00ec come il cameratismo, l'amicizia, la bont\u00e0, la gentilezza e la dedizione. Egli descrisse le strutture sociali in modo molto realista, nello stile di Balzac o di Zola, attribuendo al contempo un ruolo importante al fantastico.\nIl suo testo teatrale \"La T\u00eate des Autres\" fu la prima grande perorazione contro la pena di morte ad aver fatto scandalo. Egli vi ridicolizza la magistratura e i procuratori della repubblica. La canzone \"Si la photo est bonne\" della cantante francese Barbara \u00e8 ispirata sia da quest'opera sia dalle angosce della moglie di un presidente.\nMarcel Aym\u00e9 non si riconobbe in alcuna corrente politica.\nMarcel Aym\u00e9 \u00e8 sepolto al Cimitero di Saint-Vincent a Parigi, nel quartiere di Montmartre. Nello stesso quartiere \u00e8 presente un monumento in Place Marcel-Aym\u00e9. La statua \u00e8 basata sul suo racconto breve \"Le passe-muraille\" (\"Il passamura\").\nControversie.\nAmico di C\u00e9line e di Robert Brasillach, Marcel Aym\u00e9 fu accusato di collaborazione e di antisemitismo, principalmente per aver preso le difese dei suoi due amici dopo il 1945 e aver firmato testi (articoli culturali e novelle) durante l'Occupazione ne \"La Gerbe\" e \"Je suis partout\". Tuttavia aveva ferocemente deriso il regime nazista prima del 1939 e non diede alcun pegno di adesione dopo il 1940. Il suo apporto a \"Je suis partout\" sembra essere stato il risultato dell'insistenza di Brasillach."}
{"id": "67062", "revid": "599013", "url": "https://it.wikipedia.org/wiki?curid=67062", "title": "Fmi", "text": ""}
{"id": "67065", "revid": "2138421", "url": "https://it.wikipedia.org/wiki?curid=67065", "title": "Papa Alessandro VIII", "text": "Biografia.\nPietro Vito Ottoboni nacque a Venezia da Marco Ottoboni, patrizio veneto e cancelliere della Repubblica, e Vittoria Tornielli, ultimo di nove figli. Il casato Ottoboni apparteneva al ceto dei cittadini, ovvero l'alta borghesia, tradizionalmente impiegata nel sistema burocratico veneziano. Il padre stesso era cancelliere grande. Dal 1646 gli Ottoboni facevano parte del patriziato veneziano.\nIl giovane Pietro Vito studi\u00f2 legge all'Universit\u00e0 di Padova. Studente di talento, si laure\u00f2 all'et\u00e0 di 17 anni \"in utroque iure\" (1627). Nel 1630 si trasfer\u00ec a Roma, dove probabilmente prese gli ordini sacri. Durante il pontificato di Urbano VIII (1623-1644) fu referendario del Supremo tribunale della Segnatura apostolica, poi governatore, in ordine cronologico, di Terni, Rieti e Spoleto. Dal 1642 fu uditore della Sacra Rota. Su richiesta della Serenissima, nel 1652 fu creato cardinale da Innocenzo X (1644-1655). Sotto Clemente X (1667-69), fu Datario della Corte Pontificia; sotto Innocenzo XI (1676-89) fu inquisitore del Sant'Uffizio.\nPartecip\u00f2 a cinque conclavi votando sempre conformemente al gruppo degli \u201czelanti\u201d. Dal 1687 fu Decano del collegio cardinalizio.\nIl conclave del 1689.\nAlessandro VIII fu eletto pontefice il 6 ottobre 1689 nel Palazzo Vaticano e fu incoronato il 16 ottobre dal cardinale protodiacono Francesco Maidalchini. Sal\u00ec al Soglio alla tarda et\u00e0 di 79 anni. Prima di lui solo Clemente X (1670-1676) fu eletto a una maggiore et\u00e0 (79 anni e 9 mesi).\nDopo lui nessun papa (fino a tutto il XX secolo) fu eletto a un'et\u00e0 cos\u00ec avanzata.\nIl conclave inizi\u00f2 il 23 agosto; presero parte alla fase finale 51 cardinali. Per la prima volta, sia l'imperatore del Sacro Romano Impero che il re di Francia inviarono a Roma degli ambasciatori straordinari per seguire appositamente le assise. La Spagna pose il veto sul cardinale Lorenzo Brancati di Lauria.\nCom'era consuetudine all'epoca, il nuovo pontefice indisse un giubileo straordinario per invocare l'aiuto divino (11 dicembre 1689).\nIl pontificato.\nMissioni.\nIl 30 marzo 1690 il pontefice pubblic\u00f2 il breve \"Animarum saluti\", con il quale conferm\u00f2 i diritti dei neofiti nel Sud-est asiatico.\nRelazioni con i monarchi europei.\nFrancia.\nDurante il suo breve pontificato continuarono le dispute sui diritti di regalia e di asilo (questi ultimi detti anche \u201cdi quartiere\u201d), apertesi con Clemente X (1670-1676) e rimaste irrisolte durante il pontificato di Innocenzo XI (1676-1689). Alessandro VIII mostr\u00f2 un carattere determinato come il suo predecessore. Scrisse a re Luigi XIV invitandolo a non fare osservare l'editto del marzo 1682 (noto come i \u201cQuattro articoli\u201d); poi scrisse ai vescovi firmatari invitandoli a non osservare le quattro proposizioni. Luigi XIV, dopo un primo diniego, accett\u00f2 la proposta. Cos\u00ec nel febbraio 1690 la riconciliazione fra Santa Sede e Corona di Francia pot\u00e9 considerarsi cosa fatta. Il re rinunci\u00f2 spontaneamente ai diritti di quartiere dell'ambasciata francese a Roma e procedette alla restituzione di Avignone e del Contado Venassino. Il pontefice rispose al gesto conciliante di Luigi XIV nominando cardinale un uomo di stretta fiducia del re, Toussaint de Forbin-Janson e conferendo a Luigi XIV il diritto di nominare i nuovi vescovi di Metz, Toul, Verdun, Arras e Perpignano.\nSulle questioni di fondo, per\u00f2, nessuno dei due volle cedere. La Santa Sede decise allora di prendere una decisione unilaterale: l'anno seguente il papa pubblic\u00f2 la costituzione apostolica \"Inter Multiplices\" (31 gennaio 1691, preparata il 4 agosto 1690), con la quale annull\u00f2 tutti gli atti dell'Assemblea episcopale francese del 1682 e gli editti e le dichiarazioni del re relativi alle regalie e ai Quattro articoli. Il pontefice mor\u00ec appena due giorni dopo, senza avere il tempo di osservare la reazione del re.\nAltri Paesi.\nL'elevazione al cardinalato del francese de Forbin-Janson irrit\u00f2 l'imperatore Leopoldo I d'Asburgo; quando il papa cre\u00f2 altri due cardinali francesi (concistoro del 13 novembre 1690), Leopoldo I decise di ritirare il proprio ambasciatore presso la Santa Sede. Alessandro VIII, da parte sua, avversava la politica imperiale: Leopoldo aveva dimenticato la difesa della cristianit\u00e0 contro i Turchi per fare la guerra alla Francia; la sua condotta era aggravata, dal punto di vista del pontefice, dall'alleanza tra il Sacro romano impero e il protestante Regno d'Inghilterra in funzione anti-francese.\nAlessandro VIII sostenne la campagna militare della Repubblica di Venezia contro l'Impero ottomano per il controllo della Morea (Peloponneso) e del Mar Egeo (Guerra di Morea). Don\u00f2 viveri per riempire sette cambuse e invi\u00f2 duemila fanti per la campagna in Albania.\nNel 1689 don\u00f2 lo Stocco pontificio e il berrettone al Doge Francesco Morosini.\nGoverno dello Stato della Chiesa.\nAlessandro VIII decise di invertire le politiche economiche del predecessore riducendo la pressione fiscale al fine di aiutare le classi pi\u00f9 disagiate. Ma la carit\u00e0 su vasta scala e altre spese (per le guerre contro i Turchi) aggravarono la situazione finanziaria dello Stato.\nPatrono di arti e scienze.\nDurante il suo breve pontificato, Alessandro VIII:\nMorte e sepoltura.\nAlessandro VIII mor\u00ec il 1\u00ba febbraio 1691 per un'infezione acuta alla gamba presto degenerata in gangrena. Regn\u00f2 1 anno, 3 mesi e 26 giorni: dopo di lui nessun altro pontificato fu altrettanto breve (con l'unica eccezione di Giovanni Paolo I nel 1978).\n\u00c8 sepolto nella Basilica Vaticana. La sua tomba fu progettata da Arrigo di San Martino e venne realizzata da Angelo De Rossi e da Giuseppe Bertosi (1691-1725).\nConcistori per la creazione di nuovi cardinali.\nPapa Alessandro VIII durante il suo pontificato ha creato 14 cardinali nel corso di 3 distinti concistori.\nAlessandro VIII fu l'ultimo papa a perseguire una politica esplicitamente nepotistica.\nNomin\u00f2 cardinale il nipote Pietro Ottoboni, quando aveva 22 anni. Rimane l'ultimo ecclesiastico ad aver ricoperto la carica di cardinal nipote (1689). Anche un nipote per parte materna, Giambattista Rubini, fu creato cardinale (1690).\nNel 1690 Orazio Ludovisi, generale della Chiesa, vendette il ducato di Fiano ad Alessandro VIII, il quale lo regal\u00f2 a Marco Ottoboni, suo nipote e generale delle galere pontificie, e ai suoi successori.\nBeatificazioni e canonizzazioni del pontificato.\nAlessandro VIII ha canonizzato cinque beati. L'11 giugno 1690 ha beatificato Cunegonda di Polonia (1224-1292).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67066", "revid": "287204", "url": "https://it.wikipedia.org/wiki?curid=67066", "title": "\u02bfAl\u012b ibn Ab\u012b \u1e6c\u0101lib", "text": "Secondo gli sciiti avrebbe dovuto essere il successore di Maometto, ma fu preceduto da tre califfi: Ab\u016b Bakr (632-634), 'Omar ibn al-Khatt\u00e0b (634-644) e 'Othm\u00e0n ibn 'Aff\u00e0n (644-656).\nIl padre di \u02bfAl\u012b, Ab\u016b \u1e6c\u0101lib, era un importante membro della potente trib\u00f9 dei Ban\u016b Quraysh, ancorch\u00e9 di modesta condizione economica, e zio paterno di Maometto. Quest'ultimo, rimasto ben presto orfano, venne preso fin da bambino in casa di Ab\u016b \u1e6c\u0101lib.\nUna volta sposatosi con Khad\u012bja, Maometto prese con s\u00e9 in casa il giovanissimo figlio di Ab\u016b T\u0101lib, \u02bfAl\u012b, per alleviare le difficolt\u00e0 economiche che in quel momento stava patendo lo zio. Da quel momento in poi i due cugini vissero sotto lo stesso tetto e, dopo il matrimonio di \u02bfAl\u012b con la figlia di Maometto, F\u0101\u1e6dima, comunque a strettissimo contatto fino alla morte del Profeta nel 632.\nAdesione all'Islam.\n\u02bfAl\u012b ader\u00ec alla causa dell'Islam fin dal periodo giovanile (secondo gli sciiti fu il primo uomo a farlo, anche se per la sua et\u00e0 impubere si ricorda come primo uomo adulto l'amico e coetaneo del Profeta, Ab\u016b Bakr, mentre la prima persona in assoluto rimane pur sempre Khad\u012bja bt. Khuwaylid, moglie di Maometto).\n\u02bfAl\u012b spos\u00f2 F\u0101\u1e6dima, figlia di suo cugino Maometto, e fu il padre dei figli che ella dette alla luce, al-\u1e24asan e al-\u1e24usayn, considerati secondo e terzo Im\u0101m dagli sciiti, mentre da un'altra donna, Khawla, della trib\u00f9 dei Ban\u016b \u1e24an\u012bfa, ebbe Mu\u1e25ammad, detto per questo anche Mu\u1e25ammad ibn al-\u1e24anafiyya invece del pi\u00f9 corretto Mu\u1e25ammad ibn \u02bfAl\u012b.\nPartecip\u00f2 con grande coraggio e valore a tutti i fatti militari dell'Islam, salvo che alla spedizione di Tab\u016bk, quando il Profeta lo lasci\u00f2 come suo rappresentante a Medina. Nel corso della battaglia di U\u1e25ud il Profeta gli affid\u00f2 la sua spada personale a due punte, Dh\u016b l-Fiq\u0101r (Quella che discrimina), che il comune nonno, \u02bfAbd al-Mu\u1e6d\u1e6dalib b. H\u0101shim, aveva rinvenuto nel pozzo contenuto all'interno della Ka\u02bfba. Secondo una tradizione sciita, \u02bfAl\u012b l'avrebbe maneggiata con destrezza e con essa avrebbe tagliato letteralmente in due, dalla testa all'inguine, un coreiscita che gli si era parato davanti. Al che il Profeta avrebbe esclamato, secondo lo storico-annalista \u1e6cabar\u012b: \u201cNon v'\u00e8 spada come Dh\u016b l-Fiq\u0101r e non v'\u00e8 campione come \u02bfAl\u012b!\u201d ( \"wa-l\u0101 sayf ill\u0101 Dh\u016b l-Fiq\u0101r wa-l\u0101 fat\u0101 ill\u0101 \u02bfAl\u012b\" ), motto sovente inciso sulle lame islamiche.\nGli anni successivi alla morte del Profeta.\nAlla morte di Maometto (632), come parente agnatizio pi\u00f9 prossimo, fu lui ad occuparsi del pietoso rito del lavacro del cadavere di Maometto al momento della sua inumazione, nella stessa stanza in cui il Profeta viveva (vedi sepoltura di Maometto a Medina). Per questo motivo egli non fu presente alla riunione che design\u00f2 Ab\u016b Bakr a primo Califfo nella successione al Profeta. Egli non riconobbe la validit\u00e0 di questa designazione fino ad una riconciliazione avvenuta sei mesi pi\u00f9 tardi.\nPartecip\u00f2 con grande coraggio e valore a tutti i fatti militari dell'Islam e divenne Califfo per acclamazione dopo l'assassinio del suo predecessore \u02bfUthm\u0101n. Dovette per\u00f2 affrontare assai presto l'opposizione di due Compagni del Profeta, \u1e6cal\u1e25a b. \u02bfUbayd All\u0101h e al-Zubayr b. al-\u02bfAww\u0101m, che inizialmente avevano riconosciuto la sua designazione. Essi, alleatisi con la vedova del Profeta, \u02bf\u0100\u02beisha bt. Ab\u012b Bakr, si ribellarono apertamente ad \u02bfAl\u012b e si scontrarono con lui nella cosiddetta battaglia del Cammello (656), avvenuta nei pressi di Bassora, in Iraq, nella quale trovarono ambedue la morte. \u02bf\u0100\u02beisha, in seguito alla sconfitta, fu costretta a ritirarsi a vita privata.\nLa rivolta di Mu\u02bf\u0101wiya b. Ab\u012b Sufy\u0101n.\nVi fu poi lo scontro assai pi\u00f9 duro e gravido di conseguenze con il governatore della Siria, Mu\u02bf\u0101wiya b. Ab\u012b Sufy\u0101n. Questi, in nome del diritto consuetudinario, reclamava si facesse piena luce sulle circostanze che avevano portato alla morte di \u02bfUthm\u0101n, suo parente prossimo, e che si punissero di conseguenza i responsabili del misfatto. In realt\u00e0 egli reagiva alla propria rimozione dalla carica di governatore disposta da \u02bfAl\u012b non appena divenuto Califfo.\nL'esercito di \u02bfAl\u012b si scontr\u00f2 con i seguaci di Mu\u02bf\u0101wiya b. Ab\u012b Sufy\u0101n nella Battaglia di Siffin, sull'Eufrate (657), ma il governatore ribelle, quando si avvide d'essere prossimo alla sconfitta, si appell\u00f2 al Corano ed \u02bfAl\u012b, pressato da una parte dei suoi uomini, dovette acconsentire ad un arbitrato. Questo port\u00f2 alla nascita del movimento ereticale del kharijismo. I kharigiti contestavano sia Mu\u02bf\u0101wiya, reo di essersi ribellato al legittimo Califfo, sia \u02bfAl\u012b, reo di aver accettato un arbitrato col ribelle nonostante la certezza dei suoi diritti.\nL'arbitrato svoltosi a Adhruh, in Transgiordania, fu viziato da astuzie e sotterfugi, e giunse soltanto a dichiarare \"ingiusta\" la morte del terzo califfo, configurandola non gi\u00e0 come un atto di giustizia nel superiore interesse dell'Islam ma come vero e proprio assassinio, passibile di morte, come previsto dalle specifiche norme coraniche che prevedono una simile punizione per gli omicidi, gli apostati e gli adulteri conclamati.\n\u00c8 invece leggenda che un altro arbitrato (svoltosi poco dopo a D\u016bmat al-Jandal, ai confini del deserto siro-arabico) assegnasse il califfato a Mu\u02bf\u0101wiya per la semplice ragione che questi non poteva vantare alcun diritto alla suprema magistratura islamica, mentre si dice che grazie a un artificio di \u02bfAmr ibn al-\u02bf\u0100\u1e63 (arbitro di parte di Mu\u02bf\u0101wiya) si dichiarasse nulla l'elezione a califfo di \u02bfAl\u012b, avvenuta in modo del tutto irrituale, per poter procedere a una consultazione meno viziata da violenze.\nL'inaffidabilit\u00e0 d'una tale tradizione sta nel fatto che mai \u02bfAl\u012b incaric\u00f2 il suo arbitro di discutere della legittimit\u00e0 del titolo califfale ricevuto il giorno stesso dell'omicidio del suo predecessore.\nDi fatto nessuno riconobbe Mu\u02bf\u0101wiya califfo (salvo forse qualche suo fedele seguace a Damasco e in Siria) fintanto almeno che \u02bfAl\u012b oper\u00f2 a Kufa, in Iraq, dove il califfo aveva spostato la capitale, abbandonando l'insicura Medina.\nMorte.\nPrima di lanciarsi nuovamente contro il ribelle Mu\u02bf\u0101wiya, \u02bfAl\u012b dovette affrontare la rivolta aperta dei kharigiti. Li affront\u00f2 in battaglia a Nahraw\u0101n (658) facendone strage, ma nel 661 fu ucciso dalla loro vendetta. Uno di essi, Ibn Muljam, lo colp\u00ec alla testa con una spada intinta nel veleno mentre egli entrava nella moschea di Kufa per guidare la preghiera del mattino. Prima di morire, una tradizione sciita afferma che \u02bfAl\u012b avrebbe nominato suo successore il suo primogenito al-\u1e24asan b. \u02bfAl\u012b ma questa tradizione viene decisamente smentita dalle fonti sunnite.\nIl suo corpo fu inumato in una localit\u00e0 segreta per evitare profanazioni da parte dei suoi nemici. Solo dopo molti anni, al tempo del califfo abbaside H\u0101r\u016bn al-Rash\u012bd, la sua sepoltura sarebbe stata scoperta a Najaf, nei pressi di Kufa. In seguito a tale scoperta Najaf, a causa delle grande devozione goduta da \u02bfAl\u012b nel mondo musulmano in generale e sciita in particolare, divenne la pi\u00f9 importante citt\u00e0 santa dello Sciismo dopo Mecca e Medina, residenza della massima autorit\u00e0 religiosa sciita d'Iraq e, nei secoli, luogo preferito di sepoltura per milioni di fedeli sciiti."}
{"id": "67073", "revid": "3732", "url": "https://it.wikipedia.org/wiki?curid=67073", "title": "Papa Innocenzo XII", "text": "Biografia.\nMembro di un nobile casato napoletano, Antonio Pignatelli nacque (quarto di cinque figli) il 13 marzo 1615 a Spinazzola, feudo di famiglia in terra lucana (oggi in Puglia, a seguito del ridisegno delle province da parte di Gioacchino Murat nel 1811). Il padre, Francesco, era marchese di Cerchiara e marchese di Spinazzola; la madre, Porzia Carafa, era figlia del duca d'Andria Fabrizio Carafa.\nAntonio trascorse tutto il periodo di formazione a Roma nel Collegio dei Gesuiti, dove prese gli ordini sacri (probabilmente nel 1643) e si laure\u00f2 \"in utroque iure\". \nSuccessivamente papa Urbano VIII lo chiam\u00f2 nella Curia romana.\nFu ordinato vescovo il 27 ottobre 1652. Svolse la carriera diplomatica come nunzio apostolico. Per undici anni (1660 \u2013 marzo 1671) risiedette all'estero, tra Confederazione polacco-lituana e Impero austriaco. \nFu creato cardinale il 1\u00ba settembre 1681 da Innocenzo XI.\nCome porporato partecip\u00f2 a due conclavi: quello del 1689 e quello del 1691 (che lo elesse).\nIl conclave del 1691.\nInnocenzo XII fu eletto papa il 12 luglio 1691 nel Palazzo Apostolico e fu incoronato il 15 luglio dal cardinale Urbano Sacchetti.\nApertosi il 12 febbraio, fu il conclave pi\u00f9 lungo dopo oltre 300 anni: per trovare un'elezione papale pi\u00f9 lunga si deve andare a ritroso fino al 1314-1316, cio\u00e8 al conclave che elesse Giovanni XXII.\nAl conclave parteciparono 65 cardinali, i quali formarono, come da tradizione, tre gruppi: filo-francesi, filo-spagnoli e \u201czelanti\u201d. Quest'ultimo gruppo era guidato dal cardinale Giovanni Francesco Negroni, che fu determinante per l'insuccesso di Giovanni Dolfin, inviso ai filo-spagnoli. I due favoriti rimasero Gregorio Barbarigo e Antonio Pignatelli. \nLa candidatura del Barbarigo fu osteggiata dai francesi; le trattative per farlo eleggere durarono fino a luglio, quando la sua candidatura fu lasciata cadere e venne eletto il Pignatelli. Il nuovo papa, che aveva settantasei anni, assunse il nome pontificale di Innocenzo XII in onore di Innocenzo XI, grazie al quale aveva ricevuto la porpora cardinalizia.\nIl pontificato.\nRelazioni con le istituzioni della Chiesa.\nDecisioni generali ecclesiastiche.\nIl 12 novembre 1691 il nuovo pontefice indisse un giubileo straordinario per chiedere l'aiuto divino. Durante il suo pontificato la vita dei popoli europei fu spesso funestata dalle guerre. Innocenzo XII proclam\u00f2 l'8 settembre 1693 un giubileo straordinario e un altro il 4 dicembre 1695 per invocare la pace tra i monarchi cristiani.\nCon la costituzione apostolica \"Speculatores\" (4 novembre 1694) Innocenzo XII fiss\u00f2 le norme canoniche riguardanti il basso clero. Con un'altra costituzione conferm\u00f2 che tutti i sacerdoti regolari, e i gesuiti, dovessero obbedire al Papa (6 ottobre 1696).\nConvinto della necessit\u00e0 che il clero dovesse porsi a modello dei fedeli, il pontefice fece pubblicare la costituzione apostolica \"Sanctissimus in Christo Pater\" (18 luglio 1695), con la quale richiese a ogni ordine religioso una pi\u00f9 stretta osservanza delle regole proprie e una pi\u00f9 attenta preparazione dei giovani nei noviziati. Successivamente cre\u00f2 una speciale commissione di cardinali che vegliassero sull'applicazione della costituzione stessa. Il 4 agosto 1698, con la costituzione \"Debitum pastoralis\", il pontefice soppresse la Congregazione sopra lo stato dei regolari, istituita nel 1649, e dette un carattere permanente alla commissione da lui creata nel 1695, trasformandola in un dicastero vero e proprio con il nome di \"Congregazione della disciplina dei regolari\", le cui competenze erano distinte da quelle della Congregazione dei vescovi e regolari.\nCon la costituzione apostolica \"Nuper (De celebratione missarum)\" del 1697, rese obbligatoria la registrazione dei legati e delle messe in base alla loro tipologia\nInnocenzo XII emise, in data 20 agosto 1692, un decreto sulla musica nella liturgia. Il provvedimento, dissipando la confusione causata dalle diversit\u00e0 di interpretazioni, e illuminando tutta la questione, proib\u00ec in genere il canto di ogni cantilena o mottetto. Nelle sante Messe solenni permise soltanto, oltre al canto del Gloria e del Credo, di poter cantare l'Introito, il Graduale e l'Offertorio. Nei Vespri non ammise nessun cambiamento, neppure minimo, nelle Antifone che si dicono all'inizio e alla fine di ogni Salmo. \nNel 1695 proib\u00ec la pratica (in uso in Germania) secondo la quale vescovi e abati venivano nominati da capitoli elettorali.\nNel 1699 indisse il giubileo del 1700 (bolla \"Regi saeculorum\", 18 maggio 1699).\nCuria romana.\nIl 23 giugno 1692 eman\u00f2 la bolla \"Romanum decet pontificem\" con la quale abol\u00ec la carica di cardinal nipote, trasferendone i poteri al Cardinale segretario di Stato. Il provvedimento, redatto dall'allora cardinale Giovanni Francesco Albani, proibiva ai Papi di concedere propriet\u00e0, incarichi o rendite a qualsiasi parente; inoltre, nessun parente poteva essere innalzato al cardinalato. Tale documento \u00e8 passato alla storia poich\u00e9 sanc\u00ec la cessazione della pratica del nepotismo, largamente adoperata dai predecessori. Nello stesso tempo cerc\u00f2 di contrastare la compravendita di cariche presso la Camera Apostolica, e a questo scopo introdusse alla sua corte uno stile di vita pi\u00f9 semplice e pi\u00f9 economico. Egli stesso disse \u00ab...i poveri sono i miei nipoti\u00bb, ponendo cos\u00ec a confronto il nepotismo di molti tra i suoi predecessori con la sua politica di beneficenza pubblica.\nCon una serie di brevi (pubblicati il 16 gennaio 1693) regol\u00f2 le attribuzioni della Congregazione della visita apostolica.\nAbol\u00ec il documento del 1352 che regolava i rapporti tra papa eletto e cardinali elettori, secondo il quale il primo doveva sentirsi vincolato alle richieste dei secondi e doveva esaudirle nei primi mesi di pontificato.\nOrdini e Istituti religiosi.\nIl pontefice concesse al loro ordine il diritto di insegnare all'Universit\u00e0 di Roma.\nRiconobbe la regola dell'ordine con breve del 6 novembre 1693.\nNel 1699 riconobbe la congregazione come ordine di chierici regolari.\nCon bolla del 20 maggio 1700 trasform\u00f2 la congregazione in ordine religioso, con voti solenni di povert\u00e0, obbedienza, castit\u00e0 e ospitalit\u00e0, sotto la regola di sant'Agostino e con i privilegi degli ordini mendicanti.\nIl 5 agosto 1698 istitu\u00ec in Roma una Congregazione Lauretana e ne dichiar\u00f2 prefetto il cardinale segretario di Stato.\nRelazioni con altre Chiese cristiane.\nDurante il pontificato di Innocenzo XII fu portata a termine l'Unione con Roma degli ortodossi della Transilvania (7 maggio 1700). Vi partecip\u00f2 il clero ortodosso della Transilvania e quello degli altri territori pi\u00f9 occidentali abitati da fedeli di lingua rumena (il Banato, la Cri\u0219ana, il S\u0103tmar e il Maramure\u0219).\nIl pontefice cerc\u00f2 di riportare nell'alveo della cattolicit\u00e0 la Chiesa copta. Egli nomin\u00f2 missionari i Padri minori riformati di San Pietro in Montorio a Roma. Essi si recarono in udienza presso il Patriarca di Alessandria chiedendogli di aggregarsi all'unit\u00e0 cattolica. La risposta del patriarca fu interlocutoria; per\u00f2 egli acconsent\u00ec che al Cairo si stabilissero dei missionari inviati dall'Italia.\nDecisioni in materia dottrinale.\nLa controversia giansenista prosegu\u00ec anche durante il pontificato di Innocenzo XII. Nel 1668, sotto il pontificato di Clemente IX, il clero francese aveva sottoscritto la Formula di condanna pontificia delle proposizioni contenute nell'\"Augustinus\" di Giansenio. Invece i giansenisti francesi e fiamminghi, insofferenti verso l'autorit\u00e0 papale, non accettarono di firmare la Formula. Alla loro richiesta di eseguire delle modifiche al testo, il pontefice rispose negativamente, dapprima con un decreto della Santa Inquisizione e quindi con due brevi (6 febbraio 1694, ai vescovi di Francia, e 23 novembre 1696 ai vescovi di Fiandra), che chiusero definitivamente la questione.\nUn'ulteriore condanna del Giansenismo fu emessa nel 1699.\nDecisioni in materia liturgica.\nDopo Alessandro VII (1655-1667) nessun pontefice era intervenuto sulla questione. La controversia fu riaperta nel 1693 dal gesuita Charles Maigrot, membro della Societ\u00e0 per le missioni estere di Parigi e vicario apostolico nel Fujian. Egli critic\u00f2 l'atteggiamento allora prevalente tra i missionari dell'Ordine, ossia quello di realizzare una sorta di sincretismo tra cristianesimo e confucianesimo. Il pontefice evit\u00f2 di schierarsi apertamente, esortando alla concordia e nominando una commissione affinch\u00e9 esaminasse il caso.\nIl 15 maggio 1693 Innocenzo XII stabil\u00ec che tutte la chiese celebrassero la festa dell'Immacolata Concezione con un'ottava.\nRelazioni con i monarchi europei.\nFrancia.\nInnocenzo XII riusc\u00ec a porre termine in modo conciliativo a una controversia che si trascinava da cinquant'anni: il dissidio relativo alle prerogative del re (regalie) in materia di benefici ecclesiastici connessi con la nomina episcopale. Nel settembre 1693 re Luigi XIV rinunci\u00f2 definitivamente alle sue pretese e revoc\u00f2 l'editto del 1682 sulla potest\u00e0 ecclesiastica (i \u00abQuattro articoli\u00bb) che ratificava le decisioni dell'assemblea del clero francese. In pari tempo i vescovi francesi inviarono una lettera al papa in cui deplorarono l'accaduto affermando il riconoscimento della piena autorit\u00e0 pontificia sul clero francese. Soddisfatto dell'accordo, il papa conferm\u00f2 le nomine dei vescovi effettuate dal re di Francia, nonostante il fatto che i \u00abQuattro articoli\u00bb non venissero revocati. Innocenzo XII acconsent\u00ec infine all'estensione del diritto di regalia a tutte le diocesi del regno di Francia.\nI rapporti tra Parigi e Roma rimasero comunque freddi: la Francia non invit\u00f2 la Santa Sede a presenziare ai colloqui di pace seguiti alla fine della Guerra della Lega di Augusta, che si conclusero con il Trattato di Rijswijk (1697).\nSacro Romano Impero.\nInnocenzo XII appoggi\u00f2 Leopoldo I d'Asburgo, impegnato nella guerra contro i Turchi.\nDeplor\u00f2 la decisione dell'Imperatore di conferire il nono Elettorato dell'impero, spettante al Casato di Hannover, al duca Ernesto di Brunswick-Hannover, pur sapendo che era protestante.\nIl pontefice fece dono della rosa d'oro a Guglielmina Amalia di Brunswick-L\u00fcneburg, consorte di Leopoldo I (1699).\nSpagna.\nNonostante i due matrimoni (contratti nel 1679 e nel 1690) il re di Spagna Carlo II non ebbe nessun figlio. La corte di Madrid pavent\u00f2 il rischio che, alla sua morte, il regno di Spagna potesse essere smembrato. Si crearono due partiti: uno filo-asburgico e uno filo-francese. Carlo II scelse il primo e decise di nominare come unico erede Giuseppe Ferdinando Leopoldo di Baviera, principe elettore del Sacro Romano Impero. Ma il designato mor\u00ec prematuramente nel 1699.\nNel settembre del 1700 il re scrisse a Innocenzo XII per chiedergli consiglio in materia della sua successione, ottenendo una risposta favorevole alle istanze francesi. A parere della Santa Sede, Carlo II avrebbe dovuto fare testamento in favore di Filippo d'Angi\u00f2, nipote del re di Francia Luigi XIV. Innocenzo XII mor\u00ec poco dopo e non fece in tempo a constatare se il suo consiglio fosse andato a buon fine.\nPolonia.\nIl successore designato al trono di Polonia, il duca Federico Augusto di Sassonia, prima di salire al trono abiur\u00f2 la fede protestante (1697).\nGoverno dello Stato della Chiesa.\nRiforme.\nInnocenzo XII si dedic\u00f2 alla riforma dell'apparato giudiziario. Il pontefice decise di risolvere un problema che rendeva inefficace l'azione dei tribunali romani: la lentezza della giustizia. Con la bolla \"Ad radicitus submovendum\" (31 agosto 1692) soppresse tutti i tribunali e i giudici particolari e rimise tutte le cause ai giudici ordinari. Poi fece erigere un palazzo dove concentr\u00f2 tutti i tribunali dell'Urbe. Costruita a Montecitorio, la nuova Curia Pontificia (attuale Palazzo Montecitorio) fu inaugurata nel 1696. Ben presto divenne nota come \"Curia Innocenziana\". Oltre ai tribunali pontifici, il palazzo fu anche sede del Governatorato di Roma e della direzione di polizia.\nNell'ambito della riforma che abol\u00ec la carica di cardinal nipote, Innocenzo XII abol\u00ec anche le cariche che usualmente l'accompagnavano. Tra esse, quella di cardinal legato di Avignone, che cess\u00f2 di esistere. In sua vece istitu\u00ec la Congregazione di Avignone.\nRoma e Lazio.\nNel 1692 Innocenzo XII fece realizzare il nuovo acquedotto di Civitavecchia, dichiar\u00f2 porto franco lo scalo portuale e le confer\u00ec il titolo di Citt\u00e0. Ordin\u00f2 la costruzione del porto di Anzio (soprannominato \u201cdi Nettuno\u201d), che port\u00f2 crescita e sviluppo alla cittadina laziale. Fece aprire due dogane a Roma, una per il traffico di merci via acqua (presso il porto di Ripa Grande), l'altra per le mercanzie via terra (nel tempio di Adriano a piazza di Pietra). Rafforz\u00f2 le difese militari sulla linea di costa per contrastare la minaccia dei Corsari barbareschi.\nNel 1693 decise di riorganizzare l'assistenza pubblica di Roma, cominciando con il raccogliere l'infanzia abbandonata in un'unica istituzione e in un unico luogo, progettando di concentrarvi anche le altre categorie di poveri assistiti (accuditi all'epoca a Ponte Sisto e al Palazzo lateranense). Nacque cos\u00ec il nucleo di quello che divenne l'ospizio apostolico di San Michele a Ripa Grande.\nIn occasione del Giubileo del 1700, il pontefice fece aprire un nuovo raccordo viario tra la via Appia antica e la via Campana (oggi via Appia Nuova), tuttora nota come via Appia Pignatelli.\nIl pontefice ribad\u00ec inoltre il divieto di gioco del lotto. La disposizione, come del resto quelle precedenti, trov\u00f2 difficile applicazione per l'inveterata propensione dei romani alle scommesse.\nPatrono di arti e scienze.\nInnocenzo XII promosse la costruzione della Chiesa della Nativit\u00e0 di Ges\u00f9, affidata all'Arciconfraternita della Compagnia della Nativit\u00e0 (detta \"degli Agonizzanti\").\nNomin\u00f2 il cardinale Enrico Nonis bibliotecario della Biblioteca Vaticana (6 marzo 1700) e l'anatomista bolognese Marcello Malpighi archiatra pontificio.\nProtesse il letterato inglese John Dryden. Uno dei pi\u00f9 grandi poeti inglesi del suo tempo, era stato nominato poeta laureato (1668) e storiografo reale (1670), ma aveva perso tutti i benefici dopo la deposizione di re Giacomo II (1688).\nAvverso all'arte teatrale, nel 1697 il pontefice fece demolire il Teatro Tordinona.\nMorte e sepoltura.\nIl giorno di Natale del 1699, gi\u00e0 gravemente malato di podagra (una malattia reumatica), non pot\u00e9 presenziare all'apertura della Porta santa della Basilica di San Pietro per il giubileo del 1700. Fu sostituito dal cardinale de Bouillon. Alla cerimonia di apertura furono presenti la regina consorte di Polonia Maria Casimira Luisa (che, rimasta vedova, si era trasferita a Roma) e il penultimo Granduca di Toscana Cosimo III de' Medici.\nInnocenzo XII mor\u00ec all'et\u00e0 di 85 anni il 27 settembre 1700 a Roma. Fu sepolto nella Basilica Vaticana.\nDopo la sua morte il suo amico e conterraneo, il cardinale don Vincenzo Petra dei duchi di Vastogirardi, fece erigere a proprie spese un monumento funebre in suo onore a San Pietro, in Vaticano, commissionandolo a Ferdinando Fuga; il monumento \u00e8 abbellito da due statue che rappresentano la Giustizia e la Carit\u00e0 dello scultore Filippo Valle. Egli fu l'ultimo pontefice a portare abitualmente barba e baffi.\nConcistori per la creazione di nuovi cardinali.\nInnocenzo XII cre\u00f2 30 cardinali in quattro distinti concistori.\nCoerente con la politica anti-nepotista che contraddistinse il suo pontificato, Innocenzo XII non assunse nessun familiare in Curia e neg\u00f2 perfino la porpora del cardinalato all'arcivescovo di Taranto, Francesco Pignatelli, perch\u00e9 era suo cugino. Nomin\u00f2 invece assistente al soglio pontificio il vescovo di Spoleto, Pietro Gaddi da Forl\u00ec.\nBeatificazioni e canonizzazioni del pontificato.\nInnocenzo XII canonizz\u00f2 due santi in due distinte cerimonie; beatific\u00f2 per equipollenza sette servi di Dio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67083", "revid": "2145227", "url": "https://it.wikipedia.org/wiki?curid=67083", "title": "Papa Innocenzo XIII", "text": "Biografia.\nNato a Poli, cittadina del subappennino laziale, Michelangelo Conti discendeva dalla nobile famiglia dei Conti di Segni, che aveva gi\u00e0 dato alla Chiesa cattolica tre papi e numerosi cardinali. Suo padre era Carlo IV, duca di Poli e Guadagnolo, e sua madre era donna Isabella Muti.\nComplet\u00f2 gli studi ginnasiali e liceali al Collegio dei Gesuiti di Roma. Si laure\u00f2 all'Universit\u00e0 La Sapienza in legge.\nRicevette uno dei suoi primi incarichi nel 1690, quando il papa Alessandro VIII lo invi\u00f2 a Venezia a consegnare al doge Francesco Morosini un'ambita benemerenza pontificia, lo stocco (abbinato, come di consueto, al \u201cberrettone\u201d).\nIl successore Innocenzo XII lo introdusse nella prelatura e gli affid\u00f2 vari incarichi nelle province dello Stato pontificio.\nTrascorse undici anni (1698-1709) in Portogallo come nunzio apostolico. Sembra che qui si sia formato il suo giudizio critico nei confronti dell'ordine dei gesuiti, che ebbe tanta importanza successivamente. Fu creato cardinale il 7 giugno 1706 dal papa Clemente XI.\nIl conclave del 1721.\nMichelangelo Conti fu eletto papa il 8 maggio 1721 nel Palazzo Apostolico e fu incoronato il 18 maggio dal cardinale protodiacono Benedetto Pamphilj.\nIl conclave si apr\u00ec il 31 marzo. Alla fase finale parteciparono 56 cardinali, ma all'ultima votazione presero parte solo 40 porporati. Durante i lavori si formarono quattro gruppi: gli zelanti, i filo-borbonici (i Borboni regnavano allora, fra l'altro, in Francia e Spagna), i filo-imperiali, un gruppo guidato dal cardinale camerlengo Annibale Albani (i \u201cclementini\u201d). La fazione filo-imperiale, guidata da Michele Federico Althann, pose il veto su nome di Fabrizio Paolucci, che nella prima votazione era giunto a soli tre voti dall'elezione. Gli imperiali giudicavano Paolucci troppo vicino agli interessi della Francia.\nL'8 maggio 1721 la maggioranza dei voti conflu\u00ec sul cardinale Conti, per le sue doti umane e spirituali. Egli inoltre non era apertamente schierato con nessuno dei due gruppi principali, non era cio\u00e8 n\u00e9 filofrancese n\u00e9 filoimperiale; ottenne infatti alla fine il voto unanime di tutto il Sacro Collegio. In onore del papa Innocenzo III, a cui lo accomunava il lignaggio, scelse il nome pontificale di Innocenzo XIII.\nPontificato.\nRelazioni con le istituzioni della Chiesa.\nInnocenzo XIII conferm\u00f2 la condanna dei riti malabarici e dei riti cinesi emessa dal predecessore Clemente XI. I gesuiti furono i pi\u00f9 danneggiati da tale proibizione. Il generale dell'Ordine, padre Michelangelo Tamburini, ricevette il 13 settembre 1723 dal segretario della Congregazione per l'evangelizzazione dei popoli, Pier Luigi Carafa juniore (1677-1755), un precetto formale con il quale si viet\u00f2 l'ulteriore ammissione nella Compagnia di Ges\u00f9 di novizi nonch\u00e9 l'invio di missionari nelle Indie orientali fino a quando non fosse stata dimostrata l'obbedienza dei gesuiti alle proibizioni dei riti cinesi pubblicate da Clemente XI, in particolare con la Bolla \"Ex illa die\" del 19 marzo 1715. Innocenzo XIII si convinse della bont\u00e0 del resoconto del legato pontificio Carlo Ambrogio Mezzabarba, secondo il quale i gesuiti residenti presso la corte imperiale di Pechino avrebbero istigato l'imperatore Kangxi a fare imprigionare i missionari inviati dalla Congregazione di Propaganda Fide.\nInterrotto da 25 anni il Capitolo generale della Famiglia francescana il papa decise di riunirlo a Roma. Intervenne all\u2019apertura e presiedette all'elezione del ministro generale. Il capitolo si riun\u00ec nel convento dell\u2019Ara Coeli e termin\u00f2 il 15 maggio 1723. Nello stesso anno consacr\u00f2 la chiesa di Santa Maria della Presentazione di Vignanello, nell'alto Lazio.\nIl 23 marzo 1723 pubblic\u00f2 la costituzione apostolica \"Apostolici ministerii\" sulle funzioni sacerdotali e la disciplina ecclesiastica. Il provvedimento fu emesso dietro le sollecitazioni di alcuni vescovi spagnoli, preoccupati del rilassamento dei costumi del clero iberico, sia secolare che regolare.\nDispose l'annullamento della scismatica elezione del nuovo pseudo-arcivescovo di Utrecht. Il capitolo della cattedrale di Utrecht era sospeso dal 1704; nonostante questo aveva eletto senza il consenso della Santa Sede Cornelius van Steenoven (27 aprile 1723). Quest'ultimo chiese al papa di riconoscerlo, ottenendo un rifiuto.\nDecisioni in materia dottrinale e liturgica.\nIl pontefice conferm\u00f2 la bolla \"Unigenitus Dei Filius\" del predecessore Clemente XI (1713) che condannava come eretiche le tesi di Giansenio. Quando sette vescovi francesi che si erano appellati contro la bolla lo contattarono con una petizione affinch\u00e9 fosse invece ritirata (1722) Innocenzo non solo respinse la richiesta ma condann\u00f2 tale petizione e richiese in modo incondizionato l'ottemperanza ai dettami della bolla pontificia.\nAll'indomani dell'elezione, il 27 maggio 1721, il pontefice indisse un giubileo straordinario.\nIl 25 aprile 1722 proclam\u00f2 Isidoro di Siviglia (circa 560 \u2013 636) dottore della Chiesa.\nDecisioni riguardanti gli ebrei.\nCon la costituzione apostolica \"Ex injuncto nobis\" il pontefice proib\u00ec agli ebrei di tessere la seta, di acquistarla e di venderla, e li obblig\u00f2 a commerciare solo nei generi usati.\nRelazioni con i monarchi della cristianit\u00e0.\nI trattati di Utrecht del 1713 e di L'Aia del 1720 (stipulati alla conclusione della guerra di successione spagnola) avevano stabilito che il Regno di Napoli e di Sicilia diventasse feudo imperiale.\nInnocenzo XIII confer\u00ec a Carlo VI d'Asburgo (1711-1740) l'investitura del Regno (9 giugno 1722); in cambio l'imperatore invi\u00f2 il suo giuramento di fedelt\u00e0 - espresso con il tradizionale omaggio della chinea - e alleanza.\nInnocenzo non riusc\u00ec tuttavia a ottenere che l'imperatore rinunciasse ai diritti della \"Sicula Monarchia\", n\u00e9 a riavere Comacchio (cittadina dell'Alto Adriatico sottratta alla Santa Sede durante il pontificato di Clemente XI). L'imperatore impose inoltre che anche il ducato di Parma e Piacenza, da diversi secoli nella sfera dello Stato Pontificio e governato dalla famiglia Farnese, fosse considerato feudo imperiale. Il papa protest\u00f2 contro l'obbligo di tenervi una guarnigione austriaca, tra l'altro a spese dei Farnese, ma fu inutile. L'investitura del ducato fu conferita all'Infante di Spagna Carlo III.\nIl 26 gennaio 1723 il duca Cristiano Ulrico II di W\u00fcrttemberg-Wilhelminenort, convertitosi dal luteranesimo al cattolicesimo, pronunci\u00f2 l'atto di abiura davanti al papa.\nL'avvicendamento del nunzio presso la corte portoghese fu causa di attriti e tensioni. Nel 1720 il pontefice scelse di sostituire Vincenzo Bichi, da undici anni a Lisbona, con Giuseppe Firrao. Il re Giovanni V si oppose e proib\u00ec a Bichi di lasciare il Paese. La scottante questione, irrisolta, pass\u00f2 cos\u00ec al successore di Innocenzo XIII.\nInnocenzo XIII concesse a Giacomo Francesco Edoardo Stuart, pretendente giacobita al trono d'Inghilterra, un vitalizio di ottomila scudi romani. Residente a Roma, dove viveva in esilio dal 1719, lo Stuart era figlio dell'ultimo re cattolico d'Inghilterra, Giacomo II. Innocenzo assicur\u00f2 inoltre allo Stuart un fondo di circa centomila ducati per armarsi e riconquistare il regno.\nIl pontefice aiut\u00f2 i veneziani e soprattutto l'isola di Malta nelle loro lotte contro gli Ottomani.\nPatrono di arti e scienze.\nIl 12 settembre 1721 il pontefice autorizz\u00f2 la fondazione dell'Universit\u00e0 dell'Avana (fu approvata dal successore Benedetto XIII nel 1728).\nIl 18 dicembre 1722 riconobbe lo statuto dell'Universit\u00e0 di Caracas (Venezuela).\nOpere realizzate a Roma.\nInnocenzo XIII finanzi\u00f2 la conclusione dei lavori di ricostruzione della basilica di Sant'Eustachio. Furono incaricati gli architetti Antonio Canevari e Nicola Salvi.\nIncaric\u00f2 Alessandro Specchi di proseguire l'edificazione della Manica lunga del Palazzo del Quirinale.\nMorte e sepoltura.\nInnocenzo XIII mor\u00ec a Roma il 7 marzo 1724 a causa di un'ernia e fu sepolto il 12 marzo nella Basilica Vaticana. Volle che il suo cuore fosse conservato nel santuario della Mentorella, di cui egli fu abate commendatario fino alla sua morte.\nIn occasione del trecentocinquantesimo anniversario della nascita (1655-2005), si \u00e8 a lungo parlato dell'eventualit\u00e0 di presentare alla Santa Sede una richiesta formale per l'introduzione della causa di beatificazione di Innocenzo XIII.\nConcistori per la creazione di nuovi cardinali.\nInnocenzo XIII consacr\u00f2 tre cardinali nel corso di due distinti concistori.\nElev\u00f2 alla porpora il fratello Bernardo Maria Conti, ma gli imped\u00ec di percepire oltre 12.000 scudi, come era stato gi\u00e0 stabilito dal papa Innocenzo XII.\nIn adempimento della promessa fatta alla parte francese in conclave, cre\u00f2 cardinale Guillaume Dubois (1721), nonostante fosse noto come uomo dai costumi libertini. Il papa, obbligato a effettuare la nomina, ordin\u00f2 tuttavia che nella cerimonia di consegna della berretta, si procedesse alla pubblica lettura di una bolla in cui elencava le dissolutezze del Dubois, esortando il ministro a cambiare stile di vita.\nInnocenzo XIII inoltre provvide al graduale reinserimento nella curia del cardinale Giulio Alberoni, che era stato esautorato da Clemente XI a causa di problemi diplomatici insorti nelle corti europee.\nDiocesi erette da Innocenzo XIII.\nIncaric\u00f2 il missionario barnabita Sigismondo de Calchi, cui confer\u00ec poteri di vicario apostolico, di fondare una missione nel \"regno di Ava, Pegu e Martaban\", l'attuale Birmania.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67084", "revid": "2145227", "url": "https://it.wikipedia.org/wiki?curid=67084", "title": "Papa Benedetto XIII", "text": "Biografia.\nDalla nascita all'ordinazione sacerdotale.\nPietro Francesco Orsini di Gravina nacque a Gravina in Puglia da Ferdinando III Orsini, XI duca di Gravina, e da sua moglie, Giovanna Frangipane della Tolfa di Toritto. Fu il figlio maggiore della coppia, che ebbe sei figli.\nIl padre mor\u00ec nel 1658, quando egli aveva otto anni, e - quindi - eredit\u00f2 subito da lui il titolo di feudatario di Solofra. Fu educato da Niccol\u00f2 Tura, domenicano di Solofra, e da sua madre Giovanna, donna religiosa e caritatevole. Inizi\u00f2 gli studi nella stessa cittadina e, a 16 anni, fond\u00f2 l'Accademia dei Famelici.\nA 17 anni chiese di entrare nel noviziato dell'ordine che egli pi\u00f9 amava, quello dei domenicani, durante un viaggio a Venezia, nonostante alcuni suoi parenti non fossero d'accordo per il fatto che egli era primogenito. Si appell\u00f2 a papa Clemente IX, che non solo accett\u00f2 l'ingresso ma, viste le doti del ragazzo, lo dispens\u00f2 dagli studi propedeutici.\nNel 1668 egli rifiut\u00f2 l'eredit\u00e0 del titolo di duca, che pass\u00f2 al fratello, e fece la sua prima professione. L'Orsini divenne frate domenicano con il nome di fra' Vincenzo Maria nel convento di San Domenico in Venezia il 13 febbraio 1668. Studi\u00f2 a Brescia, Napoli, Bologna e Venezia laureandosi in filosofia e teologia. Fu ordinato sacerdote da papa Clemente X il 24 febbraio 1671.\nCardinale e vescovo.\nA soli ventitr\u00e9 anni, il 22 febbraio 1672, divenne cardinale del titolo di San Sisto e prefetto della Congregazione del concilio; accett\u00f2 solo dopo che il Maestro generale dell'Ordine dei frati predicatori, chiamato dal papa Clemente X, lo obblig\u00f2. Si trasfer\u00ec, quindi, a Roma. Fino all'elevazione al porporato di Benedetto Pamphilj, effettuata da Innocenzo XI il 1\u00ba settembre 1681, \u00e8 stato il cardinale italiano pi\u00f9 giovane.\nNel 1675 gli furono proposte le sedi vescovili di Salerno e di Manfredonia: la sua scelta cadde su quest'ultima, che era meno prestigiosa e meno ricca, ma vicina al suo luogo nat\u00eco; fu, quindi, nominato il 28 gennaio 1675 arcivescovo di Manfredonia e consacrato il 3 febbraio dello stesso anno dal cardinale Paluzzo Paluzzi Altieri degli Albertoni. Qui dimostr\u00f2 le sue doti di vicinanza al popolo di Dio, anche se il suo carattere zelante lo port\u00f2 ad avere contrasti con alcuni importanti funzionari del vice-regno e con i legati spagnoli. Durante il ministero condusse una vita ascetica, senza rinunciare in alcun modo ai suoi doveri di vescovo, tra cui quello di effettuare periodiche visite alle chiese locali.\nPapa Innocenzo XI e il cardinale Paluzzi Altieri, suo protettore e uomo vicino alla sua famiglia, fecero in modo che il 22 gennaio 1680 accettasse il trasferimento alla sede vescovile di Cesena, con il titolo personale di arcivescovo. In tale citt\u00e0, per\u00f2, ebbe problemi di salute e vi pot\u00e9 soggiornare solo due anni (su un totale di sei anni), poich\u00e9 si assent\u00f2 per curarsi all'isola d'Ischia e a Napoli.\nIl suo fervore religioso e la sua condotta di vita virtuosa influenzarono con il tempo anche sua madre, sua sorella e due sue nipoti che entrarono nel terz'ordine domenicano. Alla morte di Clemente X partecip\u00f2 al conclave del 1676 entrando nel grande gruppo dei cardinali cosiddetti \"zelanti\", cio\u00e8 non schierati con nessuna potenza europea. Il 18 marzo 1686 gli fu proposta la sede arcivescovile di Benevento, ritenendola pi\u00f9 consona al suo stato di salute; vi risiedette per ben trentotto anni e conserv\u00f2 la cattedra anche dopo l'elezione a Romano Pontefice, in via eccezionale.\nDi grande rilievo fu la sua sollecitudine pastorale; ogni anno, infatti, visitava in media una settantina di parrocchie completando il giro ogni due anni. Tenne due sinodi provinciali, il primo nel 1693, al quale parteciparono diciotto vescovi e il secondo nel 1698, con il contributo di venti vescovi; entrambi gli atti furono approvati a Roma. Costru\u00ec ospedali e allevi\u00f2 le sofferenze dei poveri. Precorrendo i tempi, diede un forte impulso alla fondazione dei monti frumentari in tutta la diocesi per prestare ai contadini indigenti i fondi per acquistare le sementi. Essi assunsero l'impegno di restituirli dopo aver venduto il raccolto.\nDurante il suo episcopato il terremoto colp\u00ec due volte Benevento (8 giugno 1688 e 14 marzo 1702). L'Orsini fece riparare numerosi edifici danneggiati, meritandosi l'appellativo di \u201csecondo fondatore\u201d della citt\u00e0. Protesse il giovane Niccol\u00f2 Paolo Andrea Coscia, facendogli percorrere una rapida carriera come funzionario della Curia diocesana, fino a nominarlo suo segretario personale.\nIl 3 gennaio 1701 opt\u00f2 per l'ordine dei cardinali vescovi e la sede suburbicaria di Frascati, conservando l'amministrazione di Benevento. Il 27 settembre 1710 consacr\u00f2, su invito di Alessandro Macedonio, la miracolosa Cappella di San Giovanni Battista, realizzata nella torre del castello Macedonio a Grottolella. Nella cripta della cappella di San Giovanni Battista riposavano le spoglie della duchessa Emilia Cioffi, moglie di Nicola Macedonio, feudatario di Grottolella.\nIl 18 marzo 1715 il cardinal Orsini scelse la sede suburbicaria di Porto e Santa Rufina e ottenne sempre di conservare l'amministrazione di Benevento. Ogni citt\u00e0 dell'allora vasta provincia ecclesiastica di Benevento serba tracce incancellabili del suo episcopato, e il suo nome, come il suo blasone, sono scolpiti su centinaia di pietre e dipinti in innumerevoli quadri.\nIl cardinal Orsini partecip\u00f2 a sei conclavi, inserendosi sempre nel gruppo degli zelanti. L'ultimo pontefice prima di lui che partecip\u00f2 a sei conclavi fu Leone XI (1-27 aprile 1605). Dopo di lui nessun papa (fino al XX secolo incluso) ha partecipato a un pari numero di elezioni papali.\nNel 1728 scrisse un'opera di teologia pratica e penitenza, pubblicata nello stesso anno.\nIl conclave del 1724.\nBenedetto XIII fu eletto papa il 29 maggio 1724 nel Palazzo Apostolico e fu incoronato il 4 giugno dal cardinale Benedetto Pamphilj. Scelse il nome pontificale di Benedetto XIII in onore di Benedetto XI (domenicano come lui).\nFu il quarto e ultimo papa appartenente all'Ordine domenicano (gli altri furono Innocenzo V, Benedetto XI e Pio V) e l'ultimo pontefice (fino a tutto il XX secolo) nato nell'Italia meridionale.\nIl conclave dur\u00f2 dal 20 marzo al 29 maggio. Parteciparono alla fase finale 53 cardinali. I cardinali si riunirono attorno a quattro gruppi: filo-imperiali; filo-francesi; zelanti; i cardinali veneziani.\nFra i candidati che vennero poi superati dall'Orsini va ricordato il cardinal Giulio Piazza, che era sostenuto dal cardinale Juan \u00c1lvaro Cienfuegos Villaz\u00f3n.\nPontificato.\nRelazioni con le chiese nazionali.\nNel 1724 il clero francese propose al Papa di ritirare la costituzione apostolica \"Unigenitus Dei Filius\", emessa da Clemente XI nel 1713 con la quale il predecessore aveva inteso sradicare il fenomeno del giansenismo. Il proveddimento aveva provocato per\u00f2 anche delle divisioni tra i vescovi, minando l'unit\u00e0 della Chiesa francese. La risposta di Benedetto giunse in occasione del sinodo della Chiesa romana avvenuto durante l'anno santo 1725. Il pontefice richiese agli appellanti un'incondizionata accettazione della bolla e incaric\u00f2 l'Ordine domenicano di far rispettare le disposizioni della Santa Sede. Il 28 giugno 1728 pubblic\u00f2 la bolla \"Pretiosus\" con la quale conferm\u00f2 che la teologia tomista \u00e8 incompatibile con il pensiero di Giansenio e di Pasquier Quesnel. L'arcivescovo di Parigi, il molto influente Louis-Antoine de Noailles, si pronunci\u00f2 a favore della bolla pontificia.\nIl pontefice scomunic\u00f2 il vescovo olandese Cornelius van Steenoven, riconoscendo come illegale la sua consacrazione, avvenuta il 14 ottobre 1724. Con la scomunica di Steenoven nacque quindi la Chiesa vetero-cattolica dei Paesi Bassi, considerata dai cattolici scismatica, anche se non eretica.\nDecisioni riguardanti gli ebrei.\nCon la bolla \"Nuper pro parte dilectorum\" (8 gennaio 1726) assegn\u00f2 una dote alle ragazze ebree neofite cristiane. Il 14 febbraio 1727 (\"Emanavit nuper\") pubblic\u00f2 le disposizioni necessarie per il battesimo degli ebrei. Il 21 marzo 1729 (\"Alias emanarunt\") viet\u00f2 agli ebrei di commerciare talune merci.\nRelazioni con i monarchi europei.\nNel 1708 la citt\u00e0 di Comacchio era stata sottratta alla Santa Sede; Clemente XI l'aveva rivendicata, ma Comacchio non era stata ancora restituita. Innocenzo XIII riusc\u00ec a convincere la Corte di Vienna, ma mor\u00ec prima che si concludessero i negoziati. Benedetto XIII complet\u00f2 l'opera del predecessore. Il trattato che restituiva Comacchio alla Santa Sede fu firmato il 25 novembre 1724. La restituzione di Comacchio divenne efficace il 20 febbraio dell'anno seguente. Come gesto di riconoscenza, Benedetto XIII accord\u00f2 all'imperatore Carlo VI d'Asburgo le decime ecclesiastiche su tutti i dominii austriaci. Infine, il 30 agosto 1728 il pontefice riconobbe i privilegi dell'imperatore sul governo della chiesa siciliana.\nUn'altra questione che Benedetto XIII aveva ereditato da Innocenzo XIII era la nomina del nuovo nunzio presso la corte di Giovanni V. Il re voleva che il nunzio uscente, Vincenzo Bichi, fosse promosso cardinale. Quando cap\u00ec che Giovanni V mirava in realt\u00e0 ad avere un cardinale di corona, Innocenzo XIII non accolse la sua richiesta. Benedetto continu\u00f2 la linea del predecessore, ma dovette subire la ritorsione del re, che ritir\u00f2 il cardinale Pereira, l'ambasciatore ed altri funzionari della Corte da Roma. Inoltre il re blocc\u00f2 la nomina del successore di Bichi. Il pontefice cerc\u00f2 quindi la mediazione del re di Spagna Filippo V. Tra le corti di Madrid e di Lisbona vi erano buone relazioni, tanto che nel 1729 l'infanta del re di Spagna spos\u00f2 l'erede al trono del Portogallo. C'erano cos\u00ec tutte le premesse per addivenire a un compromesso. Per\u00f2 l'anno successivo il pontefice mor\u00ec, rimandando ancora una volta la soluzione della questione.\nDopo la guerra di successione spagnola le relazioni tra i Savoia e il papato si deteriorarono. La causa apparente fu il rifiuto da parte del duca Vittorio Amedeo II (che dal 1720 si fregiava del titolo di re di Sardegna) di rispettare i privilegi della Santa Sede sull'isola. Per reazione, il papa non conferm\u00f2 le nomine vescovili gi\u00e0 approvate dal duca. A causa delle tensioni createsi tra i due poteri, molte sedi vescovili dell'isola rimasero prive di guida pastorale. Per migliorare le relazioni con il papa, Vittorio Amedeo II invi\u00f2 un nuovo ambasciatore a Roma nella persona del marchese Carlo Vincenzo Ferrero d'Ormea. Egli riusc\u00ec a far riconoscere Vittorio Amedeo II come re di Sardegna e, soprattutto, a stipulare nel 1727 un Concordato che normalizz\u00f2 le relazioni fra i due Stati.\nOpere realizzate a Roma.\nNel 1724 Benedetto XIII approv\u00f2 l'edificazione di un ospizio per le persone colpite dalle malattie della pelle, oggi Ospedale San Gallicano. Fu l'ultimo dei cinque ospedali storici di Roma ad essere fondato.\nDurante il suo pontificato le seguenti chiese furono edificate o restaurate:\nIl pontefice consacr\u00f2 la Chiesa di Santa Maria in Transpontina (1728). Riconsacr\u00f2 le chiese di San Francesco di Paola e di San Giovanni Decollato dopo i lavori di restauro.\nNell'anno giubilare Benedetto XIII inaugur\u00f2 la scalinata di Piazza di Spagna, per congiungere la chiesa della Trinit\u00e0 dei Monti con il piano stradale.\nBenedetto XIII conferm\u00f2 i bandi di Innocenzo XI che vietavano il gioco del lotto.\nPatrono di arti e scienze.\nNel 1727 il pontefice riconobbe l'Universit\u00e0 di Camerino (fondata nel Medioevo) con la bolla \"Liberalium disciplinarum\". Le facolt\u00e0 erano quelle tradizionali: teologia, giurisprudenza, medicina e matematica.\nIl pontefice pose sotto la propria protezione l'astronomo gesuita Francesco Bianchini.\nRimosse dall'Indice dei libri proibiti le opere del teologo francese Natalis Alexander.\nMorte e sepoltura.\nBenedetto XIII mor\u00ec il 21 febbraio 1730 a causa di una febbre catarrosa; altri invece sospettarono un avvelenamento da acqua tofana. Fu sepolto nella Basilica Vaticana il 25 febbraio. Il 23 febbraio 1733 i suoi resti sono stati traslati nella Basilica di Santa Maria sopra Minerva.\nConcistori per la creazione di nuovi cardinali.\nNel corso del suo pontificato Benedetto XIII nomin\u00f2 29 cardinali in dodici concistori. Tra essi, il futuro papa Benedetto XIV. Il 23 luglio 1725 eresse il titolo cardinalizio di Santa Maria ad Martyres.\nIntitolazioni.\nIl comune di Gravina in Puglia ricorda il suo cittadino pi\u00f9 illustre con una statua bronzea, posta nella piazza che porta il suo nome.\nAnche Benevento ricorda il suo secondo fondatore con una statua nella piazza intitolata a lui medesimo, antistante il Duomo. L'attaccamento nei confronti di Benevento rimase sempre molto forte come testimonia lo storico Ludwig von Pastor che, nella sua Storia dei Papi, scrive che Orsini continu\u00f2 a vivere nel \"ricordo del lungo tempo passato col\u00e0, durante il quale la sua indole di pastore delle anime aveva potuto esplicarsi indisturbata; anche da Papa egli si sentiva a casa sua a Benevento, non a Roma\".\nCausa di beatificazione.\nIl 21 febbraio 1931 papa Pio XI ha dato inizio alla causa di beatificazione, proclamando Benedetto XIII Servo di Dio.\nIl 24 febbraio 2012 papa Benedetto XVI ha aperto il processo di beatificazione e canonizzazione.\nL'inchiesta diocesana si \u00e8 chiusa il 22 febbraio 2017. A essa \u00e8 seguita, due giorni dopo, la cerimonia di chiusura presieduta dal cardinale vicario Agostino Vallini. Tutta la documentazione raccolta \u00e8 stata passata alla Congregazione per le Cause dei Santi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nBibliografia.\nPompeo Litta, Famiglie celebri di Italia. Orsini di Roma, Torino, 1846."}
{"id": "67088", "revid": "474175", "url": "https://it.wikipedia.org/wiki?curid=67088", "title": "Presidenti dell'Argentina", "text": "I presidenti dell'Argentina dal 1826 ad oggi sono i seguenti."}
{"id": "67091", "revid": "287204", "url": "https://it.wikipedia.org/wiki?curid=67091", "title": "Eva Peron", "text": ""}
{"id": "67094", "revid": "339392", "url": "https://it.wikipedia.org/wiki?curid=67094", "title": "Presidente dell'Argentina", "text": ""}
{"id": "67095", "revid": "287204", "url": "https://it.wikipedia.org/wiki?curid=67095", "title": "Evita Peron", "text": ""}
{"id": "67100", "revid": "301156", "url": "https://it.wikipedia.org/wiki?curid=67100", "title": "Isola Bouvet", "text": "L'isola Bouvet (in norvegese Bouvet\u00f8ya) \u00e8 un'isola vulcanica sub-antartica, nel sud dell'oceano Atlantico, a sud-sudovest del capo di Buona Speranza (Sudafrica). L'isola \u00e8 una dipendenza territoriale norvegese dal 27 febbraio 1930, legittimamente riconosciuta in quanto non rientra all'interno della zona delimitata dal Trattato Antartico, mentre l'Isola Pietro I \u00e8 solo rivendicata essendo all'interno della zona del trattato antartico, come anche i territori chiamati Terra della regina Maud. \u00c8 amministrata dal Dipartimento degli affari polari del ministero della Giustizia e della polizia, situato a Oslo. Il fuso orario \u00e8 UTC+1 come la Norvegia.\nGeografia.\nL'isola Bouvet si trova ad una latitudine di 54\u00b026' S e ad una longitudine di 3\u00b024' E. Occupa una superficie di 58,5\u00a0km\u00b2, ed \u00e8 quasi interamente coperta da ghiacciai. Non ha porti n\u00e9 approdi, solo ancoraggi al largo, ed \u00e8 difficile da approcciare. I ghiacciai formano uno spesso strato di ghiaccio che si getta con alte pareti nel mare o sulle spiagge nere di sabbia vulcanica. Inoltre, i 29,6\u00a0km di costa sono spesso circondati dal pack. Il punto pi\u00f9 alto dell'isola \u00e8 chiamato \"Olavtoppen\" e si trova a 780 metri sul livello del mare. A poca distanza dalla sua costa si trova la piccola isola di Lars (\"Lars\u00f8ya\" in norvegese).\nL'isola Bouvet \u00e8 considerata una delle isole pi\u00f9 remote del pianeta. La terra pi\u00f9 vicina, Terra della regina Maud nell'Antartico, si trova a 1.700\u00a0km a sud; l'isola Gough (Regno Unito) si trova a 1.600\u00a0km a nord. La localit\u00e0 abitata pi\u00f9 vicina \u00e8 Cape Agulhas in Sudafrica a 2.200\u00a0km a nordest e si trova a 12.776\u00a0km a sud della Norvegia.\nIl suo peculiare microclima \u00e8 in via di mutamento a seguito del surriscaldamento terrestre.\nStoria.\nL'isola Bouvet venne scoperta il 1\u00ba gennaio 1739 da Jean Baptiste Charles Bouvet de Lozier, che comandava le navi francesi Aigle e Marie. Comunque, la posizione dell'isola non venne determinata con precisione e Bouvet non circumnavig\u00f2 la sua scoperta, cos\u00ec rimase incerto se si trattasse di un'isola o di parte di un continente. Egli battezz\u00f2 il promontorio avvistato \"cape de la Circoncision\" e rifer\u00ec che si trattava del primo lembo di terra del continente meridionale (Antartide). Essendo per\u00f2 quasi sempre coperta dai ghiacci e spesso celata da dense cortine di nebbia, l'isola non fu pi\u00f9 avvistata da altre navi, o addirittura scambiata per l'enorme lastrone di un iceberg; da l\u00ec a poco fu catalogata come isola fantasma.\nL'isola non venne riavvistata fino al 1808, quando venne individuata da un tale Lindsay, che era il capitano di una baleniera. Anche se non vi sbarc\u00f2, fu il primo a determinare correttamente la posizione dell'isola. Il primo sbarco risale al 1822, quando un certo Capitano Morrell and\u00f2 a caccia di foche sull'isola. Nel 1825, un certo capitano Norris sbarc\u00f2 sull'isola, battezzandola Liverpool Island e reclamandola per la Corona Britannica. Nel 1898, la spedizione tedesca Valdivia, di Carl Chun, visit\u00f2 l'isola, ma senza sbarcarvi. La prima permanenza prolungata sull'isola si ebbe nel 1927, quando un equipaggio norvegese vi rimase per circa un mese; questa fu la base per la rivendicazione territoriale da parte della Norvegia il 1\u00ba dicembre 1927, che chiam\u00f2 l'isola Bouvet\u00f8ya (isola Bouvet in norvegese). Il Regno Unito cedette le sue pretese in favore della Norvegia l'anno successivo e l'annessione alla Norvegia avvenne il 23 gennaio 1928. Due anni dopo il 27 febbraio 1930 divenne una dipendenza territoriale norvegese.\nNel suo primo viaggio antartico (dal 25 gennaio al 1\u00ba maggio 1959) l'esploratore italiano Silvio Zavatti giunse sull'isola di Bouvet\nNel 1971, il 17 dicembre l'isola Bouvet e le acque territoriali adiacenti diventarono riserva naturale per decisione del governo norvegese. L'isola rimane disabitata, anche se una stazione meteorologica automatica vi venne installata nel 1977 dai norvegesi.\nI misteri che la riguardano.\nNell'aprile del 1964 la rompighiaccio della Royal Navy HMS Protector raggiunse l'isola per investigare su una nuova formazione creata da un'eruzione vulcanica avvenuta circa 10 anni prima. Non lontano da Nyr\u00f8ysa (dove oggi sorge la stazione meteorologica), la spedizione, con a capo il tenente capitano Allan Crawford, scopr\u00ec una scialuppa abbandonata semi affondata in un lago ghiacciato, con dei rifornimenti ancora a bordo. \nN\u00e9 i passeggeri della scialuppa n\u00e9 i loro presunti corpi sono mai stati ritrovati. La quasi totale inaccessibilit\u00e0 dell'isola durante tutto l'anno (oltre al fatto che non vi siano rotte commerciali che comprendono un passaggio anche ravvicinato a Bouvet), resero questo ritrovamento un mistero a lungo irrisolto.\nLa probabile soluzione del mistero si trova nei resoconti della spedizione antartica sovietica del 1955-1958. La scialuppa fu utilizzata da un gruppo di una decina di scienziati e marinai sovietici della nave scientifica \"Slava-9\", che sbarcarono sull'isola di Bouvet il 27 novembre 1958, vi rimasero bloccati un paio di giorni per il maltempo e furono poi recuperati via elicottero due giorni dopo.\nIl 22 settembre 1979, un test nucleare venne condotto tra l'isola Bouvet e le isole del Principe Edoardo. Il test venne rilevato da satelliti artificiali che individuarono un breve ma intenso lampo di luce; venne individuato anche del pulviscolo radioattivo da parte degli scienziati presenti nel Territorio antartico australiano. Nessuna nazione ha mai ammesso la responsabilit\u00e0 del test, anche se \u00e8 largamente diffusa l'opinione che questo sia stato compiuto dal Sudafrica o da Israele. L'episodio \u00e8 noto come incidente Vela."}
{"id": "67101", "revid": "767487", "url": "https://it.wikipedia.org/wiki?curid=67101", "title": "Il favoloso mondo di Am\u00e9lie", "text": "Il favoloso mondo di Am\u00e9lie (\"Le Fabuleux Destin d'Am\u00e9lie Poulain\") \u00e8 un film del 2001 diretto da Jean-Pierre Jeunet.\nIl film, con protagonisti Audrey Tautou e Mathieu Kassovitz, venne distribuito nelle sale cinematografiche francesi il 25 aprile 2001 e arriv\u00f2 in quelle italiane il 25 gennaio dell'anno successivo.\nTrama.\nA Parigi la giovane Am\u00e9lie Poulain lavora come cameriera in un bar di Montmartre, il \"Caf\u00e9 des 2 Moulins\", e la sua vita trascorre serena tra alcune visite all'anziano padre vedovo e alcuni piacevoli passatempi (spezzare la crosta della cr\u00e8me br\u00fbl\u00e9e col cucchiaino, far rimbalzare i sassi sul Canal Saint-Martin, immergere le dita nei legumi) che riempiono la sua quotidianit\u00e0.\nLa sera in cui muore la principessa Diana, Am\u00e9lie trova per caso una scatoletta dietro una piastrella di un muro del suo appartamento (avendo rotto la piastrella in quanto ci \u00e8 caduto contro il tappo di un flacone). Aprendola, con grande stupore, vi trova al suo interno dei piccoli ricordi e giocattoli, e intuisce che molto probabilmente si tratta di una scatoletta nascosta decenni prima da un bambino che abitava nello stesso appartamento.\nAm\u00e9lie cerca di ottenere informazioni per scoprire a chi fosse appartenuta la scatola, e dopo lunghe ricerche riesce a ottenere il nome che le serve: Dominique Bretodeau. Am\u00e9lie inizialmente comprende il nome in modo errato e rintraccia tutti gli abitanti di Parigi che si chiamano con tale nome; interviene in suo soccorso, a farle notare l'errore, \"l'uomo di vetro\", un pittore vicino di casa di Am\u00e9lie il cui vero nome \u00e8 Raymond Dufayel, che deve il suo soprannome a una malattia congenita che fa s\u00ec che le sue ossa tendano a fratturarsi con una facilit\u00e0 anormale (probabilmente osteogenesi imperfetta oppure osteopetrosi); per questo motivo non esce quasi mai di casa (facendosi consegnare la spesa a domicilio) e nella sua dimora tutto \u00e8 imbottito per evitare di sbatterci contro.\nAm\u00e9lie riesce a consegnare la scatoletta al suo originario proprietario senza farsi scoprire con uno stratagemma: nasconde la scatola in una cabina telefonica di una strada dove ha saputo che l'uomo ha l'abitudine di passare e lo attira facendo squillare il telefono. L'uomo ritrova i momenti della sua infanzia, ormai dimenticati da tempo, e rimane profondamente scosso. Entrando casualmente nello stesso bar frequentato da Am\u00e9lie, le racconta cosa gli \u00e8 accaduto, ignaro che sia lei l'artefice di ci\u00f2, aggiungendo che vorrebbe provare a ricucire i rapporti con la figlia, con cui non parla da anni, e il nipote, che non ha mai visto.\nAm\u00e9lie rimane talmente colpita dalla reazione di Bretodeau che decide, dopo una notte insonne, di dedicare il suo tempo a \"rimettere a posto le cose\" che non vanno nelle vite di chi le sta vicino: aiuta un uomo cieco ad attraversare la strada e poi lo accompagna per un tratto descrivendogli tutto ci\u00f2 a cui passano vicino; con l'aiuto di un'amica hostess fa credere al padre, che dalla morte della moglie \u00e8 sempre pi\u00f9 chiuso in s\u00e9 stesso, che il nano da giardino a cui l'uomo \u00e8 molto affezionato stia girando il mondo in vacanza (viene in realt\u00e0 portato in viaggio in vari luoghi dalla hostess); alla portinaia del suo palazzo, che ha perso il marito dopo una fuga romantica di lui con l'amante, fa pervenire una lettera - un collage creato utilizzando pezzi di lettere originali dell'uomo alla donna - che sembra andata perduta nel passato, dandole cos\u00ec l'illusione che, prima di morire, il marito abbia disperatamente cercato di mettersi in contatto con lei; organizza dei pesanti scherzi a un crudele fruttivendolo che tormenta e insulta continuamente il suo garzone, facendogli credere di essere impazzito; riesce a far innamorare una sua collega, rassegnata a una vita da single, di un geloso e ossessivo frequentatore del bar; diffonde in tutta la citt\u00e0 le frasi dell'amico Hipolito, uno scrittore fallito anche lui cliente del \"Caf\u00e9 des 2 Moulins\", recitando suoi versi al controllore del treno o scrivendoli sui muri.\nDurante le sue ricerche, inoltre, Am\u00e9lie aveva incontrato casualmente Nino Quincampoix, un ragazzo che per hobby colleziona fototessere mal riuscite che sono state gettate via (perlustrando le macchine per fototessere di tutte le stazioni ferroviarie parigine), e se ne era innamorata. La seconda volta che Am\u00e9lie vede il giovane che raccoglie foto, mentre lei tenta di avvicinarsi, lui scatta improvvisamente all'inseguimento di un uomo, perdendo dal motorino una borsa che contiene l'album con la collezione delle fototessere. Nel cercare di restituirlo all'amato Nino, Am\u00e9lie si impegna anche a risolvere \"il mistero delle fototessere\", ovvero l'immagine di un uomo che, sistematicamente e con la stessa espressione vuota, si scatta delle fototessere in tutti gli apparecchi di tutte le stazioni per poi gettarle subito via.\nCostui era la persona inseguita da Nino quando ha perso il suo album: si riveler\u00e0 essere solo un manutentore delle macchine delle foto, che scattava foto di prova. A causa di alcuni malintesi, Am\u00e9lie, ingelosita, non vuole pi\u00f9 essere avvicinata da Nino; sar\u00e0 un messaggio in videocassetta lasciatole dall'\"Uomo di vetro\" a farle prendere la decisione pi\u00f9 importante della sua vita: fare del bene anche a s\u00e9 stessa, quindi unirsi a Nino da cui \u00e8 fatalmente attratta (anche per le affinit\u00e0 che hanno reso in un certo senso \"parallele\" le complicate infanzie dei due giovani sognatori, come \u00e8 spiegato dalla voce narrante fuori campo, una sorta di protagonista senza volto di quest'opera cinematografica). I due finalmente riusciranno ad incontrarsi e tra loro nascer\u00e0 un tenero amore.\nProduzione.\nCast.\nIl regista ha ammesso di aver scritto il film per poter affidare il ruolo di protagonista all'attrice inglese Emily Watson; infatti, nello \"script\" originario, Am\u00e9lie era una ragazza inglese. L'attrice fu per\u00f2 in difficolt\u00e0 a recitare in francese, e Jeunet mise cos\u00ec in dubbio la sua prima scelta. Anche Watson non era convinta delle proprie capacit\u00e0, e quando Robert Altman le propose di girare \"Gosford Park\" accett\u00f2 di buon grado, lasciando il film di Jeunet. Il regista riscrisse quindi la parte per un'attrice francese in modo da non avere problemi simili e, dopo un'audizione andata a buon fine, diede il ruolo alla giovane Audrey Tautou.\nRiprese.\nLe scene di interni sono state girate ai \"Coloneum Studio\" di Colonia, in Germania, quelle in esterno in Francia, quasi tutte a Parigi. L'unica eccezione \u00e8 data dalle sequenze ambientate nella casa del padre di Am\u00e9lie, che furono girate nel piccolo paese di Eaubonne, nel dipartimento di Val-d'Oise, a pochi chilometri dalla capitale francese. Le stazioni ferroviarie parigine presenti nel film sono tre: la \"Gare de Paris Lyon\", la \"Gare de Paris Est\" e la \"Gare de Paris Nord\".\nJeunet non volle realizzare appositamente in studio il posto in cui lavorava la protagonista. Rimase colpito dal \"Caf\u00e9 des 2 Moulins\", realmente esistente, e lo scelse come teatro per le riprese, andando personalmente a chiedere il permesso per ambientarvi il film. Il locale in quel periodo versava in una difficile situazione finanziaria, ma dopo l'uscita della pellicola fu preso d'assalto dai residenti e dai fan del film, e gli incassi dovuti a ci\u00f2 lo salvarono dalla chiusura. Il \"Caf\u00e9\" si trova nel quartiere parigino di Montmartre, al numero 15 di rue Lepic, nel diciottesimo \"arrondissement\", raggiungibile dalla fermata della metropolitana di Abbesses o quella di Blanche. Il negozio di frutta e verdura del signor Collignon, che si trova in Rue des Trois Fr\u00e8res, nei pressi del caf\u00e9, ha beneficiato anch'esso del successo riscosso dal film.\nColonna sonora.\nLa colonna sonora \u00e8 stata composta da Yann Tiersen ed \u00e8 stata pubblicata su CD ottenendo un grande successo di vendite internazionale. In Canada vinse il disco di platino nel 2005.\nAccoglienza.\nIn Europa il film ebbe un successo straordinario, in Francia usc\u00ec il 25 aprile 2001 attirando nelle sale cinematografiche oltre 8 milioni di spettatori per un incasso totale superiore ai 40 milioni di \u20ac (a fronte di un budget di 11.400.000 \u20ac) battendo la concorrenza dei kolossal americani e diventando il film pi\u00f9 visto dell'anno. In Italia il film debutt\u00f2 il 25 gennaio 2002 incass\u00f2 oltre 8 milioni di euro classificandosi tra le prime venti posizioni della classifica annuale di incassi. In tutti i paesi europei il successo fu pi\u00f9 o meno vistoso (7.800.000 \u20ac in Spagna e oltre 4 milioni di sterline nel Regno Unito), fuori dai confini nazionali il successo maggiore si ebbe in Germania, con oltre 3 milioni di spettatori e circa 18 milioni di incasso.\nIl film venne proiettato anche in 303 schermi negli USA ed ebbe un buon successo incassando 33.201.661 $, riscuotendo comunque un grandissimo successo da parte della critica e diventando il quinto film straniero pi\u00f9 visto negli USA. Globalmente il film ha incassato , diventando il ventiquattresimo film pi\u00f9 visto al mondo in tutto l'anno solare 2001 (il primo tra i film non di produzione USA).\nCritica.\nLa rivista cinematografica \"Empire\" ha messo \"Il favoloso mondo di Am\u00e9lie\" al secondo posto nella classifica \"The 100 Best Films Of World Cinema\", ovvero una classifica dei migliori film in lingua non inglese. Alan Morrison, critico della rivista, ha dato al film cinque stelle, e ha dichiarato: \"Questo \u00e8 sicuramente uno dei capolavori dell'anno, che \u00e8 sulla linea di \"Cyrano De Bergerac\" e de \"Il postino\", \u00e8 un film bizzarro, ma che potrebbe surclassarli tutti\".\nSu Rotten Tomatoes, il film ha l'89% di critiche positive, basato su 177 recensioni, con un punteggio di 8,1/10. I critici del sito hanno dichiarato: \"\"Il favoloso mondo di Am\u00e9lie\" \u00e8 un film che ti fa sentire bene, e Audrey Tautou \u00e8 meravigliosa, elegante ed \u00e8 una fantastica eroina\".\nSu Metacritic, il punteggio del film \u00e8 stato di 69 su 100, basato su 31 commenti quasi del tutto positivi.\nPaul Tatara della CNN ha lodato \"Il favoloso mondo di Am\u00e9lie\" per la sua natura spensierata. Nella sua recensione ha scritto: \"\u00c8 un film bizzarro, e spesso incantevole; la prima ora in particolare \u00e8 piena di scene esilaranti\".\n\u00c8 allo 80\u00ba posto della lista \"Top 250\" di IMDb, la lista stilata dalla media dei voti degli utenti del sito, ha una media voti di 8,4.\nRiconoscimenti.\nIl film ha ricevuto una considerevole quantit\u00e0 di premi e nomination nei vari festival internazionali del cinema. Al Festival Internazionale del cinema di Karlovy Vary del 2001 Vinse il \"Grand Prix - Crystal Globe\"."}
{"id": "67102", "revid": "767487", "url": "https://it.wikipedia.org/wiki?curid=67102", "title": "Semianello", "text": "Un semianello \u00e8 una struttura algebrica formata da un insieme formula_1 munito di due operazioni binarie, dette \"somma\" e \"prodotto\" e denotate rispettivamente con formula_2 le quali verifichino le seguenti propriet\u00e0:\nSi noti che la prima propriet\u00e0 dice esattamente che formula_20 e formula_21 sono semigruppi, mentre la seconda propriet\u00e0 specifica pi\u00f9 completamente che formula_22 \u00e8 anche un monoide."}
{"id": "67103", "revid": "466539", "url": "https://it.wikipedia.org/wiki?curid=67103", "title": "Golden Globe per il miglior regista", "text": "Il Golden Globe per il miglior regista viene assegnato al miglior regista cinematografico dalla HFPA (\"Hollywood Foreign Press Association\")\nVincitori e candidati.\nL'elenco mostra il vincitore di ogni anno, seguito dai registi che hanno ricevuto una candidatura. Per ogni regista viene indicato il film che gli \u00e8 valso la candidatura (titolo italiano e titolo originale tra parentesi).\nPlurivincitori.\nEcco di seguito la lista dei registi plurivincitori di un Golden Globe per il miglior regista in un film drammatico:"}
{"id": "67108", "revid": "1226", "url": "https://it.wikipedia.org/wiki?curid=67108", "title": "Brigate rosse", "text": ""}
{"id": "67109", "revid": "486946", "url": "https://it.wikipedia.org/wiki?curid=67109", "title": "Periodo Predinastico dell'Egitto", "text": ""}
{"id": "67110", "revid": "486946", "url": "https://it.wikipedia.org/wiki?curid=67110", "title": "Periodo Arcaico dell'Egitto", "text": ""}
{"id": "67115", "revid": "111433", "url": "https://it.wikipedia.org/wiki?curid=67115", "title": "Paradosso del compleanno", "text": "Il paradosso del compleanno (o problema del compleanno) \u00e8 un paradosso di teoria della probabilit\u00e0 definito nel 1939 da Richard von Mises.\nIl paradosso afferma che la probabilit\u00e0 che almeno due persone in un gruppo compiano gli anni lo stesso giorno \u00e8 largamente superiore a quanto potrebbe dire l'intuito: infatti gi\u00e0 in un gruppo di 23 persone la probabilit\u00e0 \u00e8 circa 0,51 (51%); con 30 persone essa supera 0,70 (70%), con 50 persone tocca addirittura 0,97 (97%), anche se per arrivare all'evento certo occorre considerare un gruppo di almeno 366 persone (367 se si considera l'anno bisestile).\nDescrizione.\nPer effettuare il calcolo, si ricorre alla formula per la probabilit\u00e0 condizionata: per rendere pi\u00f9 semplice il calcolo si assume che gli anni siano tutti di 365 giorni. Aggiungere il giorno bisestile peggiora leggermente la probabilit\u00e0, ma in compenso il fatto che i compleanni non siano equiprobabili la alza.\nSi assume che tutti i giorni dell'anno siano equiprobabili per nascere, anche se in realt\u00e0 non \u00e8 cos\u00ec.\nIl modo pi\u00f9 semplice per calcolare la probabilit\u00e0 \"P(p)\" che ci siano almeno due persone appartenenti ad un gruppo di \"p\" persone che compiano gli anni lo stesso giorno \u00e8 calcolare dapprima la probabilit\u00e0 \"P1(p)\" che ci\u00f2 non accada. Il ragionamento \u00e8 questo: data una qualunque persona del gruppo (indipendentemente dalla data del suo compleanno), vi sono 364 casi su 365 in cui il compleanno di una seconda persona avvenga in un giorno diverso; se si considera una terza persona, ci sono 363 casi su 365 in cui compie gli anni in un giorno diverso dalle prime due persone e via dicendo. Esprimendo in formule quanto sopra, la probabilit\u00e0 che tutti i \"p\" compleanni cadano in date diverse \u00e8:\ne dunque la probabilit\u00e0 del suo evento complementare, cio\u00e8 che esistano almeno due compleanni uguali, \u00e8\nformula_2\nQuesto paradosso ha importanti ricadute nella crittografia e nel dimensionamento del blocco da cifrare. In particolare nell'ambito della crittografia si utilizza il paradosso del compleanno per indicare che le funzioni hash crittografiche abbiano la propriet\u00e0 di \"resistenza forte alle collisioni\". Ad esempio una funzione di hash che produce un risultato su N bit sar\u00e0 reputata insicura quando verranno generati formula_3 risultati in quanto si ha la probabilit\u00e0 di oltre il 50% di aver trovato una collisione, il risultato evidentemente \u00e8 ben al di sotto dei formula_4 elementi necessari suggeriti dall'intuito."}
{"id": "67116", "revid": "287204", "url": "https://it.wikipedia.org/wiki?curid=67116", "title": "Santiago Ramon y Cajal", "text": ""}
{"id": "67118", "revid": "97936442", "url": "https://it.wikipedia.org/wiki?curid=67118", "title": "Scena", "text": ""}
{"id": "67119", "revid": "297059", "url": "https://it.wikipedia.org/wiki?curid=67119", "title": "Teatro medievale", "text": "Il primo luogo scenico del teatro medievale del quale ci sono giunte notizie \u00e8 la chiesa. Probabilmente al di fuori dell'ambito liturgico e religioso esistevano da antico forme di spettacolo parateatrale che servirono d'ispirazione alle rappresentazioni liturgiche ma che sono andate perse. Durante le funzioni religiose, si cominci\u00f2 a mettere in scena i passi del vangelo commentati dal sacerdote. Queste rappresentazioni assunsero in seguito una propria autonomia, spostandosi infine in luoghi esterni agli edifici religiosi. Quindi gli aspetti fondamentali del teatro medioevale che sono arrivati a noi furono la drammatizzazione, i motivi teatrali religiosi, una componente liturgica e didattica e uno sviluppo di una forma drammatica in volgare. Comunque il fatto che ad oggi siano conosciute solo le forme drammatiche antiche legate alla liturgia religiosa pu\u00f2 essere dovuto ad un fattore culturale, in quanto le foorme strettamente popolari, se esistenti, sarebbero appartenute all'ambito dell'oralit\u00e0, e quindi contrariamente alle forme religiose, legate alla cultura alta, letterale e scritta, non avrebbero lasciato traccia.\nLe cerimonie liturgiche comprendevano aspetti della drammatizzazione teatrale: dialogo, musica, utilizzazione di elementi scenografici, per cui si pu\u00f2 parlare di \"drammi liturgici\" (specie in occasione del Natale). In Francia, dapprima in occasione delle Ceneri, si rappresentavano i \"Misteri\" (sacra rappresentazione), strutturati in cicli di episodi biblici (il pi\u00f9 antico \u00e8 il \"Mistero d'Adamo\", scritto nel XII secolo, opera di un anonimo anglo-normanno). In Italia dalla lauda lirica nacque la \"lauda drammatica\", nella quale l'autore dava voce direttamente ai suoi personaggi. Uno dei soggetti pi\u00f9 frequenti era la Passione di Cristo e la sofferenza delle Vergine e dei santi. Jacopone da Todi fu autore anche di laude drammatiche.\nDal sacro al profano.\nLa chiesa, intesa come spazio architettonico, divent\u00f2 ben presto un ambiente troppo stretto per lo svolgimento delle rappresentazioni sacre, sia dal punto di vista volumetrico sia dal punto di vista riguardante la libert\u00e0 espressiva.\nSi iniziarono presto (cio\u00e8 fin dalla fine del Trecento) a costruire dei \"palcoscenici\" nei sagrati all'esterno delle chiese e la conseguenza fu proprio la nascita di rappresentazioni teatrali con tematiche profane (dal greco \"pro fan\u00f2s\" che significa proprio \"prima/fuori dal tempio\").\nTutti in piazza.\nNel 1264, in occasione dell'istituzione della festa del Corpus Domini, poich\u00e9 il sagrato si dimostr\u00f2 inadatto ad ospitare eventi tanto solenni e magnificenti, la rappresentazione si spost\u00f2 in piazza. Qui l'interpretazione venne affidata ad attori conosciuti per la loro bravura e non pi\u00f9 da chierici e le \"mansiones\" (da \"mansio\" = piccola casa) si arricchiscono di botole, trabocchetti, gru e fumo per simulare resurrezioni, cadute nell'inferno, voli di angeli ed antri infernali. Dopo il 1300, per\u00f2, le \"confraternite\" avocarono a s\u00e9 l'onere di organizzare gli spettacoli, coadiuvati dalle \"corporazioni\", che si preoccupavano della costruzione e dell'arredamento delle scene. Dopo la piazza, il teatro si sposta nella citt\u00e0 stessa attraverso le vie (soprattutto nel Seicento). Di queste rappresentazioni \u00e8 rimasto qualche aspetto: nella festa del carnevale ancora oggi questi carri si spostano per le vie della citt\u00e0 e mettono in scena uno spettacolo.\nIl giullare.\nIl giullare, figura emblematica del teatro medievale, \u00e8 a tutti gli effetti un attore professionista, si guadagna cio\u00e8 da vivere divertendo il popolo nelle piazze od allietando i banchetti, le nozze, i festini e le veglie. Prima che prevalesse il termine generico \"Giullare\" (da latino \"Joculator\"), tali attori venivano chiamati con appellativi specifici che designavano ogni \"performer\" secondo i loro campi d'azione. C'erano i \"saltatores\" (saltimbanchi), i \"balatrones\" (ballerini) i \"bufones\" (comici) e persino i \"divini\" (gli indovini) ed ancora trampolisti, vomitatori di amene scurrilit\u00e0, acrobati. Alcuni di loro agivano sulla pubblica piazza, alcuni nelle corti dei grandi signori; cantavano ai pellegrini le vite degli eroi e dei santi, oppure si potevano trovare nelle taverne ad incitare l'\"audience\". La Chiesa li condannava perch\u00e9 rei di possedere le capacit\u00e0 di trasformare il loro corpo e la loro espressione, andando cos\u00ec contro natura e quindi contro la volont\u00e0 di Dio creatore (soprattutto dopo la formazione dell'associazione di giullari fatta a Parigi nel 1332 al quale presero parte anche le giullaresse), perch\u00e9 girovaghi e conoscitori del mondo e per questo ragionevolmente irridenti nei confronti delle regole monastiche. Le cose per\u00f2 cambiarono quando gli spettacoli dei mimi e dei giullari vennero messi per iscritto e la Chiesa inizi\u00f2 a conservarli e contemporaneamente tramut\u00f2 le feste pagane, legate ai giullari, in feste proprie dette paraliturgiche.\nInizialmente l'immagine del buffone \u00e8 uniformata a quella del giullare, ma esiste una differenza, anche se minima, tra i due. Nel tempo si cre\u00f2 una distinzione netta tra buffone e giullare, quest'ultimo creatore di versi al contrario del primo che si limitava all'interpretazione (anche di musiche) altrui.\nRicollegandosi necessariamente ad alcune fonti storiche della Spagna medievale, segnatamente in Castiglia tra il XIII e il XIV secolo, vi \u00e8 un aneddoto significativo. Sappiamo che i giullari percorrevano preferibilmente le strade che conducono alle tre citt\u00e0 sante: Roma, Gerusalemme e Santiago di Compostela; sebbene la m\u00e8ta fosse una di quelle citt\u00e0, lo scopo del giullare era quello di poetare, divulgare notizie, suonare e cantare versi a quanti pi\u00f9 pellegrini possibile, affinch\u00e9 questi, ritornando nei rispettivi paesi, potessero a loro volta divulgare le parole dei giullari.\nPercorrendo il \u201c\"Camino de Santiago\"\u201d, Giraldo Riquier, giullare spagnolo, giunse in Castiglia alla corte del Re e, spavaldo, fece al sovrano una richiesta precisa: essere riconosciuto come giullare - distinto dai buffoni - ed ottenere una \u201cpatente\u201d. Quando il Re volle sapere il motivo di questa curiosa richiesta, Riquier rispose che i buffoni erano soltanto esecutori di opere altrui, mentre egli era un trovatore, cio\u00e8 un artista colto che trovava e creava da s\u00e9 musiche e versi originali. Il Re accolse la richiesta e Gerardo Riquier ottenne la sua \u201cpatente\u201d, creando una divisione di significato tra giullari e buffoni."}
{"id": "67120", "revid": "1226", "url": "https://it.wikipedia.org/wiki?curid=67120", "title": "Ideologia marxista", "text": ""}
{"id": "67121", "revid": "78273", "url": "https://it.wikipedia.org/wiki?curid=67121", "title": "Satelliti COSPAS/SARSAT", "text": ""}
{"id": "67124", "revid": "729019", "url": "https://it.wikipedia.org/wiki?curid=67124", "title": "Isola di Unalaska", "text": "Unalaska (in aleutino \"Nawan-Alaxsxa\") \u00e8 un'isola dell'Alaska, fa parte delle isole Fox nell'arcipelago delle isole Aleutine. Fu scoperta da Vitus Bering nel 1741.\nPopolata da 4.580 abitanti nella citt\u00e0 di Unalaska (fine 2002), buona parte dei quali vive nel porto di Dutch Harbor sulla piccola isola di Amaknak cui \u00e8 collegata da un ponte.\nStrategicamente dislocata a 50 miglia vicino al litorale del mare di Bering, 800 miglia a sud-ovest di Anchorage e di 1.140 miglia da Seattle. Tra le isole Aleutine \u00e8 la seconda per superficie (2.100\u00a0km\u00b2). La cima pi\u00f9 alta \u00e8 il Makushin, che con i suoi 2.036\u00a0m spicca sul mare ghiacciato. Unalaska \u00e8 la capitale dell'omonima isola; la sua data di fondazione non \u00e8 certa, ma risale tra il 1760 e il 1775.\nEconomia.\nUnalaska \u00e8 riconosciuta sia come un centro di scambio regionale che come centro di commercio internazionale. \u00c8 stato riconosciuto come primo porto nazionale nel 1992 per il volume ed il valore dei suoi frutti di mare. Nel 1993, gli scambi ittici erano il 52% di quelli dell'intera Alaska. Circa il 90% della forza lavoro dipende economicamente dall'industria della pesca. Un segmento vitale del settore degli affari di Unalaska \u00e8 l'assistenza, riparazione e manutenzione alle flotte da pesca nazionali e straniere. Unalaska ha una media di attivit\u00e0 di esercizio pari a 363 giorni all'anno. Uno sviluppo veloce si \u00e8 presentato fra 1988 e 1992 con l'industria della pesca e della caccia alle foche. Unalaska ha velocemente sviluppato un'industria del turismo.\nClima.\nL\u2019isola di \nUnalaska presenta un clima subpolare oceanico, caratterizzato da inverni lunghi, ma relativamente miti rispetto ad altre localit\u00e0 dell\u2019Alaska ed estati fresche.\nLe medie variano da 0 a gennaio a 12 a luglio.\nTurismo.\nDotata di un aeroporto statale, con voli giornalieri. Presente anche una base per idrovolanti, mentre nei mesi estivi \u00e8 attivo un traghetto.\nPopolazione.\nLa popolazione \u00e8 etnicamente e culturalmente varia grazie delle attivit\u00e0 di lavorazione dei pesci. La popolazione originaria delle Aleutine \u00e8 pari al 7% del totale, quella asiatico-pacifica al 19%; i latino-americani sono il 13%, mentre la popolazione bianca raggiunge il 61%.\nReligione.\nLa chiesa ortodossa della Santa Ascensione \u00e8 la pi\u00f9 vecchia chiesa ortodossa russa in America del Nord."}
{"id": "67125", "revid": "287204", "url": "https://it.wikipedia.org/wiki?curid=67125", "title": "Takeji Tomita", "text": "Inizia la pratica dell'Aikid\u014d nel 1961. Nel 1969 dopo aver ottenuto il 4\u00ba Dan dal Maestro Morihei Ueshiba si trasferisce in Svezia.\nDa allora a tutt'oggi svolge opera di divulgazione dell'Aikido in diversi paesi Europei e non:\nItalia, Inghilterra, Francia, Svezia, Finlandia, Germania, Russia, USA."}
{"id": "67127", "revid": "1226", "url": "https://it.wikipedia.org/wiki?curid=67127", "title": "Plug and Play", "text": ""}
{"id": "67130", "revid": "287204", "url": "https://it.wikipedia.org/wiki?curid=67130", "title": "Fonte Q", "text": "La fonte Q (in tedesco \"Quelle\", da cui \"Q\") o documento Q \u00e8 un'ipotetica fonte storiografica che si suppone sia stata utilizzata nella composizione dei vangeli sinottici del Nuovo Testamento. La versione della \"teoria delle due fonti\" oggi pi\u00f9 comunemente proposta per la risoluzione del problema sinottico ipotizza l'esistenza della Fonte Q e sostiene la priorit\u00e0 cronologica tra i sinottici del \"Vangelo secondo Marco\", o, pi\u00f9 probabilmente, di una versione di Marco pi\u00f9 primitiva rispetto a quella giunta a noi. \n\"Q\" sarebbe composto da un elenco di detti, e per questo motivo \u00e8 noto anche come Vangelo dei detti o Fonte dei detti sinottici. Come nel caso del \"Vangelo di Tommaso\", l'attenzione di \"Q\" sarebbe pi\u00f9 per i detti di Ges\u00f9 che per la narrazione della sua passione e della sua risurrezione.\nStoria di questa ipotesi.\nNel 1801 l'inglese Herbert Marsh ipotizz\u00f2 per primo che la redazione dei vangeli avesse utilizzato una fonte \"narrativa\" e una di \"detti\" (nella quale tuttavia inser\u00ec anche le parabole che compaiono solo in Matteo o solo in Luca. Nella sua opera, \"A dissertation on the Origin and Composition of our Three First Canonical Gospels\", indic\u00f2 la sorgente narrativa con la lettera ebraica Aleph (\u05d0) e quella dei detti con la lettera beth (\u05d1).\nPochi decenni dopo, nel 1832, il tedesco Friedrich Schleiermacher individu\u00f2 un supporto di questa tesi in una frase di Papia di Ierapoli, uno dei primi scrittori cristiani (c. 125): \"Matteo quindi raccolse i detti nella lingua del Signore, traducendoli ognuno come poteva\". Nell'interpretazione tradizionale questa affermazione era stata interpretata come un indizio di un proto-vangelo ebraico di Matteo, ma Schleiermacher propose che si trattasse di una semplice raccolta di detti, predisposta dall'apostolo e utilizzata pi\u00f9 tardi dal redattore del vangelo di \"Matteo\" e dagli altri evangelisti come fonte dei detti inseriti nella propria narrazione.\nInfine, nel 1838 un altro tedesco, Christian Hermann Weisse, colleg\u00f2 l'ipotesi di Schleiermacher con la teoria della priorit\u00e0 marciana dando l'avvio alla teoria delle due fonti, secondo cui Matteo e Luca scrissero indipendentemente i loro vangeli utilizzando il vangelo di Marco e una fonte di detti. Heinrich Julius Holtzmann adott\u00f2 questo approccio in un importante trattato sul problema sinottico (1863) e da allora l'ipotesi fu seguita dalla maggior parte degli studiosi.\nPapia, in realt\u00e0, aveva indicato il testo ebraico di Matteo con la parola greca \"loghia\", che normalmente viene utilizzata per la Parola di Dio, anche nei suoi brani narrativi, e non con \"logoi\", il termine pi\u00f9 appropriato per indicare esclusivamente \"detti\". L'ipotesi di una fonte costituita principalmente da \"detti\" del Signore era nata grazie a una forzatura del testo di Papia. Verso la fine del secolo, perci\u00f2, su proposta di Johannes Weiss, fu adottata la lettera Q per indicare la fonte pi\u00f9 antica, con l'obiettivo di svincolare l'ipotesi sia dal testo di Papia sia dall'ipotesi che contenesse solo detti.\nContenuto di Q.\nConfrontando il testo dei primi tre vangeli in uno schema sinottico, cio\u00e8 affiancandoli l'uno all'altro su tre colonne parallele, si possono fare alcune osservazioni:\n\"Q\" sarebbe dunque la fonte del materiale della \"doppia tradizione\", quello contenuto in \"Matteo\" e \"Luca\" ma non in \"Marco\"; potrebbe contenere anche il materiale esclusivo di \"Matteo\" e quello esclusivo di \"Luca\" (tecnicamente \"Sondergut\", cio\u00e8 materiale speciale) o quello che presenta dei riscontri in \"Marco\" (le cosiddette sovrapposizioni Marco/Q).\nEsistenza di Q.\nL'esistenza di Q \u00e8 avvalorata dalla convergenza di diversi fenomeni che caratterizzano la composizione del \"Vangelo secondo Matteo\" e del \"Vangelo secondo Luca\", i quali, per la teoria delle due fonti, furono redatti indipendentemente. In particolare sono coinvolte le elaborazioni delle cosiddette \"tripla tradizione\", cio\u00e8 del materiale presente in tutti e tre i vangeli canonici, e \"doppia tradizione\", cio\u00e8 il materiale contenuto in \"Matteo\" e \"Luca\" ma non in \"Marco\". I fenomeni che inducono a ritenere probabile la redazione indipendente di \"Matteo\" e \"Luca\" e dunque l'esistenza della fonte Q sono:\nSi tratta comunque di un'ipotesi elaborata dagli studiosi, in quanto non \u00e8 mai stato trovato alcun manoscritto o testo antico contenente la fonte Q; secondo alcuni Q sarebbe in realt\u00e0 uno schema espositivo orale usato dai primi discepoli a scopo mnemonico e catechetico a cui si accenna in Luca .\nComposizione.\n\"Q\" conterrebbe una raccolta di detti di Ges\u00f9, forse trasmessa per via orale, ma che a un certo punto dovrebbe essere stata posta per iscritto. Questa conclusione \u00e8 basata sul fatto che il materiale di \"Q\" \u00e8 presente nel \"Vangelo secondo Matteo\" e nel \"Vangelo secondo Luca\" nello stesso ordine, una volta che si tenga conto dell'abitudine dell'autore di \"Matteo\" di riunire il materiale per argomenti, caratteristica che punta alla presenza di una fonte scritta.\nOrigine geografica.\nMolti detti di \"Q\" implicano un ambiente culturale e geografico corrispondente a quello palestinese e un punto di vista anti-farisaico; coloro che tramandano la tradizione associata a \"Q\" si ritengono rispettosi della Legge e proclamano il giudizio contro citt\u00e0 palestinesi (Corazin, Betsaida e Cafarnao) sia all'inizio che alla fine di \"Q\".\nLa teologia di \"Q\" sembra dunque indirizzata primariamente ad Israele, e per questo motivo alcuni studiosi ritengono che \"Q\" sia stato composto in Palestina, probabilmente nella zona settentrionale. \u00c8 infatti probabile che gli scritti di \"Q\" fossero anticamente ricondotti a Matteo apostolo che secondo Papia di Ierapoli (vissuto pochi decenni dopo la redazione dei vangeli) sarebbe stato l'autore di una prima raccolta di detti di Ges\u00f9. Altri studiosi, pur notando una predilezione per l'ambiente della Galilea, sono pi\u00f9 cauti nel localizzare la zona di composizione di \"Q\" con quelle terre, facendo notare come molti temi di \"Q\" possono aver avuto origine altrove nel mondo dell'ebraismo ellenizzato; del resto la fonte \"Q\" sarebbe stata utilizzata per la composizione di due vangeli scritti in lingua greca in Chiese fuori dalla Palestina.\nDatazione.\nLa fonte \"Q\" presenterebbe alcuni detti contro Gerusalemme e contro il Tempio che, a differenza di altre profezie contenute nei vangeli non presuppongono alcun intervento militare; per tale motivo \"Q\" viene datato a prima dell'anno 70, in cui i Romani assediarono Gerusalemme e distrussero il Tempio.\nSebbene una datazione pi\u00f9 precisa sia difficile, vi sono alcuni indizi che suggeriscono una data tra il 40 e il 50. La \"Fonte dei detti\" nacque come tradizione orale in un ambiente che comprendeva sia predicatori erranti del movimento di Ges\u00f9 che lo sviluppo di congregazioni locali, dunque un ambiente esistente agli inizi del movimento, addirittura prima della Passione. Questi detti erano trasmessi nella lingua aramaica parlata da Ges\u00f9 e dai suoi seguaci e dovevano contenere riferimenti alla Bibbia ebraica. La fonte dei detti di \"Q\" ricostruita dalla critica presuppone una persecuzione degli ebrei palestinesi nei riguardi dei gruppi \"ebraico-cristiani\" appena fondati; Paolo di Tarso parla di una persecuzione dei cristiani giudei come gi\u00e0 avvenuta in 1 Tessalonicesi, lettera datata al 50, mentre l'esecuzione di Giacomo di Zebedeo, uno dei Dodici, da parte del re giudeo Erode Agrippa I avvenne intorno al 44. Infine \"Q\" presenta i gentili in buona luce, ad indicare che la predicazione presso di loro era probabilmente gi\u00e0 iniziata, cosa che avvenne proprio tra il 40 e il 50. Questa ipotesi presuppone una prima versione aramaica, poi tradotta in greco, per facilitare la missione agli ebrei della diaspora ed ai pagani, missione documentata dagli \"Atti degli Apostoli\" e dalle lettere paoline."}
{"id": "67133", "revid": "1543377", "url": "https://it.wikipedia.org/wiki?curid=67133", "title": "Finestra scorrevole", "text": "In telecomunicazioni la finestra scorrevole (dall'inglese sliding window) \u00e8 un protocollo di controllo del flusso di dati nelle reti di calcolatori, in particolare usato dal protocollo TCP nei suoi meccanismi di riscontro dei segmenti, controllo di flusso e controllo della congestione.\nDescrizione.\nLa finestra rappresenta i byte che il destinatario si dichiara disposto a ricevere dal mittente oltre il segnale di riscontro o conferma \"ACK\" (\"acknowledgement\"). Viene definita scorrevole in quanto si sposta in blocco partendo sempre dall'ultimo byte e non \u00e8 di dimensione costante, ma pu\u00f2 variare durante la trasmissione per controllare il flusso dei dati inviati dal mittente.\nNel TCP, il ricevente comunica al trasmittente la dimensione opportuna ovvero desiderata della finestra attraverso il campo \"Window\" presente nell'header dei segmenti TCP, costituito da un numero intero senza segno di 16 bit. Tale campo indica il numero di ottetti di dati a partire da quello indicato nel campo acknowledgement (\"Acknowledgement Number\") accettati nella comunicazione."}
{"id": "67136", "revid": "2225", "url": "https://it.wikipedia.org/wiki?curid=67136", "title": "RHCP", "text": ""}
{"id": "67139", "revid": "287204", "url": "https://it.wikipedia.org/wiki?curid=67139", "title": "Neferka", "text": "Biografia.\nDi questo sovrano, come di alcuni altri riportati solamente sul Canone Reale non sappiamo praticamente nulla. Attribuiti in precedenza alla VII dinastia sono stati inseriti nella sesta dopo la conclusione di considerare spuria, ossia inesistente, appunto la settima dinastia.\nLa presenza del glifo determinativo\nA17\ndopo il cartiglio con il nome, determinativo che significa \"bambino\" potrebbe anche far ritenere che si sia trattato di un sovrano \"fittizio\", inserito nella lista, forse, per un errore di trascrizione\nLa fine del Regno Antico segn\u00f2 lo sfaldamento del potere centrale in favore dei nomarchi (governatori provinciali). \u00c8 quindi possibile che questo, come altri sovrani coevi, abbia regnato in contemporanea su diverse regioni dell'Egitto.\nCome gi\u00e0 per il predecessore, Nitokerty, mancano riscontri archeologici."}
{"id": "67148", "revid": "729019", "url": "https://it.wikipedia.org/wiki?curid=67148", "title": "Isole del Principe Edoardo", "text": "Le isole del principe Edoardo (in inglese \"Prince Edward Islands\", in afrikaans \"Prins Eduard-eilande\") sono due piccole isole dell'oceano Indiano sub-antartico, che sono politicamente parte del Sudafrica. Le due isole sono chiamate isola Marion e isola del principe Edoardo.\nAppartengono al comune di Citt\u00e0 del Capo dal 1948 (Prince Edward Islands Act, 1948 - Act No. 43 of 1948) anche se sono amministrate dal \"South African Environmental Management\" dato che sono una riserva del Sudafrica dal 2003 (South African Environmental Management: Protected Areas Act, No. 57 of 2003).\nGeografia e geologia.\nL'isola Marion \u00e8 la pi\u00f9 grande delle due, si trova a una latitudine di 46\u00b054' S e una longitudine di 37\u00b05' E. Ha una lunghezza approssimativa di 19\u00a0km e una larghezza di 12\u00a0km, per una superficie di 290\u00a0km\u00b2 e una linea costiera di circa 72\u00a0km, gran parte dei quali costituiti da scogliere alte e inaccessibili. Il punto pi\u00f9 alto dell'isola Marion \u00e8 lo \"State President Swart Peak\", che raggiunge i 1.230\u00a0m sopra il livello del mare.\nL'isola del principe Edoardo \u00e8 molto pi\u00f9 piccola (solo circa 45\u00a0km\u00b2) e si trova a circa dodici miglia nautiche (22\u00a0km) a nord-est. Le due isole si trovano a circa 955 miglia nautiche (1.770\u00a0km) a sud-est di Port Elizabeth (Sudafrica).\nLe isole si trovano nella fascia di contatto delle correnti calde e umide africane che ciclicamente sconfinano verso sud, dove si scontrano con correnti molto fredde se non gelide di origine antartica, producendo costanti perturbazioni.\nSi ritiene che le due isole siano tra i territori con il clima peggiore del pianeta; i giorni con cielo limpido sono decisamente rari; le piogge, la nebbia o la neve sono frequenti. Tutti e tre i fenomeni si possono verificare lo stesso giorno e in qualunque periodo dell'anno; il clima \u00e8 costantemente molto umido e freddo, il vento spira costantemente da ovest, e molto spesso \u00e8 intenso e violento, il mare \u00e8 quasi costantemente agitato. Le condizioni estreme e soprattutto il vento rendono impossibile la crescita naturale di alberi.\nEntrambe le isole sono di origine vulcanica. L'isola Marion \u00e8 una delle vette di un grosso vulcano sottomarino, che si innalza per circa 5.000 metri dal fondale marino fino allo \"State President Swart Peak\". Il vulcano era ritenuto spento, ma erutt\u00f2 di nuovo nel 1980 e da allora \u00e8 classificato come \"attivo\".\nStoria.\nLe isole vennero avvistate per caso nel 1663 dalla nave olandese \"Maerseveen\". Nel 1772 Marc-Joseph Marion du Fresne avvist\u00f2 le isole e impieg\u00f2 cinque giorni, con il mare in tempesta, cercando inutilmente di sbarcarvi, pensando di avere trovato l'Antartide, la cui esistenza all'epoca era stata solo supposta. Da Marion l'isola prese il nome. Nel 1776 la spedizione, che dopo la morte di du Fresne era comandata dal suo secondo, Jules Crozet, incontr\u00f2 quella di James Cook a Citt\u00e0 del Capo. Cook, cos\u00ec informato della presenza delle isole, a sua volta successivamente salp\u00f2 in direzione dell'arcipelago, ma non fu in grado di effettuare lo sbarco a causa delle pessime condizioni meteorologiche.\nIl primo sbarco di cui si ha notizia risale al 1803 e venne eseguito da un gruppo di cacciatori di foche, che trovarono comunque tracce di una presenza precedente, probabilmente altri cacciatori come loro.\nAnche James Clark Ross si avvicin\u00f2 alle isole nel 1840, ma anch'egli non fu in grado di sbarcare per le condizioni meteorologiche avverse. Le isole vennero infine ispezionate da un certo capitano Nares nel 1873, fu lui a battezzarle isole del principe Edoardo in onore del futuro re Edoardo VII, all'epoca ancora principe di Galles. Il governo britannico ne rivendic\u00f2 il possesso nel 1880 e accorp\u00f2 amministrativamente le isole alla Colonia del Capo.\nNel 1908 il governo britannico concesse a un certo William Newton i diritti di sfruttamento dei depositi di guano per i ventuno anni successivi e una concessione decennale per la caccia alle foche a una compagnia di cacciatori nel 1926.\nNel 1948 il governo coloniale del Sudafrica install\u00f2 una stazione meteorologica sull'isola Marion. La stazione di ricerca venne ben presto ampliata, e oggi conduce studi sulla biologia delle isole, in particolare sugli uccelli (pinguini, procellarie, albatross, gabbiani) e foche.\nIl 31 maggio 1961, con l'indipendenza del Sudafrica, le isole passarono sotto il governo diretto di Pretoria.\nEradicazione felina.\nNel 1949 cinque gatti domestici vennero portati sull'isola Marion per risolvere un problema di topi nella stazione.\nI gatti si moltiplicarono rapidamente e nel 1977 erano circa 3400, nutrendosi dei nidiacei e di uova di procellarie invece che dei topi minacciarono di portare all'estinzione gli uccelli che nidificavano sull'isola. \nAlcune specie di procellarie in effetti si estinsero sull'isola Marion; per questo venne pianificato un \"programma di eradicazione totale dei gatti\". Alcuni gatti vennero infettati con una malattia mortale, altamente contagiosa e specifica, la panleucopenia felina, che produsse un'epidemia in seguito alla quale il numero dei gatti si ridusse a circa seicento (1982). I gatti restanti vennero uccisi con frequenti battute di caccia notturna e nel 1991 vennero catturati e uccisi solo otto gatti nell'arco di dodici mesi. Si ritiene che attualmente non ci siano pi\u00f9 gatti sull'isola Marion.\nAllo stato attuale l'importazione di gatti \u00e8 assolutamente vietata."}
{"id": "67149", "revid": "287204", "url": "https://it.wikipedia.org/wiki?curid=67149", "title": "Nefer", "text": "Biografia.\nTra le varie fonti, solo il Canone Reale riporta il \"nomen\" di questo sovrano nella posizione 4.10 (ossia al decimo posto della quarta colonna).\nNon esistono documentazioni archeologiche su questo sovrano.\nLa sua collocazione, al termine del regno antico, autorizza a ritenere che il suo potere sia stato limitato solo ad alcune regioni dell'Egitto e che quindi sia probabile che questo sovrano abbia regnato contemporaneamente ad altri."}
{"id": "67150", "revid": "633110", "url": "https://it.wikipedia.org/wiki?curid=67150", "title": "Rivolta georgiana di Texel", "text": "La rivolta georgiana di Texel (4 aprile - 20 maggio 1945) \u00e8 stata un'insurrezione di un battaglione di soldati sovietici della Georgia avvenuta a Texel contro l'occupazione tedesca dell'isola olandese durante la seconda guerra mondiale. Viene spesso descritta come \"l'ultimo campo di battaglia d'Europa\".\nContesto.\nL'isola era divenuta un perno del Vallo Atlantico e fu massicciamente fortificata. I georgiani erano soldati provenienti dalla Repubblica Socialista Sovietica Georgiana, catturati sul fronte orientale che venivano re-impiegati come truppe ausiliarie dai tedeschi (erano infatti ex-prigionieri di guerra che avevano preferito passare dall'altra parte piuttosto che morire di fame nei campi di prigionia) contro un'eventuale invasione alleata. I georgiani erano alloggiati in un campo apposito sull'isola.\nLa battaglia.\nLa notte fra il 4 e il 5 aprile 1945, quando uno sbarco alleato sembrava imminente, i georgiani insorsero contro i tedeschi e presero il controllo dell'isola per un breve periodo (circa 400 tedeschi persero la vita quella notte), ma non riuscirono a catturare le batterie navali a nord e a sud dell'isola. Quindi non furono in grado di fermare le truppe di rinforzo tedesche. I tedeschi lanciarono una controffensiva supportata da mezzi corazzati provenienti dalla terraferma e ripresero l'isola dopo settimane di intensi combattimenti.\nNel corso della \"guerra russa\" (come \u00e8 conosciuta a Texel) perirono circa 800 tedeschi, 500 georgiani e 120 abitanti del posto. La distruzione fu molto vasta, dozzine di fattorie furono bruciate. L'inutile massacro dur\u00f2 anche oltre la capitolazione tedesca nei Paesi Bassi e Danimarca, il 5 maggio 1945, e la resa definitiva, l'8 maggio. Solo il 20 maggio 1945 le truppe Canadesi pacificarono l'isola.\nI georgiani caduti riposano in un cimitero commemorativo a Hogeberg vicino a Oudeschild. I sopravvissuti non fecero una bella fine: in base agli accordi della conferenza di Jalta, furono rimpatriati forzatamente dagli alleati dai campi di prigionia tedeschi. Stalin considerava i prigionieri di guerra catturati dai tedeschi o a loro arresisi come traditori perch\u00e9 non avevano lottato fino alla morte; cos\u00ec gran parte dei due milioni di prigionieri che furono rimpatriati dagli alleati alla fine della guerra furono internati al loro ritorno.\nUn'esposizione permanente sull'evento \u00e8 ospitata nel Museo Aeronautico, all'aeroporto dell'isola.\nControversie sul numero di caduti.\nLe truppe canadesi sbarcarono a Texel senza incontrare resistenza il 20 maggio 1945, di fatto liberando l'isola. In circa due giorni i canadesi disarmarono 1.535 tedeschi. In seguito giunsero a Texel anche le forze sovietiche dello SMER\u0160, le quali presero in custodia i 228 georgiani ancora vivi. Un rapporto canadese preparato per il comandante dello SMER\u0160 riportava che le perdite ammontavano a 470 georgiani e 2.347 tedeschi a Texel.\nNel 1949 la commissione tedesca sulle tombe di guerra fece riesumare, a Texel, 812 corpi (che includevano gli oltre 400 di coloro che erano stati uccisi dai georgiani nel sonno) per una nuova sepoltura nel Deutsche Kriegsgr\u00e4berst\u00e4tte Ysselsteyn. I numeri illustrati dalla lista del distretto di Texel erano: \"565 georgiani, 120 abitanti di Texel e circa 800 tedeschi uccisi\" seguito da \"altre fonti... parlano di pi\u00f9 di 2.000 tedeschi uccisi\". Le \"altre fonti\" citate sono da riferirsi al rapporto canadese diretto allo SMER\u0160 che aveva incluso nel termine \"perdite\" i 1.535 tedeschi disarmati, sommandoli cos\u00ec agli 812 uccisi."}
{"id": "67154", "revid": "3472", "url": "https://it.wikipedia.org/wiki?curid=67154", "title": "Proudhon", "text": ""}
{"id": "67160", "revid": "31886", "url": "https://it.wikipedia.org/wiki?curid=67160", "title": "Isole antartiche e sub-antartiche", "text": "Le isole antartiche sono le isole situate nell'Oceano Meridionale o nei mari antartici a sud del Circolo Polare Antartico. Le isole sub-antartiche sono le isole situate a nord dei 60\u00b0S. Secondo quanto stipulato nel Trattato Antartico non sono riconosciute le rivendicazioni territoriali sulle terre situate a sud dei 60\u00b0S, sono incluse quindi le isole antartiche.\nIsole comprese nel Trattato Antartico.\nLista delle isole situate a sud dei 60\u00b0 S e quindi comprese nel Trattato Antartico."}
{"id": "67161", "revid": "9", "url": "https://it.wikipedia.org/wiki?curid=67161", "title": "Isola Marion", "text": ""}
{"id": "67162", "revid": "4337", "url": "https://it.wikipedia.org/wiki?curid=67162", "title": "Isola Unalaska", "text": ""}
{"id": "67163", "revid": "15756", "url": "https://it.wikipedia.org/wiki?curid=67163", "title": "Floppy disk", "text": "Il floppy disk (chiamato anche disco, dischetto o floppy) \u00e8 un supporto di memoria digitale di tipo magnetico inventato dalla IBM, molto diffuso tra la fine degli anni '70 e gli anni '90. Essendo stato per decenni il dispositivo di memorizzazione esterna pi\u00f9 usato, l'immagine del floppy disk venne impiegata nell'interfaccia grafica di programmi e siti web per simboleggiare il comando per il salvataggio dei dati e questa funzione rimase anche quando il loro impiego come supporto fisico divenne obsoleto.\nStoria.\nNato nel 1967, sub\u00ec un continuo sviluppo fino agli anni ottanta, che lo port\u00f2 a diventare sempre pi\u00f9 piccolo e contemporaneamente pi\u00f9 capiente, essendo diffusamente utilizzato come memoria di massa economica. All'inizio degli anni novanta, l'aumento delle dimensioni del software costrinse a distribuire molti programmi su pi\u00f9 di un floppy disk, inserendo una parte di software in ciascun disco. In quel decennio la distribuzione del software migr\u00f2 gradualmente verso i CD-ROM e furono introdotti nuovi formati di backup a pi\u00f9 grande capacit\u00e0 (ad esempio lo Iomega Zip disk). Un tentativo alla fine del decennio di rilanciare l'uso dei floppy disk fu quello del SuperDisk (LS120-LS240) con una capacit\u00e0 di 120/240 MB, compatibile con lo standard floppy da 3\u00bd pollici, sviluppato dalla Imation, divisione della 3M, senza per\u00f2 riscontrare il favore del mercato. Un supporto di diffusione maggiore fu lo Zip drive, con un formato proprietario non compatibile con i floppy da 3\u00bd\", pi\u00f9 capiente (fino a 750MB), sviluppato dalla Iomega.\nCon l'avvento di Internet, delle economiche reti Ethernet e delle pendrive USB, i floppy disk diventarono obsoleti anche nel trasferimento dati e furono totalmente dismessi ed eliminati dal mercato (all'incirca nella prima met\u00e0 degli anni 2000).\nI produttori di computer, inizialmente riluttanti a rimuovere le unit\u00e0 floppy disk (tipicamente da 3\u00bd) dai loro nuovi modelli di PC per conservare la retrocompatibilit\u00e0, ne rimossero gradualmente i supporti fino alla loro totale scomparsa. Apple fu il primo produttore ad eliminare del tutto le unit\u00e0 floppy disk dai propri modelli con l'uscita dell'iMac nel 1998, mentre la Dell li propose come aggiuntivi fino al 2003. Sony annunci\u00f2 che da marzo 2011 avrebbe terminato la produzione di floppy disk. Verbatim anche se in un primo momento aveva dichiarato di aver intenzione di continuare la loro produzione, l'ha comunque cessata nel 2015.\nTipologia.\nI floppy disk, raggruppati per dimensioni, sono di tre tipi: quelli originali da 8 pollici (oltre 20\u00a0cm di lato), fortemente voluti e introdotti da IBM; i floppy da 5,25 pollici (oltre 13\u00a0cm di lato), detti anche \u00abmini floppy disk\u00bb, familiarmente chiamati anche \u00abminifloppy\u00bb, e, come noto , evoluzione inventata e diffusa inizialmente da Shugart e la Wang Laboratories per cui lo stesso Alan Shugart lavorava; infine quelli da 3,5 pollici (approssimativamente 9\u00a0cm di lato), chiamati anche \u00abmicro floppy disk\u00bb o solo \u00abmicrofloppy\u00bb o ancora con la loro sigla \u00abMFD\u00bb, come voluto dall'azienda che li ide\u00f2, la Sony.\nI tipi comuni vengono normalmente indicati con le seguenti grafie alternative brevi:\nOltre a questi formati, esisteva anche un formato FD 2\u00bd\" (o PRD, o ancora Perpendicular Recording Disk) inventato in origine da Valdemar Poulsen, poi perfezionato da Shun-Ichi Iwasaki, e quindi sviluppato da Nakamura e Hitachi applicandolo ai dischi magnetici digitali all'interno di un modello attuabile in scala industriale. Questo formato, decisamente meno usato, fu finito di realizzare e introdotto quindi a livello commerciale dalla Maxell (all'epoca peraltro gi\u00e0 acquisita da Hitachi). Questi supporti permettevano una densit\u00e0 10 volte maggiore rispetto ai concorrenti, ma il successo ne fu ostacolato dalla complessit\u00e0 costruttiva molto superiore e dai costi di produzione non favorevoli, ma l'idea \u00e8 stata poi riciclata introducendola nel campo degli hard disk sempre ad opera di Hitachi e con nuovi brevetti anche di Toshiba.\nFurono pressoch\u00e9 meteore e di scarsa diffusione, invece, altri due formati: FD 3\u00bc\" della Dysan e FD 3\" di Hitachi.\nLa densit\u00e0 dei floppy disk veniva indicata con le seguenti sigle:\nComunemente detti floppy (in inglese \"diskette\", nome volutamente scelto per essere simile alla parola \"cassette\"), erano diffusissimi negli anni ottanta e negli anni novanta, usati su piattaforme di home e personal computer come l'Apple II, il Macintosh, il Commodore 64, l'Amiga e il PC IBM al fine di distribuire software, trasferire dati tra pi\u00f9 calcolatori, fare piccoli backup o comunque salvare dati da riutilizzare.\nPrima che i dischi rigidi divenissero popolari sui PC, i floppy disk erano spesso usati per memorizzare anche il sistema operativo dei PC, il software applicativo e altri dati. Molti computer domestici avevano il kernel primario del proprio sistema operativo memorizzato permanentemente in una memoria ROM, ma il resto del sistema operativo era su un floppy disk che doveva essere inserito ogni volta che si accendeva l'elaboratore, sia che si trattasse di un sistema proprietario, sia di CP/M, sia, pi\u00f9 tardi, del DOS.\nFloppy disk da 8 pollici.\nI floppy disk nacquero nel 1967 quando l'ingegnere fisico Alan Shugart, che nell'IBM ricopriva il ruolo di Direct Access Storage Product Manager, mise a punto un sistema semplice e poco costoso per caricare microcodice sui suoi mainframe System/370. Il risultato fu un disco di sola lettura, di 8 pollici (20\u00a0cm) di diametro, chiamato \"memory disk\". La prima commercializzazione \u00e8 avvenuta nel 1971.\nLa prima azienda a incorporarlo in un personal computer fu la Olivetti, presentando alla fiera di Hannover nell'aprile del 1975 il P6060.\nLa memoria misurava 79,7 kB.\nFloppy disk da 5\u00bc pollici.\nI floppy disk da 5\u00bc pollici avevano un largo foro circolare al centro e una piccola apertura ovale su entrambi i lati della plastica per permettere alle testine di leggere e scrivere i dati. Il supporto magnetico veniva fatto girare attraverso un albero motore che entrava nel foro centrale.\nUn piccolo incavo sul lato destro del floppy serviva per identificare se era in modalit\u00e0 di sola lettura oppure se era possibile scriverci sopra. Questo veniva rilevato da un interruttore meccanico o da un fototransistor.\nPer proteggere il disco dalla scrittura era necessario chiudere l'intaglio laterale con una piccola etichetta autoadesiva.\nUn'altra coppia di LED e fototransistor posti vicino al centro del disco servivano per rilevare un piccolo foro praticato nel disco e sincronizzare il sistema di lettura/scrittura con la rotazione del disco.\nEsistevano anche dei dischi forniti di una serie di fori utilizzati per identificare i singoli settori, tali dischi erano denominati \"hard sector\" in contrapposizione a quelli con un foro singolo, denominati \"soft sector\".\nAlcuni sistemi operativi, quali ad esempio l'Apple DOS, non usavano tale metodo di indicizzazione, e quindi i drive usati da tali sistemi non avevano il sensore del foro di indicizzazione.\nAll'interno il disco era separato dalla custodia da uno strato di un particolare tessuto avente la funzione di ridurre l'attrito tra il media e la custodia esterna e di mantenerlo pulito bloccando la polvere.\nLa custodia esterna era di solito composta da un foglio ad unica sezione, ripiegato con i lembi incollati o termosaldati.\nEsistevano quattro tipi di dischi (le capacit\u00e0 sono riferite alla formattazione con MS-DOS a file system FAT):\nI drive forniti con molti home computer, come ad esempio il 1541 del Commodore 64, erano del tipo a singola faccia e non usavano il foro di sincronizzazione.\nPer poter utilizzare il secondo lato del disco era necessario ricavare una seconda \"tacca\" sul bordo del disco per abilitare la scrittura sul secondo lato.\nL'intervento era realizzabile in pochi secondi con un comune paio di forbici, ma ci fu ugualmente un fiorente mercato di strumenti specifici, chiamati \"disk notcher\". I floppy cos\u00ec modificati venivano chiamati \"flippies\".\nOvviamente era necessario sfilare il floppy dal drive e reinserirlo capovolto per sfruttare la seconda faccia, ma il risparmio era notevole .\nFloppy disk da 3\u00bd pollici.\nIl floppy da 3\u00bd pollici, inventato dalla giapponese SONY, \u00e8 composto da una custodia in plastica rigida, con all'interno un sandwich composto da tessuto - supporto magnetico - tessuto, come sui dischi da 5\u00bc. Presenta su entrambi i lati una piccola apertura che permette di leggere e scrivere i dati, protetta da una copertura metallica a molla che viene spinta lateralmente scoprendo l'apertura quando viene inserito nel drive. Oltre a ci\u00f2, la parte frontale ha lo spazio per un'etichetta, mentre il retro ha al centro un'apertura per permettere al motore di ancorarsi a un disco metallico incollato al supporto magnetico e far ruotare il supporto.\nLa custodia \u00e8 di forma rettangolare (90mm x 94mm), con uno smusso presente nella parte superiore destra: ci\u00f2 serve per evitare che il disco possa essere inserito nel drive dal lato errato. Tuttavia, sull'angolo superiore sinistro, \u00e8 normalmente presente una freccia per indicare il corretto verso di inserimento.\nSono inoltre presenti uno o due fori in prossimit\u00e0 dell'estremit\u00e0 inferiore: il foro di sinistra \u00e8 utilizzato per la protezione contro la scrittura ed \u00e8 dotato di un meccanismo che permette di chiuderlo. Il disco pu\u00f2 essere scritto solo con il foro chiuso. Il foro di destra \u00e8 presente solo sui dischi ad alta densit\u00e0 (capacit\u00e0 2 MB non formattati, equivalenti a 1440 KiB sui sistemi MS-DOS) e serve a distinguerli da quelli a doppia densit\u00e0. I due fori distano tra loro 8 cm, come i fori di un foglio A4 perforato, fatto che permette di infilare comodamente il disco in un raccoglitore ad anelli di tipo europeo.\nAnche per questo tipo di dischi si diffusero in breve tempo macchine perforatrici che consentivano di ricavare sui dischi a doppia densit\u00e0 il secondo foro sulla custodia, permettendo ai computer di formattarlo in alta densit\u00e0 (da 720 kibibyte a 1440 kibibyte). Il risparmio economico era notevole, sebbene l'affidabilit\u00e0 generale risultasse sensibilmente ridotta.\nNel 1991, vennero realizzati dalla IBM i nuovi floppy ED (densit\u00e0 estesa) che raddoppi\u00f2 la capacit\u00e0 dei floppy fino a 2.88 mb, ma quando vennero commercializzati, il costo elevato di produzione dei dischetti ED rispetto a quelli comuni da 1.44 mb, insieme al costo elevato dei lettori stessi, ne risult\u00f2 la diffusione pressoch\u00e9 scarsa, dopodich\u00e9, dopo dell'introduzione del ZIP drive e CD-ROM questo formato non venne mai adottato in massa nel mercato, risultando solo utilizzato in contesti dove erano gi\u00e0 presenti questi lettori, in quanto poi i dischetti ED potevano essere letti solo da un lettore floppy ED\nI dischetti da 3\u00bd sono stati prodotti principalmente in tre formati tutti a doppia faccia: (le capacit\u00e0 sono riferite alla formattazione con MS-DOS file system FAT)\nMicrosoft formattava i propri floppy disk per l'installazione su Windows 98 a 1680 kbyte (1740 kb) con il formato DMF, invece che la formattazione classica IBM da 1440 kb, impedendo di usare il comando DISKCOPY del MS-DOS per fare una copia dei dischi di installazione, ed sono illeggibili da XP in poi, richiedendo una nuova formattazione per risultare leggibili.\nAnche se i dischetti formattati con questo sistema sono gli stessi floppy HD che presentano per\u00f2 21 settori per traccia invece che i 18 del classico, a costo di un abbassamento dell'affidabilit\u00e0 e longevit\u00e0 del supporto.\nProgrammi di formattazione di terze parti, eseguite su MS-DOS, come Nformat e Myformat sono in grado di riconoscere e formattare i dischetti da 1.44 al formato 1.68.\nTentativi di rilancio e modelli successivi.\nNel 1994, Iomega lanci\u00f2 il lettore ZIP, con dischetti ottici con capacit\u00e0 iniziale a 100 MB, non compatibili con i formati precedenti, interni a interfaccia ATA ed esterni con connessione seriale, quest'ultimo negli ultimi anni venne realizzata la versione con connessione USB.\nLa capacit\u00e0 dei lettori ZIP vennero incrementati inizialmente a 250 MB, poi successivamente a 700 MB.\nNel 1996, venne lanciato dalla Imation il lettore LS (Laser Servo) che conserv\u00f2 l'interfaccia fisica per la compatibilit\u00e0 con i dischetti 3\u00bd da 1.44 MB, ma che usava dischetti che inizialmente avevano la capacit\u00e0 da 120 mb, portata poi a 240 mb.\nNel 1998, la Sony realizz\u00f2 il Hi-Fd (Disco floppy ad alta capacit\u00e0) da 200 MB, mentre conservava la compatibilit\u00e0 con i modelli precedenti da 700 e 1400 kb, ma il Hi-FD, che dovette competere con la IOmega e l'arrivo dei CD-ROM, fece interrompere la produzione di questo modello nel 2001.\nAlla fine degli anni 80', per via dell'incremento delle dimensioni del software, vennero lanciati i nuovi lettori e dischetti 'Floptical', ossia dischetti magneto-ottici che conservavano le caratteristiche fisiche dei normali floppy da 3\u00bd, ma che al suo interno erano dischi ottici (simile al CD) anzich\u00e9 del normale tessuto-magnetico che portavano la capacit\u00e0 massima inizialmente a 21 mb, e molti produttori realizzarono lettori che erano compatibili con i vecchi dischetti.\nNel corso degli anni, sono stati poi sviluppati lettori magneto-ottici con capacit\u00e0 sempre pi\u00f9 maggiori, anche se non riuscirono ad entrare nel mercato di massa.\nFormati proprietari.\nL'Apple Macintosh.\nIl floppy disk drive dell'Apple Macintosh, come \u00e8 stato prima accennato, nella sua primigenia versione usava diskettes da 3,5 pollici, con uno standard di formattazione incompatibile con qualsiasi altro sistema, in quanto il drive formattava i dischi e li leggeva con un sistema meccanico a velocit\u00e0 variabile.\nI dischi da 800 kB (doppia densit\u00e0), quindi, non potevano essere letti/scritti n\u00e9 dai PC, n\u00e9 da altre piattaforme. Con l'aumentata esigenza di compatibilit\u00e0 del mondo Macintosh verso l'esterno, ed in particolare con lo standard PC, Apple abbandon\u00f2 la tecnologia a velocit\u00e0 variabile ed introdusse i floppy disk ad alta densit\u00e0 chiamati Superdrive, facendo finalmente in modo che i floppy formattati su PC venissero letti e scritti anche sulle sue macchine, senza abbandonare per\u00f2 il suo standard proprietario di formattazione, che rendeva impossibile l'inverso, ovvero leggere e scrivere i dischi formattati Macintosh su una piattaforma PC-DOS o PC-Windows.\nIl Commodore 128.\nIl Commodore 128 usava un floppy speciale da 3\u00bd pollici con capacit\u00e0 di 800\u00a0kB attraverso il disk drive 1581 (compatibile con tutte le macchine ad 8 bit basate su serial bus CBM). Commodore di fatto inizi\u00f2 la sua tradizione in fatto di formati speciali di dischi floppy con l'unit\u00e0 disco da 5\u00bc pollici installata sui PET/CBM, VIC-20 e C64 destinati all'utenza casalinga, come il drive 1540 ed il pi\u00f9 conosciuto drive 1541 usato sulle ultime due macchine. Questi floppy disk drive usavano un formato di codifica sviluppato all'interno della Commodore stessa e chiamato Group Code Recording, basato su 4 differenti velocit\u00e0 in base alla posizione della traccia.\nAlla fine, comunque, Commodore dovette cedere al formato standard dei floppy e produsse i suoi ultimi drive da 5\u00bc pollici, il 1570 ed il 1571, compatibili con lo schema MFM, per permettere al C128 di lavorare con dischi CP/M di altri venditori. Equipaggiato con uno di questi drive, il C128 era in grado di accedere ai supporti del C64 e CP/M, a seconda dell'esigenza, cos\u00ec come ai floppy MS-DOS (usando software di terze parti), questa caratteristica era cruciale per alcuni lavori d'ufficio. Un tipico uso poteva essere quello di copiare file di testo da supporti MS-DOS da qualche macchina sul luogo di lavoro per poi portarli a casa per editarli su un C128.\nIl Commodore Amiga.\nL'AmigaOS, utilizzato dai computer Commodore Amiga, era in grado di pilotare il motore dei dischi in ogni sua componente, ottimizzare salti di settore. Il Chip Custom Amiga chiamato \"Paula\" si occupava della gestione dell'input-output di qualsiasi periferica, anche di quella floppy. Ci\u00f2 consentiva di leggere e scrivere i dischi in modo pi\u00f9 flessibile ed innovativo rispetto ad un disco standard per PC IBM compatibile, la cui modalit\u00e0 di gestione di tali dischi \u00e8 rimasta pressoch\u00e9 invariato nella sua implementazione iniziale e mai rinnovatasi completamente nella concezione e nell'hardware. L'incremento di performance nel file system Amiga, reso possibile attraverso un controllo personalizzato del floppy disk drive, permetteva di avere 11 (512 byte) settori per traccia invece dei 9 di solito standard sulle altre piattaforme; un totale di 880KB su un disco a doppia densit\u00e0 (DD), e 1,76\u00a0MB su una unit\u00e0 ad alta densit\u00e0 (HD).\nPaula era anche in grado di leggere sia dischi da 3,5 pollici che dischi da 5,25 pollici (se veniva collegato un drive per floppy con formato adeguato), e di poter leggere e scrivere dischi in formato IBM PC, Atari TOS, Macintosh, Commodore 64 ed altri ancora. Invece, quelli di Amiga (cos\u00ec come quelli dei primi Mac) erano illeggibili dai comuni PC.\nUlteriori metodi usati da sviluppatori esterni, non resi standard nell'OS ufficiale, ma assai usati da software house esterne (soprattutto come metodo improprio per realizzare floppy disk per videogiochi protetti da copia), erano ad esempio la scrittura di un'intera traccia alla volta e la rimozione di una generalmente inutilizzata intestazione chiamata \"etichetta di settore\", permettevano di avere 12 settori per traccia e quindi 960KB su un FD standard DD o 1,87\u00a0MB su uno HD.\nQuesti metodi impropri, da sempre scoraggiati dalla casa madre Commodore, sono stati causa di numerose incompatibilit\u00e0 fra le nuove versioni del SO Amiga e il vecchio parco giochi, al rilascio dei modelli ECS e AGA, ed ingenerato problemi di confusione negli utenti Amiga non esperti, che avevano acquistato Amiga al solo scopo di utilizzarla come piattaforma ad uso ludico e di intrattenimento.\n\u00c8 importante far notare che il sistema operativo Amiga si occupava anche della codifica e decodifica MFM e GCR dei formati dei dischi, liberando il chip Paula da ulteriori compiti. Paula, infine, aveva anche un circuito che monitorava costantemente i cambiamenti di stato del drive e lo notificava all'AmigaOS. Questo permetteva all'Amiga di riconoscere immediatamente quando un floppy veniva inserito o rimosso. Ci\u00f2 eliminava il bisogno dell'utente di rispondere con un click del mouse o con la pressione di un tasto alla richiesta del sistema, come avviene ancora tuttora nel mondo PC.\nHome PC Acorn Archimedes.\nUn'altra macchina che usava un formato simile di disco avanzato fu la britannica Acorn Archimedes, la quale poteva memorizzare 1,6\u00a0MB su una unit\u00e0 HD da 3\u00bd pollici. Questa macchina era anche in grado di leggere e scrivere formati di floppy provenienti da altre macchine, per esempio degli ATARI ST e dai PC IBM. I dischi dell'Amiga non potevano essere letti perch\u00e9 usavano una dimensione di settore non-standard e indicatori di salto settore non usuali.\nCaricatori automatici.\nIBM svilupp\u00f2, e molte compagnie copiarono, un meccanismo di auto caricamento che permetteva l'inserimento di una pila di floppy (uno alla volta) all'interno del drive. Questi erano sistemi molto ingombranti, che soffrivano di problemi frequenti di arresto e bloccaggio dei dischi, ma comunque rappresentavano una risposta parziale alle ripetute e sempre maggiori necessit\u00e0 di immagazzinamento dei dati. Il floppy da 5,25 pollici e quello da 3,5 resero questa tecnologia pi\u00f9 comoda da utilizzare e questo consent\u00ec un suo perfezionamento.\nFunzionamento.\nI dati, nei floppy, erano memorizzati su un sottile disco flessibile all'interno dell'involucro, in formato binario e in maniera persistente, grazie a un processo di magnetizzazione. In generale, i dati erano scritti su una serie di settori (blocchi angolari del disco) e su tracce (cerchi concentrici a raggio costante). Per esempio, i modelli HD da 3\u00bd pollici usavano 512 byte per settore, 18 settori per traccia, 80 tracce per lato e 2 lati, per un totale di 1\u00a0474\u00a0560 byte per disco. Alcuni controller di disco variavano questi parametri su richiesta dell'utente, incrementando la capacit\u00e0 del disco, sebbene i dischi con configurazioni diverse non erano leggibili su macchine con diversi tipi di controller; per esempio, le applicazioni Microsoft erano spesso distribuite su unit\u00e0 che usavano il formato di distribuzione Microsoft, una modifica che permetteva di memorizzare 1,68 MB su un floppy da 3\u00bd pollici formattandolo con 21 settori invece che 18; questi dischi venivano comunque riconosciuti correttamente dai controller standard. Sui PC IBM, gli MSX, gli Atari ST, gli Amstrad CPC e molte altre piattaforme, i dischi erano scritti usando una velocit\u00e0 angolare costante (CAV) \u2013 capacit\u00e0 a settore costante. Ci\u00f2 significa che il disco gira a velocit\u00e0 costante e i settori sul disco contengono la stessa quantit\u00e0 di informazioni indipendentemente dalla locazione radiale.\nQuesta, comunque, non \u00e8 la modalit\u00e0 pi\u00f9 efficiente per utilizzare la superficie del disco, anche con i drive elettronici disponibili, poich\u00e9 i settori hanno una dimensione angolare costante: i 512 byte in ogni settore sono immagazzinati in una lunghezza pi\u00f9 piccola vicino al centro del disco che vicino al bordo. Una tecnica migliore potrebbe essere quella di aumentare il numero di settori per traccia verso i bordi pi\u00f9 esterni del disco, da 18 a 30 per istanza, mantenendo costante la quantit\u00e0 di spazio fisico usato per memorizzare ogni settore di 512 byte. Apple implement\u00f2 questa soluzione nei primi computer Macintosh, facendo girare il disco pi\u00f9 lentamente quando la testina si trovava verso i bordi del disco e mantenendo il rapporto dei dati invariato, consentendo di memorizzare 400\u00a0kB per lato e aumentando tale quantit\u00e0 di 80\u00a0kB per \"diskette\" doppio lato. Questa capacit\u00e0 migliore si ottiene con un grave svantaggio: il formato richiede uno speciale meccanismo di lettura e uno speciale controllo elettronico, non usati da altri produttori: ci\u00f2 significa che i floppy Mac non potevano essere letti su altri computer. Apple abbandon\u00f2 poi il formato e inizi\u00f2 ad usare i floppy standard HD. A partire dalla met\u00e0 degli anni 2000 le unit\u00e0 fisse sono raramente incluse nei personal computer sul mercato, sono state commercializzate unit\u00e0 floppy portabili con interfaccia USB in modo da poter ancora utilizzare i vecchi dischetti o almeno copiarne i contenuti.\nSvantaggi.\nIl drive solitamente ha un pulsante che, premuto, fa scattare fuori il disco. Il fatto che il disco venga espulso meccanicamente pu\u00f2 portare ad errori di lettura o a perdita dei dati contenuti nel floppy, se effettuata accidentalmente durante un'operazione di scrittura. Un'eccezione \u00e8 costituita dai drive dell'Apple Macintosh, nei quali l'espulsione del disco \u00e8 comandata dal sistema operativo e ottenuta per mezzo di un motore quando l'utente attiva il comando di espulsione.\nUno dei principali problemi di utilizzo dei floppy disk risiede nella loro vulnerabilit\u00e0. Sebbene sia protetto da una custodia in plastica, il disco rimane comunque altamente sensibile alla polvere, alla condensazione e alle temperature estreme. Cos\u00ec come ogni altra unit\u00e0 di memorizzazione magnetica, \u00e8 anche vulnerabile ai campi magnetici. Floppy vuoti sono di solito distribuiti con un estensivo assortimento di avvertenze, che avvisano l'utente di non esporre il floppy a condizioni che potrebbero rovinarlo.\nDall'altro lato, il floppy da 3\u00bd pollici fu lodato per il suo funzionamento meccanico dall'ingegnere e designer Donald Norman:\nCompatibilit\u00e0.\nLe diverse misure fisiche dei floppy sono incompatibili, e ogni disco pu\u00f2 essere introdotto solo in un drive di dimensione corretta. Nel periodo di transizione fra i due formati, esistevano dei drive che accettavano entrambe le misure, 3\u00bd e 5\u00bc pollici, che avevano due fessure, una per ogni formato.\nTuttora permangono incompatibilit\u00e0 fra ogni standard di formattazione. Ad esempio i computer Apple Macintosh possono leggere, scrivere e formattare supporti IBM PC da 3\u00bd pollici, purch\u00e9 il software appropriato sia installato, mentre \u00e8 impossibile fare l'inverso sui computer IBM compatibili basati su DOS o Windows, perlomeno senza ricorrere a software di terze parti.\nAll'interno del mondo dei computer IBM-compatibili, le tre densit\u00e0 per i 3\u00bd pollici sono parzialmente compatibili. Drive ad alta densit\u00e0 sono costruiti per leggere, scrivere ed anche formattare media con densit\u00e0 minori senza problemi.\n\u00c8 possibile formattarne uno vergine ad una densit\u00e0 minore di quella nominale senza particolari problemi. Non \u00e8 invece consigliabile farlo con un disco gi\u00e0 formattato ad alta densit\u00e0: a causa della diversa intensit\u00e0 del campo magnetico utilizzato le vecchie tracce potrebbero non venire completamente cancellate e potrebbero portare a errori di lettura.\nLa situazione era anche pi\u00f9 complessa con i modelli da 5\u00bc. Il traferro della testina di un drive con capacit\u00e0 di 1,2 MB \u00e8 pi\u00f9 piccolo rispetto a quello con capacit\u00e0 di 360\u00a0kB, ma formatta, legge e scrive unit\u00e0 da 360\u00a0kB con apparente successo. Un floppy vuoto da 360\u00a0kB formattato e scritto su un drive con capacit\u00e0 da 1,2 MB pu\u00f2 essere usato su un drive da 360\u00a0kB senza problemi, in maniera del tutto simile un floppy formattato su un drive con capacit\u00e0 di 360\u00a0kB pu\u00f2 essere usato su un drive con capacit\u00e0 di 1,2 MB, mentre un disco scritto con un drive da 360\u00a0kB e aggiornato con un drive da 1,2\u00a0MB diventa permanentemente illeggibile su drive da 360\u00a0kB, ci\u00f2 \u00e8 dovuto all'incompatibilit\u00e0 della larghezza delle tracce.\nCapacit\u00e0 e velocit\u00e0 massima.\nNon \u00e8 facile far fronte alle sempre maggiori dimensioni dei dati, ci sono molti fattori coinvolti nella soluzione di questo problema, partendo dal particolare formato dei floppy usati. Le differenze tra i vari formati e metodi di codifica possono avere influenza sulla capacit\u00e0 di memorizzazione passando da 720\u00a0kB o fino a 2,88\u00a0MB o sempre di pi\u00f9 su un floppy standard da 3\u00bd pollici che permette ai disk drive standard di formattare dischi a 1,62, 1,68 o 1,72\u00a0MB, sebbene la lettura di questi su un'altra macchina possa presentare qualche problema. Queste tecniche necessitano di una pi\u00f9 rigorosa precisione della geometria della testina del drive tra vari tipi di drive; questo non \u00e8 sempre possibile e non si pu\u00f2 fare affidamento su questa particolare caratteristica. Il drive LS-240 supporta un (raramente usato) floppy HD standard da 3\u00bd pollici con capacit\u00e0 di 32 MB \u2014 \u00e8 comunque, una tecnica ad unica scrittura, e non pu\u00f2 essere usato nella modalit\u00e0 lettura/scrittura. Tutti i dati devono essere letti, cambiati se necessario e riscritti sul disco, ed \u00e8 richiesto un drive LS-240 per leggerli.\nQualche volta comunque, i produttori forniscono una cifra della capacit\u00e0 del disco non formattato, la quale \u00e8 approssimativamente 2,0\u00a0MB per un floppy HD standard da 3\u00bd pollici, e questo pu\u00f2 denotare che la densit\u00e0 dei dati non pu\u00f2 (o non potrebbe) superare una certa soglia. Esistono comunque speciali strumenti hardware/software, quali il CatWeasel controller per floppy disk e software, che permettono di raggiungere 2,23\u00a0MB di capacit\u00e0 in dischi HD formattati. Questi formati non sono standard, difficili da leggere in altri drive e forse anche con gli stessi drive col passare del tempo, e sono probabilmente non troppo affidabili. \u00c8 probabilmente vero che i floppy disk possono contenere una capacit\u00e0 extra del 10\u201320% rispetto al loro valore nominale, ma questo a spese dell'affidabilit\u00e0 o della complessit\u00e0 dell'hardware.\nI drive di dischi HD da 3\u00bd pollici hanno tipicamente una velocit\u00e0 di trasferimento di 500 kilobaud. Mentre questa velocit\u00e0 non pu\u00f2 essere facilmente modificata, nel complesso le prestazioni possono essere incrementate ottimizzando i tempi di accesso al dispositivo, diminuendo alcuni ritardi del BIOS (specialmente su PC IBM e PC IBM compatibili), e cambiando il parametro dello spostamento di settore del disco, il quale rappresenta il numero di settori che sono saltati dalla testina del drive quando si muove sulla traccia successiva.\nQuesto accade perch\u00e9 i settori non sono scritti esattamente in modo sequenziale ma in modo sparso sul disco, e ci\u00f2 introduce ulteriore ritardo. Macchine vecchie e vecchi controller possono prendere vantaggio da questi ritardi per far fronte al trasferimento dei dati dal disco senza dovere in realt\u00e0 fermarlo.\nTramite il cambiamento di questo parametro, l'attuale ordine del settore potrebbe diventare pi\u00f9 adeguato alla velocit\u00e0 della macchina. Per esempio, un floppy disk formato IBM da 1,4\u00a0MB formattato con uno rapporto di spostamento di settore di 3:2 ha un tempo di lettura sequenziale (leggendo tutto il disco in una sola volta) di circa un minuto, contro un minuto e venti secondi o pi\u00f9 di un normale FD formattato. \u00c8 interessante notare che quelli formattati speciali sono molto \u2014 se non completamente \u2014 compatibili con tutti i controller standard ed i BIOS, e generalmente non richiedono software aggiuntivo per i dispositivi, il BIOS generalmente si \"adatta\" bene con questi formati leggermente modificati.\nEmulazione.\nIn alcuni settori (specialmente quello industriale) sono ancora numerosi i PC, i macchinari e i robot industriali privi di una interfaccia di caricamento dati moderna (USB, connessioni di rete, ecc.). Il caricamento dei programmi indispensabili al loro funzionamento avviene ancora per mezzo di floppy disk, particolarmente usurati dagli ambienti di lavoro in cui operano. La sostituzione di queste macchine \"datate\" spesso non \u00e8 possibile a causa del costo elevato e/o dell'impossibilit\u00e0 di interrompere la linea di produzione per riscrivere tutti i programmi di automazione. In molti casi il floppy deve essere ancora utilizzato almeno per eseguire periodicamente la copia dei programmi macchina in modo poi da riversarli sui server o altri archivi in rete.\nNacque l'esigenza di emulare i floppy senza poter per\u00f2 utilizzare i vari strumenti di emulazione software e virtualizzazione gi\u00e0 esistenti:\nL'emulatore hardware di floppy disk era dotato di due interfacce:\nNella cultura di massa.\nPer alcuni decenni, il floppy disk fu il dispositivo di memorizzazione esterna pi\u00f9 usato prima della comparsa delle memorie USB. In ambienti non in rete, i floppy furono il mezzo primario di trasferimento di dati tra computer. A differenza dei dischi rigidi, i floppy erano facilmente maneggiabili e riconoscibili anche da parte di chi aveva poca dimestichezza col computer e, per tutti questi fattori, l'immagine del floppy disk divent\u00f2 una metafora o scheumorfismo per il salvataggio di dati, ed il simbolo fu nelle icone o in altri elementi dell'interfaccia grafica di programmi e siti web per simboleggiare la possibilit\u00e0 del salvataggio dei dati, anche ora che i floppy disk non sono pi\u00f9 usati fisicamente come supporti di salvataggio dati."}
{"id": "67164", "revid": "183483", "url": "https://it.wikipedia.org/wiki?curid=67164", "title": "Isole Kerguelen", "text": "Le Isole Kerguelen (in francese: \"Archipel des Kergu\u00e9len\" o, pi\u00f9 semplicemente, \"Archipel Kergu\u00e9len\") sono un arcipelago dell'oceano Indiano meridionale. Appartengono alla Francia e costituiscono uno dei cinque distretti delle Terre australi e antartiche francesi (\"Terres Australes et Antarctiques Fran\u00e7aises - TAAF\") con le Isole Crozet, le isole Saint Paul e Amsterdam, le Isole Sparse dell'oceano Indiano, e la Terra Adelia, rivendicata dalla Francia nel continente antartico.\nGeografia.\nL'isola principale, chiamata \"Grande Terre\" o \"Isola della Desolazione\" (\"\u00cele de la D\u00e9solation\" in francese), ha una superficie di 6\u00a0675\u00a0km\u00b2 (terza isola francese per dimensione dopo Nuova Caledonia e Corsica) ed \u00e8 circondata da circa trecento affioramenti minori (scogli e isolotti) per altri 540\u00a0km\u00b2. L'arcipelago ha quindi una superficie complessiva di 7\u00a0215\u00a0km\u00b2. Il punto pi\u00f9 elevato dell'Isola della Desolazione \u00e8 la cima del Monte Ross, a 1\u00a0840 metri sul livello del mare. La parte meridionale dell'isola \u00e8 coperta da una calotta permanente di ghiaccio detta \"cupola di Cook\".\nDai dati dell'Istituto Polare Francese, la temperatura media invernale \u00e8 di 2\u00a0\u00b0C mentre quella estiva di 7\u00a0\u00b0C; il clima quindi \u00e8 di tipo freddo con frequenti irruzioni polari tra giugno e settembre ma con venti molto impetuosi e spesso freddi (150\u2013200\u00a0km/h) anche durante i mesi estivi di novembre-marzo. I mari sono mediamente molto mossi.\nIl clima \u00e8 condizionato dalle irruzioni di venti antartici con foschie, piogge frequenti e possibilit\u00e0 di nevicate in tutte le stagioni. Il vento spira pressoch\u00e9 costantemente da ovest verso est. I giorni con calma di vento sono molto rari.\nIl fatto che l'isola sia molto ventosa impedisce la crescita di alberi; il paesaggio si caratterizza per la presenza di modeste praterie nelle zone piane costiere, pareti rocciose e qualche laghetto o corso d'acqua a carattere torrentizio. Le coste sono scoscese e frastagliate, con la presenza di numerosi profondi fiordi.\nL'arcipelago \u00e8 collegato al Pianoro delle Kerguelen, un vasto altipiano sottomarino.\nGeologia.\nLe isole Kerguelen formano una parte emersa dell'altopiano sommerso delle Kerguelen, che ha un'area totale di circa 2,2 milioni di km\u00b2. L'altopiano \u00e8 stato costruito da eruzioni vulcaniche associate all'hotspot Kerguelen e ora si trova sulla placca antartica.\nLa maggior parte delle formazioni vulcaniche visibili sulle isole \u00e8 caratteristica di un vulcanismo effusivo, che ha causato l'emergere di una formazione rocciosa a trappo al di sopra del livello dell'oceano 35 milioni di anni fa. L'accumulo \u00e8 di notevole entit\u00e0; flussi di basalto, ciascuno con uno spessore da tre a dieci metri, impilati uno sopra l'altro, a volte fino a una profondit\u00e0 di 1\u00a0200 metri. Questa forma di vulcanismo crea un rilievo monumentale a forma di scale di piramidi.\nAltre forme di vulcanismo sono presenti localmente, come il vulcano stromboliano Mont Ross e il complesso vulcano-plutonico sulla penisola di Rallier du Baty. Varie vene ed estrusioni di lava come trachite, trachifonoliti e fonoliti sono comuni in tutte le isole.\nNessuna attivit\u00e0 eruttiva \u00e8 stata registrata in tempi storici, ma alcune fumarole sono ancora attive nel sud-ovest dell'isola di Grande-Terre.\nAlcuni strati di lignite, intrappolati in colate di basalto, rivelano frammenti araucari fossilizzati, datati a circa 14 milioni di anni di et\u00e0.\nLa glaciazione ha causato i fenomeni di depressione e ribaltamento che hanno creato i golfi a nord e a est dell'arcipelago. L'erosione causata dall'attivit\u00e0 glaciale e fluviale ha scavato valli e fiordi; l'erosione ha anche creato complessi detritici conglomerati e la pianura della penisola di Courbet.\nLe isole fanno parte di un microcontinente sommerso chiamato sub-continente Kerguelen. Il microcontinente \u00e8 emerso sostanzialmente sopra il livello del mare per tre periodi tra 100 milioni di anni fa e 20 milioni di anni fa. Il cosiddetto sub-continente Kerguelen potrebbe aver avuto flora e fauna tropicali circa 50 milioni di anni fa. Il subcontinente delle Kerguelen \u00e8 definitivamente affondato 20 milioni di anni fa ed \u00e8 ora uno o due chilometri sotto il livello del mare. Le rocce sedimentarie di Kerguelen sono simili a quelle trovate in Australia e in India, il che indica che una volta erano tutte collegate. Gli scienziati sperano che lo studio del subcontinente delle Kerguelen li aiuter\u00e0 a scoprire come l'Australia, l'India e l'Antartide si sono separate.\nFauna.\nLa colonizzazione umana ha danneggiato in modo gravissimo la biodiversit\u00e0 delle Kerguelen, specialmente con la caccia alle foche e la pesca di cetacei australi (balene). \nLa fauna endemica attuale \u00e8 rappresentata essenzialmente da uccelli migratori, elefanti marini e varie specie di pinguini.\nSono presenti tuttavia molti animali europei che, introdotti nel XIX secolo, hanno alterato profondamente l'ambiente; spiccano in particolare conigli, ratti e gatti. Questi ultimi, introdotti per cacciare i ratti, hanno finito per inselvatichirsi, arrecando gravi danni ai nidiacei degli uccelli marini. Sono state inoltre immesse renne, che si alimentano a carico delle estensioni di licheni, e trote nei ruscelli.\nFlora.\nLe regioni costiere pi\u00f9 o meno pianeggianti fino a una quota di circa 50\u00a0m; se non totalmente rocciose possono essere coperte da un basso manto erboso, classificabile come tundra. Pi\u00f9 in alto, dove il suolo \u00e8 prevalentemente roccioso, la vegetazione \u00e8 invece limitata a ciuffi d'erba, muschi e licheni.\nSulle isole non crescono alberi o arbusti. Nonostante ci\u00f2, sono stati trovati in sedimenti geologici resti fossili di tronchi d'albero della famiglia delle Araucariaceae. Ci\u00f2 fa pensare che il clima in epoche geologiche passate possa essere stato pi\u00f9 caldo che l'attuale.\nIn origine, la vegetazione predominante a bassa altitudine era quasi esclusivamente composta dal \"prato ad azorella\" (\"Azorella selago\", Apiaceae) in strato piuttosto spesso e continuo, all'interno del quale erano sparsi esemplari del \"cavolo delle Kerguelen\", \"Pringlea antiscorbutica\".\nIl prato ad azorella era una vegetazione \"a tappeto\", cio\u00e8 continua e coprente, in strati, cresciuti anno dopo anno di notevole spessore.\nLa \"Lyallia kerguelensis\" (Hectorellaceae), la sola specie botanica strettamente endemica dell'arcipelago, ha un portamento del tutto analogo.\nI tappeti continui di azorella e lyallia potevano superare il metro di spessore. Camminare in tale ambiente risulta incredibilmente difficile, e tale condizione rende estremamente ostile l'esplorazione umana. Il morbido e spesso strato vegetale costituisce tuttavia un rifugio ideale per uccelli marini nonch\u00e9, con l'avvento della prima breve colonizzazione umana, materia prima per costituire ripari e isolamento termico delle baracche.\nL'introduzione dei conigli da parte dell'uomo ebbe un impatto devastante per la vegetazione erbacea originaria, che fu rapidamente sostituita da un prato mono-specie costituito da \"Acaena ascendens\" (Rosaceae). I tappeti ad azorella e a lyallia resistono nelle isole dell'arcipelago prive di conigli. Anche la presenza della \"Pringlea antiscorbutica\", il pi\u00f9 noto vegetale delle Kerguelen, fu minacciata allo stesso modo. Inoltre, la riproduzione della Pringlea \u00e8 anche messa a repentaglio dalla presenza dei topi, anche loro introdotti dalla colonizzazione, che si nutrono dei semi.\nDato il clima molto piovoso e umido, nelle depressioni delle zone planiziali sono presenti spesse fasce di muschi che non sempre sono ancorati al suolo, ma pi\u00f9 spesso su sabbie mobili, fango, o fondi acquitrinosi.\nClima.\nIl clima delle Kerguelen \u00e8 oceanico, freddo ed estremamente ventoso. Secondo la classificazione climatica di K\u00f6ppen, il clima di Kerguelen \u00e8 considerato un clima ET o tundra, che \u00e8 tecnicamente una forma di clima polare, poich\u00e9 la temperatura media nel mese pi\u00f9 caldo \u00e8 inferiore a 10 \u00b0C. Climi paragonabili includono le isole Aleutine, l'isola di Campbell (Nuova Zelanda), le isole Falkland, l'Islanda, la penisola di Kamchatka settentrionale, il Labrador e le isole Wollaston.\nTutte le letture climatiche provengono dalla base di Port-aux-Fran\u00e7ais, che ha uno dei climi pi\u00f9 favorevoli delle Kerguelen a causa della sua vicinanza alla costa e della sua posizione in un golfo riparato dal vento.\nLa temperatura media annuale \u00e8 di 4,9 \u00b0C con un'escursione annuale di circa 6 \u00b0C. I mesi pi\u00f9 caldi dell'anno sono gennaio e febbraio, con temperature medie comprese tra 7,8 e 8,2 \u00b0C. Il mese pi\u00f9 freddo dell'anno \u00e8 agosto con una temperatura media di 2,1 \u00b0C. Le alte temperature annuali raramente superano i 20 \u00b0C, mentre le temperature in inverno non sono mai state registrate sotto i -10 \u00b0C a livello del mare.\nLe Kerguelen ricevono frequenti precipitazioni, con neve tutto l'anno e pioggia. Port-aux-Fran\u00e7ais riceve una modesta quantit\u00e0 di precipitazioni (708 mm all'anno) rispetto alla costa occidentale che riceve circa tre volte pi\u00f9 precipitazioni all'anno.\nLe montagne sono spesso coperte di neve ma possono sciogliersi molto rapidamente in caso di pioggia. Nel corso di diversi decenni, molti ghiacciai permanenti hanno mostrato segni di ritirata, con alcuni pi\u00f9 piccoli che sono scomparsi completamente.\nLa costa occidentale riceve un vento quasi continuo a una velocit\u00e0 media di 35 km/h perch\u00e9 le isole si trovano tra i Quaranta ruggenti e i Cinquanta urlanti. Velocit\u00e0 del vento di 150 km/h sono comuni e possono raggiungere anche i 200 km/h.\nLe onde alte fino a 12-15 m sono comuni, ma ci sono molti luoghi riparati dove le navi possono attraccare.\nIsole minori.\nDi seguito \u00e8 riportato un elenco delle isole adiacenti pi\u00f9 importanti:\nPopolazione e attivit\u00e0.\nL'isola ospita alcune decine di scienziati (soprattutto sismologi e meteorologi) che lavorano per spedizioni scientifiche attive sin dal 1949. La loro permanenza \u00e8 normalmente stagionale, ma alcuni vi vivono stabilmente con le famiglie. La popolazione varia quindi dalle 80 unit\u00e0 in inverno alle 150 unit\u00e0 in estate.\nLa base scientifica principale \u00e8 situata all'estremit\u00e0 orientale del Golfo di Morbihan ed \u00e8 conosciuta come \"Port-aux-Fran\u00e7ais\". Vi si trovano, oltre ai laboratori, un bar, una palestra, l'ospedale, la biblioteca e la cappella di \"Notre-Dame des Vents\", che \u00e8 la chiesa pi\u00f9 meridionale di tutti i territori francesi.\nVisto che l'isola pu\u00f2 usufruire di una zona economica esclusiva che si estende per 200 miglia dalla costa, vi \u00e8 praticata l'attivit\u00e0 peschereccia.\nStoria.\nLe isole furono scoperte dal francese Yves Joseph de Kerguelen-Tr\u00e9marec il 12 febbraio 1772. A riprova delle dure condizioni ambientali lo stesso scopritore, pur ripetendo diversi tentativi di approdo, non riusc\u00ec a sbarcare, e si limit\u00f2 a inviare con successo pochi vigorosi marinai con una scialuppa a remi a terra, per prendere simbolicamente possesso del territorio, mentre lui stesso e il resto dell'equipaggio rimasero a lungo a bordo al largo, in condizioni di tempesta permanente.\nQuattro anni pi\u00f9 tardi le isole furono raggiunte da James Cook, il quale disse: \"\"queste isole della desolazione i francesi se le possono tenere\"; le esplorazioni delle isole furono abbastanza frequenti sino al XX secolo.\nSolo nel 1893 le isole furono ufficialmente riconosciute come possedimento francese. Nello stesso anno il governo concesse ai fratelli Henry e Ren\u00e9-\u00c9mile Bossi\u00e8re lo sfruttamento dell'isola per cinquant'anni. L'economia allora si basava sulla caccia delle foche, ma decadde molto prima dello spirare della concessione con la rapida estinzione di queste ultime.\nDurante la seconda guerra mondiale, nel dicembre del 1940 l'incrociatore ausiliario tedesco Atlantis si rifugi\u00f2 nelle remote e semideserte Kerguelen per una sosta di manutenzione e per fare provvista d'acqua. La prima vittima di guerra della nave capit\u00f2 proprio l\u00ec, quando il marinaio Bernhard Herrmann precipit\u00f2 dal fumaiolo mentre lo stava dipingendo. Venne quindi sepolto in quella che venne definita \"la pi\u00f9 meridionale sepoltura militare tedesca\"\" della seconda guerra mondiale."}
{"id": "67166", "revid": "124704479", "url": "https://it.wikipedia.org/wiki?curid=67166", "title": "Doctor Who", "text": "Doctor Who \u00e8 una serie televisiva britannica di fantascienza prodotta dalla BBC a partire dal 1963. Ha per protagonista un Signore del Tempo, cio\u00e8 un alieno viaggiatore del tempo, dalle sembianze umane che si fa chiamare semplicemente \"Il Dottore\". Il Dottore esplora l'universo a bordo del TARDIS, una macchina senziente capace di viaggiare nello spazio e nel tempo attraverso il cosiddetto \"vortice del tempo\". L'aspetto esterno del TARDIS \u00e8 quello di una cabina blu della polizia inglese, comunemente visibile in Gran Bretagna negli anni sessanta, quando la serie fu trasmessa per la prima volta. Il Dottore \u00e8 quasi sempre accompagnato da dei compagni di viaggio terrestri, insieme ai quali affronta nemici, salva intere civilt\u00e0 e aiuta chi \u00e8 in difficolt\u00e0. Uno strumento (pseudo-)scientifico ampiamente utilizzato dal Dottore \u00e8 il cacciavite sonico.\nNel 1989 il programma venne chiuso e nel 1996 ci fu un tentativo, infruttuoso, di far ripartire la serie tramite un episodio pilota sotto forma di film per la televisione. Nel 2005, lo sceneggiatore Russell T Davies ripropose la serie con successo, producendola a Cardiff tramite la BBC Wales.\nLa serie, con i suoi anni di programmazione (continuativa dal 1963 al 1989 e ripresa nel 2005) e pi\u00f9 di 800 episodi (realizzati a colori a partire dal 1970) detiene il record di serie televisiva di fantascienza pi\u00f9 longeva al mondo e di maggior successo in termini di ascolti televisivi, vendite di libri e DVD e traffico su iTunes. Per questi motivi \u00e8 citata nel \"Guinness World Records\". Il programma \u00e8 considerato una parte significativa della cultura popolare del Regno Unito ed \u00e8 diventato una serie di culto. La serie ha ricevuto moltissimi riconoscimenti sia dalla critica che dal pubblico. Ha vinto nel 2006 il premio BAFTA per la miglior serie drammatica e per cinque volte consecutive (2005-2010) il National Television Award sotto la produzione esecutiva di Russell T. Davies. Nel 2011, Matt Smith \u00e8 stato il primo attore della serie a essere nominato per il BAFTA come miglior attore protagonista grazie alla sua interpretazione del Dottore.\nLa serie ha generato vari spin-off, tra i quali l'episodio pilota \"K-9 and Company\" (1981) e la serie in quattro parti \"P.R.O.B.E.\" (1994). Dalla nuova serie sono scaturite \"Torchwood\" (2006) e \"Le avventure di Sarah Jane\" (2007), entrambi ideati da Russell T. Davies, \"K-9\" (2009), \"Class\" (2016), scritto da Patrick Ness e la serie animata Daleks!. Inoltre esistono anche molte parodie sia del personaggio che della serie.\nIl ruolo del Dottore \u00e8 stato finora interpretato da quattordici attori. Il passaggio da un attore a un altro, con tutti i cambiamenti che esso porta, viene descritto nella trama come una \"rigenerazione\", un processo vitale dei Signori del Tempo attraverso il quale il Dottore continua a vivere in un nuovo corpo, diverso dal precedente, ma che comporta anche un cambiamento nella personalit\u00e0. Nonostante i cambiamenti di carattere e le diverse interpretazioni, si possono notare aspetti comuni di uno stesso personaggio. Dal 2005, il Dottore \u00e8 stato interpretato da Christopher Eccleston, David Tennant, Matt Smith, John Hurt e Peter Capaldi. Dal 2018 il personaggio viene interpretato da Jodie Whittaker, prima donna a ricoprire il ruolo.\nStoria.\nSerie classica.\n\"Doctor Who\" fece la sua prima comparsa sullo schermo il 23 novembre 1963 alle 17:16:20 GMT, ottanta secondi dopo l'orario previsto dal palinsesto, sulla BBC, dopo un anno di discussioni e progetti. Il programma prevedeva una trasmissione settimanale, di una durata di circa 25 minuti. Il canadese Sydney Newman, in qualit\u00e0 di direttore, responsabile degli sceneggiati BBC (head of drama), era il principale responsabile dello sviluppo della serie, assieme al capo sceneggiatore Donald Wilson e a C. E. Webber. Lo sceneggiatore Anthony Coburn, il redattore David Whitaker e la produttrice Verity Lambert contribuirono anch'essi in maniera rilevante nello sviluppo della serie. La serie era originariamente pensata per un pubblico di famiglie, come un programma educativo con l'obiettivo di esplorare fenomeni scientifici e momenti importanti della storia tramite l'espediente del viaggio nel tempo. Il tema musicale dei titoli fu composto da Ron Grainer e realizzato da Delia Derbyshire della BBC Radiophonic Workshop; \u00e8 una delle sigle musicali pi\u00f9 ricordate, tanto da essere citata dai Pink Floyd nel loro brano One of These Days.\nIl 31 luglio 1963 Whitaker commission\u00f2 a Terry Nation una storia con il titolo \"The Mutants\". Nella sceneggiatura originale, i Dalek e i Thal erano le vittime di un attacco alieno tramite una bomba a neutroni ma poi Nation elimin\u00f2 gli alieni e diede ai Dalek il ruolo degli aggressori. Quando lo script fu presentato a Newman e Wilson fu immediatamente rifiutato in quanto non si voleva che il programma contenesse mostri dagli occhi di insetto. Il primo episodio era stato completato e la BBC riteneva che fosse fondamentale il successo del successivo, ma l'unica sceneggiatura pronta era quella di \"The Mutants\" e quindi fu usata. Secondo Verity Lambert \"Non avevamo molta scelta - avevamo solo l'episodio sui Dalek da sviluppare... Eravamo in una situazione di crisi di fiducia perch\u00e9 Donald [Wilson] era inflessibile nel rifiutare la sceneggiatura. Se avessimo avuto altro per le mani sicuramente lo avremmo sviluppato\". La sceneggiatura di Nation divent\u00f2 quindi il secondo episodio di \"Doctor Who\", \"The Daleks\" (conosciuto anche come \"The Mutants\"). I Dalek divennero poi gli antagonisti pi\u00f9 importanti e popolari della serie, e portarono al primo grande sviluppo del merchandising della BBC.\nLa BBC produsse la serie per 26 stagioni, trasmesse sul canale BBC One. A causa dell'abbassamento del numero di spettatori, di una diminuzione di interesse del pubblico per la serie e una produzione meno incisiva delle storie la serie fu sospesa nel 1989 da Jonathan Powell, all'epoca responsabile di BBC One. Nonostante il fatto che la serie non fu formalmente cancellata, lo fu effettivamente con la decisione di non produrre la gi\u00e0 prevista ventisettesima stagione, la BBC continu\u00f2 a ripetere che la serie sarebbe tornata.\nMentre la produzione in Inghilterra era cessata, la BBC confidava di trovare una compagnia di produzione indipendente per rilanciare lo show. Philip Segal venne contattato dalla BBC e le trattative portarono alla realizzazione di un film per la televisione in coproduzione fra la FOX, l'Universal Pictures, la BBC e BBC Worldwide. Nel 1996 venne quindi prodotto quello che doveva essere l'episodio pilota per una miniserie, un film per la televisione intitolato \"Doctor Who\", con un nuovo Dottore, l'Ottavo, interpretato da Paul McGann, per il mercato statunitense.\nUna volta cessata la serie televisiva, la produzione di romanzi e racconti registrati, inizialmente su cassette e successivamente su CD, port\u00f2 avanti le storie del Dottore e dei suoi compagni. La canonicit\u00e0 di queste produzioni \u00e8 stata ardentemente discussa dagli appassionati finch\u00e9 nello speciale miniepisodio \"La notte del Dottore\" del 2013, l'Ottavo Dottore menziona alcuni compagni appartenenti a queste opere, confermandone quindi la canonicit\u00e0.\nNuova serie.\nIl programma televisivo rimase abbandonato fino al 2003: nel settembre di quell'anno la BBC annunci\u00f2 la produzione interna di una nuova serie dopo parecchi anni di tentativi infruttuosi della BBC Worldwide di concretizzare l'idea di un film. La paternit\u00e0 della nuova versione della serie \u00e8 del produttore e sceneggiatore Russell T. Davies assieme a Julie Gardner, supervisore della valutazione delle serie TV di BBC Wales. La prima stagione della nuova serie ha debuttato con l'episodio \"Rose\" sulla BBC il 26 marzo 2005 ed \u00e8 stata seguita da altre dieci stagioni (la decima stagione \u00e8 andata in onda il 15 aprile 2017) e un'undicesima stagione in produzione e pi\u00f9 di venti episodi speciali tra episodi natalizi e mini-episodi.\nNel 2010 Steven Moffat sostitu\u00ec Davies come produttore esecutivo e direttore della sceneggiatura.\nIl 23 novembre 2013 lo speciale per il 50\u00ba anniversario della serie (\"Il giorno del Dottore\") \u00e8 stato trasmesso su varie reti televisive nazionali e proiettato nei cinema in diretta simultanea con alcuni Paesi tra cui l'Italia.\nNel 2016 \u00e8 stato annunciato Chris Chibnall come successore di Steven Moffat dopo la decima stagione, andata in onda ad aprile del 2017.\nLe riprese dell'undicesima stagione, la prima col tredicesimo Dottore, sono iniziate a novembre 2017 e si sono concluse il 3 agosto 2018. Il primo episodio \u00e8 andato in onda il 7 ottobre dello stesso anno.\nLa dodicesima stagione del nuovo corso ha iniziato la produzione il 17 novembre 2018, con la riconferma del cast originale, con messa in onda nel 2020.\nIl 2 novembre 2020 sono iniziate le riprese della tredicesima stagione, che avr\u00e0 solo 8 episodi, anzich\u00e9 10, a causa della pandemia COVID-19. In seguito, gli episodi vengono ridotti a 6, pi\u00f9 tre speciali in onda nel 2022, l'ultimo dei quali, andr\u00e0 in onda nel giorno del centenario della BBC. che segneranno l'addio di Jodie Whittaker al Dottore. Le riprese si sono concluse ad agosto 2021.\nIl 24 settembre 2021 BBC annuncia che Russel T. Davies torner\u00e0 come showrunner della serie a partire dallo speciale per il sessantesimo anniversario in poi.\nTrama.\nLa serie narra delle avventure del Dottore, un viaggiatore del tempo e dello spazio, e delle sue compagne e compagni a bordo del Tardis. Egli \u00e8 l'ultimo Signore del Tempo, razza aliena proveniente dal pianeta Gallifrey e si ritrova a combattere contro malvagi alieni per salvare l'universo dalla precoce distruzione, tra cui i mortali nemici, i Dalek, distruttori del suo pianeta nativo e della sua razza.\nCaratteristiche dei Signori del Tempo e rigenerazione.\nI Signori del Tempo, in origine, erano simili alla razza umana. La loro evoluzione morale e scientifica li ha portati a comprendere alcuni dei processi intrinseci dei meccanismi del tempo e dello spazio. La presenza sul loro pianeta d'origine Gallifrey di un vortice temporale ha permesso loro, attraverso l'emanazione di radiazioni, la mutazione della struttura fisica e l'accumulo di energia temporale o energia di rigenerazione, che permette il ciclo rigenerativo, poi divenuto un fattore genetico.\nLa \"rigenerazione\" \u00e8 un processo per cui un Signore del Tempo, quando \u00e8 prossimo alla morte, riesce a sottrarsi ad essa grazie alla rigenerazione totale delle sue cellule, che vengono guarite o ringiovanite. La rigenerazione cambia completamente l'aspetto fisico (compreso il sesso o il colore della pelle) e pu\u00f2 comportare anche delle modifiche sulla personalit\u00e0 del Signore del Tempo, ed avviene solo se almeno uno dei suoi due cuori continua a pulsare. Il ciclo rigenerativo prevede un massimo di 12 rigenerazioni, e di conseguenza un massimo di 13 versioni diverse di un Signore del Tempo. Un Signore del Tempo non \u00e8 immortale e pu\u00f2 anche essere ucciso prima della sua fine naturale; infatti se viene ferito una seconda volta durante il processo rigenerativo egli pu\u00f2 morire.\nI Signori del Tempo, creature sapienti, ingannano la morte poich\u00e9 conoscono la vera natura delle cose ed in particolare del tempo. Sono una specie leggendaria nell'Universo in cui il Dottore si muove: la loro straordinaria tecnologia (che permette la sovrapposizione dimensionale, o dimensione relativa nello spazio, la costruzione e l'allevamento dei TARDIS, la stessa rigenerazione) e comprensione della natura dell'universo li pone nella condizione di essere individui ai limiti dell'inverosimile, anche per le avanzatissime civilt\u00e0 che si trovano nell'Universo conosciuto.\nEpisodi.\nEpisodi perduti.\nAll'incirca tra il 1967 ed il 1978 gran parte del materiale pi\u00f9 vecchio della BBC memorizzato su nastri magnetici o contenuto in videoteche and\u00f2 distrutto o fu semplicemente cancellato per un riutilizzo. Andarono cos\u00ec persi molti vecchi episodi di \"Doctor Who\", riguardanti soprattutto i primi due dottori: William Hartnell e Patrick Troughton.\nA seguito di un'opera di catalogazione e recupero gli archivi sono stati ripristinati completamente solo dal punto in cui si pass\u00f2 dal bianco e nero al colore, cio\u00e8 da quando Jon Pertwee divenne il nuovo Dottore - anche se alcuni episodi che interpret\u00f2 hanno richiesto una notevole opera di restauro e recupero. Una parte \u00e8 stata recuperata soltanto come pellicole in bianco e nero e di altre le uniche copie a colori superstiti sono vecchi nastri NTSC recuperati nel Nordamerica (alcune sono registrazioni casalinghe su nastro Betamax e di bassa qualit\u00e0). In tutto, 106 dei 253 episodi prodotti durante i primi sei anni del programma non sono pi\u00f9 presenti negli archivi della BBC. A quanto \u00e8 noto, presso la rete televisiva nel 1972 esistevano ancora quasi tutti gli episodi fino ad allora girati, ed \u00e8 dal 1978 che la pratica della cancellazione dei nastri \u00e8 stata abbandonata.\nPer l'operazione di recupero la BBC ha utilizzato le prime registrazioni a colori effettuate da fan e spettatori da tutto il mondo, come pure i brani filmati tramite videocamere a 8\u00a0mm oppure andati in onda all'interno di altre trasmissioni. Di tutti gli episodi perduti sono state recuperate le versioni solo audio, grazie alle registrazioni eseguite all'epoca da vari telespettatori.\nOltre a ci\u00f2, esistono fotografie scattate durante le riprese dal fotografo John Cura, impiegato dalle varie produzioni della rete per documentare molti dei loro programmi durante gli anni cinquanta e sessanta. Queste fotografie sono state utilizzate in ricostruzioni delle puntate prodotte dai fan e tollerate dalla BBC, poich\u00e9 non messe in commercio per profitto e distribuite con vhs a bassa risoluzione.\nUno degli episodi persi \u00e8 la quarta parte dell'ultimo \"serial\" con protagonista William Hartnell, \"The Tenth Planet\", che si conclude con la trasformazione del primo Dottore nel secondo: ne resta un unico frammento, formato da alcuni fotogrammi in 8\u00a0mm senza sonoro e di qualit\u00e0 scadente, raffigurante proprio i pochi secondi della scena della rigenerazione, come \u00e8 stato mostrato dal programma \"Blue Peter\".\nCon l'approvazione della BBC, sono in atto sforzi per ricostruire la maggior parte di episodi possibili tramite il materiale esistente. Cominciando dall'inizio degli anni novanta, la BBC ha cominciato a rendere disponibili le registrazioni audio delle puntate perse su cassette e CD, collegate tramite la voce narrante di ex attori della serie. Delle ricostruzioni \"ufficiali\" inoltre sono vendute dalla BBC su VHS e CD e come extra in alcuni DVD. La BBC insieme allo studio Cosgrove Hall ha ricostruito gli episodi mancanti 1 e 4 di \"The Invasion\" (1968) attraverso l'animazione, usando le tracce audio e le sceneggiature originali: sono incluse nei DVD della serie entrati in commercio nel novembre 2006. La Cosgrove Hall aveva manifestato il proprio interesse per l'animazione di ulteriori episodi perduti, poi di simili ricostruzioni non si \u00e8 pi\u00f9 avuta notizia dall'inizio del 2007 ed \u00e8 dell'aprile dello stesso anno l'annuncio che questo tipo di progetto \u00e8 stato sospeso a tempo indefinito.\nNell'aprile 2006 il programma per ragazzi \"Blue Peter\", trasmesso su CBBC, ha lanciato una sfida per trovare questi episodi mancanti mettendo in palio il modello completo di un Dalek.\nAltri 11 vecchi episodi sono stati recuperati nel 2013 (9 dei quali erano scomparsi da 45 anni) presso l'agenzia radiotelevisiva nigeriana di Jos; si riferiscono alla storia \"The Enemy of the World\" (1967-68), e \"The Web of Fear \"di cui manca tuttora un episodio. Gli episodi ritrovati (alcuni dei quali sono stati restaurati e parzialmente ricostruiti con foto di scena e audio originale) sono stati resi disponibili dalla BBC a pagamento.\nElenco episodi perduti.\nAl maggio 2015, risultano \"perduti\" 97 episodi provenienti da 26 storie. La maggior parte degli episodi mancanti proviene dalle stagioni 3, 4, e 5, che hanno in totale 79 episodi perduti. Delle 26 storie incluse nelle stagioni dalla 3 alla 5, solamente cinque (\"The Ark\", \"The Gunfighters\", e \"The War Machines\" della terza stagione, e \"The Tomb of the Cybermen\" e \"The Enemy of the World\" della quinta stagione) esistono in forma completa negli archivi della BBC, lasciandone incomplete 21 con almeno una parte mancante. Per contrasto, le stagioni 1, 2, e 6, hanno solo 18 episodi mancanti su un totale di 5 macrostorie, con 19 di esse complete. Tutte tranne tre delle macrostorie perdute hanno almeno qualche spezzone superstite di lunghezza variabile, solo di \"Marco Polo\", \"Mission to the Unknown\", e \"The Massacre of St Bartholomew's Eve\" non esiste nessun filmato. Mentre il periodo di Patrick Troughton \u00e8 quello con il maggior numero di episodi mancanti (53 contro i 44 degli anni di William Hartnell), ci sono pi\u00f9 storie di Hartnell andate completamente perse (6 contro 4). Le macrostorie evidenziate in rosa hanno tutte le parti mancanti. Le macrostorie evidenziate in giallo hanno pi\u00f9 della met\u00e0 degli episodi mancanti. Tutte le altre macrostorie elencate hanno almeno una parte mancante.\nPersonaggi e interpreti.\nIl protagonista.\nIl misterioso Dottore (\"Who\" in inglese significa \"chi\") \u00e8 un extraterrestre proveniente dal pianeta Gallifrey. \u00c8 un Signore del Tempo (\"Time Lord\") che compie viaggi spazio-temporali a bordo del TARDIS spinto dalla sete di conoscenza e curiosit\u00e0 nei confronti del vasto universo.\nIl suo vero nome non \u00e8 mai stato rivelato, Dottore \u00e8 un nome fittizio legato a una promessa fatta; spesso agli umani si presenta come \"John Smith\".\nPur avendo sembianze umane, ha due cuori e facolt\u00e0 mentali sovrumane, come tutti i Signori del Tempo. Non porta con s\u00e9 armi, soltanto un cacciavite sonico, da cui non si separa se non \u00e8 costretto, che utilizza per varie funzioni, tra cui aprire porte, analizzare dati o l'ambiente. Quest'ultimo funziona con difficolt\u00e0 sul legno o su oggetti troppo rudimentali.\nAll'inizio della nuova serie pare essere l'ultimo superstite del suo pianeta in seguito all'Ultima Grande Guerra del Tempo, ma dopo lo speciale per il 50\u00ba anno della serie si scopre che quest'ultimo, Gallifrey, non \u00e8 stato bruciato come credeva, ma \u00e8 stato rinchiuso in un Universo tasca, congelato in un singolo momento nel tempo; i Signori del Tempo riescono per\u00f2 a liberare il pianeta, come si scopre nell'ultima puntata della nona stagione, nascondendolo alla fine del tempo, non rivelando per\u00f2 al Dottore come fossero riusciti nell'impresa.\nAltri personaggi.\nIl Dottore \u00e8 solito viaggiare con uno o pi\u00f9 compagni per lo pi\u00f9 terrestri e di sesso femminile. Il 22 ottobre 2017 sono stati annunciati i nuovi companion del Tredicesimo Dottore, presenti a partire dall'undicesima stagione: si chiamano Yasmin Khan (Mandip Gill), una giovane poliziotta in prova di Sheffield, Ryan Sinclair (Tosin Cole), un diciannovenne che soffre di disprassia, e Graham O'Brien (Bradley Walsh), un autista di autobus in pensione.\nNella serie classica la prima \"compagna\" a unirsi al Dottore \u00e8 stata Susan Foreman, sua nipote, e i suoi insegnanti: Ian Chesterton e Barbara Wright. Altra importante compagna del Dottore \u00e8 stata poi Sarah Jane Smith (interpretata da Elisabeth Sladen) che ha accompagnato sia il Terzo che il Quarto Dottore per un totale di ottantasette episodi. L'attrice \u00e8 inoltre apparsa in un cameo nella nuova serie e, tra il 2006 e il 2011, \u00e8 stata protagonista dello spin-off \"Le avventure di Sarah Jane\".\nNella nuova serie hanno accompagnato il Dottore anche Rose Tyler, Martha Jones, Donna Noble, Amy Pond, Rory Williams, Clara Oswald, Bill Potts, Nardole e occasionalmente River Song, il Capitano Jack Harkness e Mickey Smith.\nCon loro il Dottore affronta molti generi di nemici, generalmente alieni o robot.\nTecnologie e oggetti.\nTARDIS.\nIl TARDIS (\"Time And Relative Dimension In Space\", ovvero \"Tempo e Relativa Dimensione nello Spazio\", reso in italiano come \"Tempo e Relativa Dimensione Interna allo Spazio\") \u00e8 il veicolo 'senziente' del Dottore; dall'esterno ha le sembianze di una cabina telefonica della polizia degli anni '60, perch\u00e9 il Dottore non ha mai riparato il Circuito Camaleonte, il meccanismo che pu\u00f2 modificare la sua apparenza. \u00c8 costruito per essere pilotato da 6 persone, ma il Dottore lo guida da solo. Il tipico rumore, quando il TARDIS atterra o appare, \u00e8 dovuto al freno a mano che il Dottore lascia sempre attivato, perch\u00e9 crede che il suono porti speranza nei cuori di chi lo sente.\nNella traduzione italiana il TARDIS viene indicato come di sesso maschile ma nella versione originale inglese TARDIS \u00e8 esplicitamente una figura femminile, come in genere navi e derivati (quindi anche le astronavi).\nIl TARDIS per\u00f2 non \u00e8 una semplice macchina: il Dottore infatti afferma che i TARDIS venivano \"allevati\". Il TARDIS inoltre ha una speciale caratteristica, cio\u00e8 quella di essere pi\u00f9 grande all'interno. Questo permette al Dottore di portare un'intera macchina del tempo dentro una comune cabina telefonica blu. Il TARDIS oltre a questa grande qualit\u00e0 ha la possibilit\u00e0 di: tradurre tutte le lingue conosciute nell'universo (tranne il Gallifreyano, la lingua dei Signori del Tempo), diventare invisibile, trasportare con s\u00e9 persone a contatto con la superficie esterna e di possedere una sua gravit\u00e0 interna.\nInternamente il TARDIS non ha solo una stanza (la sala della console) ma anche una biblioteca, una piscina, un ampio guardaroba e numerose camere da letto. Nella decima puntata della settima stagione (\"Viaggio al centro del TARDIS\") viene confermata la capacit\u00e0 del TARDIS di modificare a piacimento stanze gi\u00e0 presenti, oppure di poterne creare un numero pressoch\u00e9 infinito, gi\u00e0 accennata nella quinta stagione durante le avventure del Dottore con Amy e Rory.\nNella parte finale della prima stagione della nuova serie si parla del fatto che il TARDIS abbia una \"propria volont\u00e0\" e nel quarto episodio della sesta stagione della nuova serie (\"La moglie del Dottore\") si apprende che il TARDIS ha un'anima senziente e che ha scelto il Dottore come \"mezzo\" per esplorare l'Universo.\nAmbientazione.\nDoctor Who, quando inizi\u00f2 nel 1963, era ambientato principalmente su pianeti alieni di fantasia, e la Terra non veniva quasi mai visitata. Successivamente l'ambientazione si \u00e8 sempre pi\u00f9 concentrata sul nostro pianeta, e la maggior parte delle minacce o dei nemici che il Dottore affronta si trovano su di essa, in particolare in epoche passate o future. Anche nella nuova serie non mancano comunque episodi ambientati sia su pianeti alieni che su basi spaziali. I pianeti alieni che vengono visitati possono essere reali oppure inventati: per esempio viene visitato pi\u00f9 volte il pianeta Marte, realmente esistente, mentre il pianeta natale dei Signori del Tempo, Gallifrey, \u00e8 puramente di fantasia.\nMessa in onda.\nIn Italia.\nLa Rai trasmise nel 1980 solo 14 episodi, aventi come protagonista il Quarto Dottore impersonato dall'attore Tom Baker. Un gruppo di 12 episodi della tredicesima stagione fu recuperato nell'ottobre dell'anno successivo.\nLa prima stagione della nuova serie \u00e8 andata invece in onda dall'autunno del 2005 su Jimmy; la seconda \u00e8 stata trasmessa a partire dal 31 dicembre 2006, preceduta il 24 dicembre dall'episodio speciale natalizio \"L'invasione di Natale\". La terza stagione \u00e8 stata trasmessa da Jimmy in Italia dal 13 luglio 2008. L'ultimo episodio trasmesso in prima visione sul canale \u00e8 stato lo speciale di Natale del 2008 \"Il viaggio dei dannati\".\nL'episodio \"L'ultimo signore del tempo\" della terza stagione \u00e8 andato in onda in forma ridotta, in quanto Jimmy ha ricevuto la versione per gli Stati Uniti, tagliata per includere le pubblicit\u00e0 nell'ora di trasmissione, a 45 minuti. Tale puntata non \u00e8 mai andata in onda in versione completa, n\u00e9 in TV, n\u00e9 su DVD, Bluray o in digitale, non essendo mai stata doppiata integralmente.\nNel 2011, dopo tre anni di assenza della serie dai palinsesti italiani, Rai 4 annuncia la trasmissione della nuova serie nella sua completezza e inizia a trasmetterla a partire dal 10 gennaio 2011 in fascia preserale le prime tre stagioni, in prima visione in chiaro, e le stagioni successive rimaste fino ad allora inedite, compresi i vari episodi speciali. Ad un anno esatto dal suo debutto su Rai 4, il 12 gennaio 2012 ha trasmesso promuovendola in prima serata la sesta stagione inedita e lo speciale di Natale della settima stagione \"Il Dottore, la vedova e l'armadio\". Dal 6 giugno 2013 va in onda la settima stagione e lo speciale di Natale della stessa stagione.\nIl 31 ottobre 2014 viene trasmesso in anteprima, al cinema Astra di Lucca, il primo episodio dell'ottava stagione. Sempre a Lucca, il giorno successivo, viene trasmesso in italiano \"Un'avventura nello spazio e nel tempo\".\nL'ottava stagione della nuova serie \u00e8 stata poi trasmessa dal 18 gennaio al 5 aprile 2015 su Rai 4 in prima serata.\nRai 4 ha iniziato la messa in onda della nona stagione dall'8 gennaio 2016 in seconda serata; dopo aver interrotto la programmazione, ha trasmesso gli ultimi episodi, compreso lo speciale natalizio, da marzo ad aprile.\nCon un post su Facebook il 19 ottobre 2017 Rai 4 ha annunciato la messa in onda della decima stagione doppiata in italiano dal 31 dicembre 2017, dopo aver trasmesso lo speciale \"Il ritorno del Dottor Mysterio\" il giorno di Natale.\nRai 4 ha mandato in onda l'undicesima stagione dal 20 gennaio al 24 febbraio 2019, e la dodicesima stagione dal 14 al 19 giugno 2020.\nEdizioni home video.\nIn Italia \"Doctor Who\" \u00e8 stato pubblicato in home video in quindici raccolte di DVD della DNC Entertainment: una con la prima stagione della nuova serie (pubblicata nel 2015 anche nel formato Blu-ray), una con la seconda stagione (pubblicata nel 2011), una con la terza stagione, una con la quarta stagione (pubblicate entrambe nel 2012), due con gli speciali di Natale, una con la quinta stagione, una con la sesta e una con la settima stagione (pubblicate nel 2013), una con l'ottava stagione (pubblicata nel 2015, uscita sia in DVD che Blu-Ray), una con la nona stagione (pubblicata nel 2016, sia in DVD che in Blu-Ray), una con la decima stagione (pubblicata nel 2018, sia in DVD che in Blu-Ray), e una con l'undicesima stagione (pubblicata nel 2019, sia in DVD che in Blu-Ray). La dodicesima stagione non \u00e8 ancora stata pubblicata.\nPer quanto riguarda la serie classica sono state distribuite due raccolte con alcuni episodi integralmente recuperati dalle prime due stagioni della serie classica con il Primo Dottore ed una con i primi episodi del Secondo Dottore.\nNel gennaio 2015 la DNC ha pubblicato un cofanetto da collezione per il 50 anniversario della serie, contenente gli episodi \"Il nome del Dottore\", \"Il giorno del Dottore\", \"Il tempo del Dottore\" ed il biopic \"Un'avventura nello spazio e nel tempo\", oltre a svariati extra.\nOpere collegate.\n\"Doctor Who\" ha ispirato numerose opere derivate su vari media, tra cui spin-off di serie televisive (Torchwood, Le avventure di Sarah Jane, K9 e Class), spettacoli teatrali e film, dando vita a un vero e proprio universo espanso denominato \"Whoniverse\".\nFilm.\nNel 1965 e nel 1966 sono state prodotte due delle pellicole cinematografiche ispirate alla serie, per quanto non in continuit\u00e0 con essa, \"Dr. Who and the Daleks\" e \"Daleks - Il futuro fra un milione di anni\". Entrambe con Peter Cushing nel ruolo di \"Dr. Who\", personaggio ispirato al Dottore.\nNel 1996 \u00e8 uscito un film per la televisione, \"Doctor Who\", diretto da Geoffrey Sax.\nNel 2013, l'episodio speciale \"Il giorno del Dottore\" prodotto per il 50\u00ba anniversario \u00e8 stato distribuito anche al cinema in 3D, per un solo giorno, in contemporanea con l'uscita in televisione.\nSpin-off.\n\"Torchwood\" \u00e8 il primo spin-off derivato dalla nuova serie di \"Doctor Who\", trasmesso a partire dal 2006 dalla BBC e interpretato da John Barrowman nei panni del Capitano Jack Harkness. A partire dalla quarta stagione la produzione si \u00e8 trasferita oltreoceano e la prima visione \u00e8 ad opera della statunitense Starz. In Italia \u00e8 andata in onda su Jimmy con le prime due stagioni, successivamente riproposte da Fox Italia che ha mandato anche la terza e quarta stagione invertite rimaste inedite e successivamente da Rai 4 che ha trasmesso in ordine le prime quattro stagioni.\n\"Le avventure di Sarah Jane\" \u00e8 il secondo spin-off derivato dalla nuova serie di \"Doctor Who\", interpretato dall'attrice Elisabeth Sladen nella parte della compagna del Quarto Dottore Sarah Jane Smith. \u00c8 stato trasmesso per quattro stagioni tra il 2007 e il 2011 dalla BBC. In Italia \u00e8 andata in onda solo la prima stagione, su RaiSat Smash e Rai Gulp.\n\"Class\" \u00e8 il terzo spin-off derivato dalla nuova serie di \"Doctor Who\", ambientato alla \"Coal Hill School\" di Londra. La serie, scritta da Patrick Ness e prodotta da Steven Moffat e Brian Minchin per un totale di 8 episodi, \u00e8 stata trasmessa alla fine del 2016.\n\"Class\" \u00e8 l'unico spin-off che non ha avuto successo. Infatti, dopo una sola stagione, \u00e8 stato cancellato a causa degli ascolti troppo bassi.\n\"K9\" \u00e8 uno spin-off in onda dal 2009, incentrato sulle avventure del robot K-9. Come \"Le avventure di Sarah Jane\", punta a un pubblico pi\u00f9 giovanile.\nNel 2007 \u00e8 stato prodotta una serie animata dal titolo \"The Infinite Quest\". I personaggi sono doppiati da David Tennant (Decimo Dottore) e Freema Agyeman (Martha Jones). Nel 2009 \u00e8 uscita Dreamland, miniserie composta da sei episodi (uno da dodici minuti e gli altri da cinque ciascuno), sempre col decimo Dottore doppiato da Tennant e il nuovo personaggio di Cassie Rice doppiato da Georgia Moffett.\nAftershow.\nIl programma televisivo \"Doctor Who Confidential\", in onda dal 2005 su BBC Three, si occupava del dietro le quinte della serie televisiva, documentando il lavoro del cast (artistico e tecnico) di \"Doctor Who\" e intervistandone i componenti.\nIl progetto \u00e8 stato chiuso nel 2011, dopo 87 puntate, sostituito da \"Behind the Lens\".\nParodie.\nNel 1999 in occasione della trasmissione Telethon su BBC One viene trasmessa una miniserie di quattro episodi intitolata \"Doctor Who and the Curse of Fatal Death\" (spesso abbreviato in \"The Curse of Fatal Death\"), in cui le varie incarnazioni del Dottore vengono interpretate da Rowan Atkinson (nono Dottore), Richard E. Grant (decimo Dottore), Jim Broadbent (undicesimo Dottore), Hugh Grant (dodicesimo Dottore) e Joanna Lumley (tredicesimo Dottore), mentre il Maestro \u00e8 interpretato da Jonathan Pryce.\nNell'episodio \"Biology 101\" della serie TV \"Community\" viene mostrato un inesistente programma televisivo intitolato \"Ispettore Spaziotempo\" (in originale \"Inspector Spacetime\") parodia di \"Doctor Who\". Questa fiction viene mostrata nel corso di tutta la terza stagione.\nAudio.\nNel periodo successivo all'uscita del film del 1996 la Big Finish Productions, nota casa editrice di audiolibri, acquist\u00f2 i diritti per la produzione di audiodrammi di Doctor Who. La pubblicazione inizi\u00f2 nel 1999. Oltre alle storie dell'ottavo Dottore vennero prodotti audiodrammi con protagonisti il quinto, il sesto e il settimo Dottore. La distribuzione \u00e8 avvenuta all'inizio tramite musicassetta e CD, per poi continuare solo tramite CD, al quale si \u00e8 in seguito aggiunto il download. Gli episodi dell'ottavo Dottore sono inoltre stati trasmessi dalla stazione radio BBC 7.\nLibri.\nSin dal 1965 sono stati pubblicati numerosi romanzamenti degli episodi di \"Doctor Who\" trasmessi in televisione. A partire dal 1991 \u00e8 iniziata la pubblicazione di storie inedite da parte della Virgin Books. In seguito all'uscita del film del 1996 sono state scritte una serie di storie con protagonista l'ottavo Dottore, con ripresa della serie del 2005 sono stati scritti romanzi riguardanti la nuova serie, e in seguito al cinquantesimo anniversario \u00e8 stata pubblicata una serie di 12 \"ebook\" ciascuno con protagonista un diverso Dottore intitolata \"11 Doctors 11 Stories\", e un romanzo ambientato ai tempi della guerra del tempo con protagonista il \"War Doctor\", intitolato \"Engines of War\".\nComplessivamente sono stati pubblicati oltre 200 romanzi e racconti di \"Doctor Who\", oltre a numerosi libri non-\"fiction\" riguardanti la serie televisiva o il \"franchise\" collegato.\nFumetti.\nIn occasione del cinquantesimo anniversario della prima messa in onda viene pubblicata \"Prisoner of Time\", storia a fumetti composta da dodici episodi, uno per ogni Dottore, scritta da Scott e David Tipton e pubblicata da IDW Publishing. Attualmente i fumetti di \"Doctor Who\" sono pubblicati in Usa dalla Titan Books, che dal 2014 ha pubblicato delle serie tematiche sul decimo, sull'undicesimo, sul dodicesimo Dottore, e una miniserie sul Nono.\nRivista ufficiale.\nDal 1979 in Inghilterra esce una rivista ufficiale dedicata a \"Doctor Who\" intitolata \"Doctor Who Magazine\" (comunemente abbreviato in \"DWM\") che contiene articoli e fumetti dedicati al mondo del Dottore, prodotta ufficialmente dalla BBC. Inizialmente la rivista si chiamava \"Doctor Who Weekly\" ed era pubblicata dalla Marvel Comics. Il primo numero usc\u00ec gioved\u00ec 11 ottobre 1979 con una data di copertina del 17 ottobre al prezzo di 12 penny.\nLa rivista pass\u00f2 da settimanale a mensile col numero 44 del settembre 1980, diventando \"Doctor Who (A Marvel Monthly)\" con un prezzo di copertina di 30 pence. Il titolo divenne \"Doctor Who Monthly\" dal numero 61 e \"The Official Doctor Who Magazine\" nel febbraio 1984 col numero 85. Diviene poi \"The Doctor Who Magazine\" dal numero 99 dell'aprile 1985, e semplicemente \"Doctor Who Magazine\" dal 107 (dicembre 1985) ad oggi, con l'unica eccezione del numero 397 (giugno 2008) quando in copertina apparve il sottotitolo \"Bad Wolf\" in seguito dell'episodio \"Gira a sinistra\".\nNonostante la serie classica di \"Doctor Who\" fosse terminata nel 1989, la rivista continu\u00f2 ad essere pubblicata, fornendo nuove avventure sotto forma di fumetti. La serie riprese nel 2005, offrendosi ad una nuova generazione di fan che la rivista cerc\u00f2 di attrarre.\n\"DWM\" \u00e8 ora pubblicato da Panini Comics, che ha acquisito il titolo insieme al resto del catalogo Marvel UK, nel 1995. Panini ha iniziato a restaurare in digitale e a ristampare vecchi fumetti DWM in edizione economica. Dodici volumi sono stati stampati finora: due avventure con i fumetti del quarto Dottore, uno con le avventure del Quinto, due con il sesto Dottore, una con le avventure del settimo Dottore, quattro incentrata sull'ottavo, e due con il decimo Dottore. Panini ha anche pubblicato, nel 2006, una ristampa completa delle strisce del nono Dottore e la maggior parte di quelle del decimo Dottore e Martha Jones nel 2008.\nWebcast.\nLa BBC ha pubblicato numerosi contenuti legati a Doctor Who tramite il proprio sito web. Il primo webcast \u00e8 stato pubblicato nel 2001 ed \u00e8 la versione animata in Flash di uno degli audiodrammi dell'ottavo Dottore, \"Shada\", basato su una sceneggiatura di Douglas Adams mai andata in onda. Nel 2003 viene pubblicato \"Scream of the Shalka\", altra animazione in Flash. Si tratta di un episodio in sei parti, col Dottore interpretato da Richard E. Grant, presentato come seguito ufficiale di Doctor Who, ma in seguito sostituito dalla ripresa della serie TV nel 2005.\nVengono inoltre prodotti:\nVideogiochi.\nLista di videogiochi dedicati al mondo di \"Doctor Who\":\n\"Doctor Who: The Adventure Games\".\nNel 2010, la BBC ha completato la quinta stagione con quattro episodi interattivi, pubblicati on-line gratuitamente nel Regno Unito e scaricabili dal sito ufficiale. Prodotti da Moffat, Wenger e Willis con Anwen Aspden e Charles Cecil, i videogiochi sono sviluppati da Sumo Digital e scritti da Phil Ford e James Moran. Matt Smith e Karen Gillan sono doppiati da loro stessi e sono entrambi personaggi giocabili. Ogni episodio offre circa due ore di gioco. Il 31 ottobre 2011 \u00e8 uscito il primo episodio della seconda serie, \"The Gunpowder Plot\". Nel febbraio del 2012, la BBC annuncia di aver abbandonato il progetto in favore di \"\".\nLista videogiochi della prima serie:\nDocumentari.\nSono state prodotte diverse opere dedicate all'universo di Doctor Who, fra cui:\nInfluenza nella cultura di massa.\nDoctor Who ha un gran numero di fan, anche tra le celebrit\u00e0: tra i fan pi\u00f9 noti figurano, tra gli altri, la Regina Elisabetta, Tom Hanks, Johnny Depp, Robert Downey Jr., Eddie Redmayne, il padre dei Simpson, Matt Groening, che lo ha omaggiato svariate volte, Patrick Stewart, Craig Ferguson, i registi Steven Spielberg, George Lucas e Peter Jackson e il professor Stephen Hawking.\nSulla serie \u00e8 stato basato il genere musicale del Time Lord rock (o Trock), sviluppato nel 2008 nel Regno Unito con la formazione del gruppo \"Chameleon Circuit\" come sottogenere del geek rock."}
{"id": "67172", "revid": "2146922", "url": "https://it.wikipedia.org/wiki?curid=67172", "title": "Cele Abba", "text": "Biografia.\nLa sua carriera visse un po' di luce riflessa, condizionata dalla grande popolarit\u00e0 ottenuta dalla sorella maggiore, la celebre Marta, musa de Luigi Pirandello. Seconda figlia del commerciante Pompeo Abba e di Giuseppina Trabucchi, debutt\u00f2 sul palcoscenico teatrale accanto alla sorella che la volle al suo fianco per la stagione 1927-1928 nella \"Compagnia Pirandelliana\" diretta dal celebre scrittore e drammaturgo Luigi Pirandello.\nNella stagione 1929-1930 ebbe ruoli da seconda donna nella \"Compagnia Teatrale Za-Bum\" diretta da Mario Mattoli e in quella seguente, la 1930-1931, recit\u00f2 in compagnia con Renzo Ricci, Irma Gramatica e Luigi Carini. Nell'estate del 1931 recit\u00f2 nell'allestimento teatrale di \"Campo di maggio\", scritto e diretto da Giovacchino Forzano. \nNella stagione 1932-1933 recit\u00f2 con Ruggero Ruggeri e quindi nell'estate del 1933 fu Ippolita nel \"cast\" di \"Sogno di una notte di mezza estate\" di Shakespeare diretto da Max Reinhardt con Carlo Lombardi, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni rappresentato al Giardino di Boboli di Firenze. \nNella stagione 1933-1934 ebbe ruoli da \"prima attrice\" nella compagnia di Aristide Baghetti.\nFino al 1936 recit\u00f2 in alcune commedie, accanto ad Antonio Gandusio, confermandosi attrice shakespeariana nelle recite estive all'aperto del \"Coriolano\" (1935) e di \"Giulio Cesare\" (1936).\nNel 1937 fu, ancora nel Giardino di Boboli, interprete di Diamante nella rappresentazione postuma dei \"Giganti della montagna\" di Pirandello (la regia fu affidata a Guido Salvini prima, poi a Renato Simoni), con Benassi ed Andreina Pagnani.\nNella stagione 1938-1939 ebbe finalmente il \"nome in ditta\" nella compagnia formata con Annibale Ninchi e Guglielmina Dondi, mentre nella stagione 1939-1940 divenne uno dei cardini della \"Compagnia Grandi Spettacoli Forzano\" diretta da Giovacchino Forzano. \nNel 1940 \u00e8 Calpurnia in \"Cesare\" di Forzano con musiche di Umberto Giordano con Elena Zareschi, Alfonsina Pieri, Corrado Racca, Ernesto Sabbatini, Nino Pavese, Augusto Marcacci, Alfredo Robert, Augusto Di Giovanni, Luigi Erminio D'Olivo, Giulio Tempesti, Vinicio Sofia, Alfredo De Antoni, Giovanni Onorato, Dino Raffaelli, Roberto Cinquini, Loris Gizzi e Gherardo Gherardi al Teatro Comunale di Firenze.\nInfine, nella stagione 1940-1941, fu nel \"cast\" dello spettacolo leggero di rivista \"Ultima edizione\", scritto e diretto da Aldo Rubens.\nLa sua attivit\u00e0 cinematografica fu di scarso rilievo: prese parte solo a quattro film, in ruoli di secondo piano (nel primo, \"Il caso Haller\", recitando insieme alla sorella) nel periodo prebellico e durante la seconda guerra mondiale. Partecip\u00f2 inoltre a diverse trasmissioni radiofoniche.\nVisse per parecchi anni a San Remo, fino al 1960, quando torn\u00f2 a stabilirsi definitivamente nella sua citt\u00e0 natale, Milano."}
{"id": "67173", "revid": "3732", "url": "https://it.wikipedia.org/wiki?curid=67173", "title": "Papa Clemente XII", "text": "Biografia.\nLorenzo Corsini nacque a Firenze da un ricco mercante, Bartolomeo Corsini, marchese di Sismano e Casigliano, e da Elisabetta Strozzi, quarto di sette figli. Un suo zio, Neri Corsini, era cardinale. Alla famiglia Corsini appartenne anche un santo, Andrea (1301-1374). Clemente XII \u00e8 stato il quinto ed ultimo, ad oggi, papa nato a Firenze.\nCorsini studi\u00f2 prima a Firenze, poi a Roma (Collegio romano) e infine al Collegio dei Gesuiti di Pisa. Nel 1675 consegu\u00ec il dottorato in legge. Dopo la morte del padre, nel 1685, decise di seguire la sua vocazione religiosa. Entr\u00f2 nella prelatura sotto papa Innocenzo XI (1676-1689), che lo consacr\u00f2 sacerdote. \nNel 1695 fu nominato tesoriere della Camera Apostolica. In questa veste, il Corsini manifest\u00f2 una cauta apertura per quanto concerneva il commercio dei grani, tendendo invece a seguire linee protezionistiche nell'importazione di manufatti, dato che importazioni elevate potevano danneggiare la gi\u00e0 carente produzione interna. Clemente XI, come riconoscimento per i suoi ottimi servigi in campo economico, lo nomin\u00f2 cardinale (17 maggio 1706), disponendo altres\u00ec che conservasse la carica di tesoriere pontificio. Ebbe come residenza Palazzo Pamphilj in piazza Navona, che grazie a lui divenne un cenacolo di artisti e intellettuali. La sua biblioteca privata, ricca di 80.000 volumi, divenne la pi\u00f9 copiosa dell'Urbe.\nLorenzo Corsini partecip\u00f2 a tre conclavi (1721, 1724 e 1730). Corsini fu cardinale per 24 anni prima di essere eletto pontefice. Dal 1725 al 1730 fu vescovo di Frascati, il cui ricordo fu luminoso per la generosit\u00e0 con cui si prodig\u00f2 a beneficio della citt\u00e0 e del clero stesso.\nConclave del 1730.\nClemente XII fu eletto papa il 12 luglio 1730 nel Palazzo Apostolico e fu incoronato dal cardinale Lorenzo Altieri il 16 luglio. Scelse nome pontificale di Clemente XII in onore del papa che l'aveva nominato cardinale, cio\u00e8 Clemente XI.\nAl momento dell'elezione aveva gi\u00e0 78 anni. Dopo di lui fino a tutto il XX secolo nessun pontefice fu eletto a un'et\u00e0 cos\u00ec avanzata. Fu l'ultimo pontefice nato \"prima\" di uno dei suoi predecessori (Innocenzo XIII, papa dal 1721 al 1724, nacque nel 1655, ovvero era tre anni pi\u00f9 giovane del Corsini).\nI cardinali si chiusero in conclave il 5 marzo 1730. Alla votazione finale presero parte 55 porporati. \nLa fase iniziale fu molto incerta a causa dell'elevato numero di \u201cpapabili\u201d: Tommaso Ruffo, Giuseppe Renato Imperiali, Antonio Felice Zondadari, Antonio Banchieri, Gianantonio Davia e Pier Marcellino Corradini. La primavera fu calda, per cui, in deroga con le regole del conclave, fu concesso ai cardinali di tenere aperte le finestre delle proprie stanze.\nUn cardinale mor\u00ec durante il conclave: Bernardo Maria Conti (il 23 aprile). Cornelio Bentivoglio present\u00f2 per conto del re di Spagna Filippo V il veto contro il cardinal Imperiali, che era giunto ad un solo voto dall'elezione. Il 10 giugno Gianantonio Davia ricevette 29 voti; il 16 giugno Corradini ottenne 30 voti, ma il cardinale della corona d'Austria Juan \u00c1lvaro Cienfuegos Villaz\u00f3n, dichiar\u00f2 di non appoggiarlo, facendo cos\u00ec cadere la sua candidatura.\nDopo che, una dopo l'altra, fallirono tutte le candidature, i membri del Sacro collegio considerarono la possibilit\u00e0 di eleggere un cardinale toscano. Tale possibilit\u00e0 conteneva un rischio. Era noto che il granduca, Gian Gastone de' Medici, non aveva avuto prole maschile e quindi il Granducato di Toscana era destinato a passare a un membro di una delle dinastie reali europee. Si temeva che un papa toscano avrebbe potuto interferire sullo scacchiere europeo favorendo, in qualche modo, la causa medicea. La candidatura di Corsini fu quindi ritardata fino all'ultimo ed emerse solo quando gli altri maggiori candidati furono scartati.\nIl pontificato.\nA causa dell'et\u00e0 molto avanzata, Clemente XII divenne quasi cieco negli ultimi otto anni di pontificato; inoltre fu costretto a letto a partire dal 1733 a causa di dolorosi attacchi di gotta (malattia all'epoca difficilmente curabile). Dal letto tenne le udienze e condusse gli affari dello Stato. Seppe comunque circondarsi di funzionari di altissimo livello, che lo aiutarono in molteplici questioni, sia spirituali che temporali.\nRelazioni con le istituzioni della Chiesa.\nNel 1731 il pontefice ritir\u00f2 i privilegi concessi alle confraternite francescane tedesche e belghe.\nIl 23 febbraio 1731, con un breve che sanc\u00ec la prima approvazione delle Regole dell'Ordine, Clemente XII accord\u00f2 ai passionisti il diritto di organizzare delle missioni.\nCon il breve \"Cum sicut\", del 1735, diede facolt\u00e0 ai missionari cappuccini di praticare la medicina e la chirurgia.\nIl 13 maggio 1739 ordin\u00f2 a tutti i missionari di prestare giuramento di obbedienza.\nDecisioni generali ecclesiastiche.\nIl 5 ottobre 1732 Clemente XII pubblic\u00f2 la costituzione apostolica \"Apostolatus officium\" nella quale defin\u00ec diritti e doveri dei cardinali nel conclave\nEra d'uso frequente da parte dei porporati cambiare titolo cardinalizio. Alcuni cardinali diaconi avevano cambiato tre o quattro volte diaconia. Clemente XII decret\u00f2 che diventasse decano del Collegio Cardinalizio il cardinale vescovo che risiedeva a Roma da pi\u00f9 tempo (10 gennaio 1731, costituzione apostolica \"Pastorale officium\"). Esso doveva inoltre risiedere presso Roma assumendo il titolo di vescovo di Ostia.\nIl 1\u00ba febbraio 1734 pubblic\u00f2 la bolla \"In supremo iustitiae solio\" in cui dett\u00f2 disposizioni relativamente agli omicidi (specificamente, la definizione di omicidio premeditato) in relazione all'immunit\u00e0 locale\nIl 28 aprile 1738 pubblic\u00f2 la bolla \"In eminenti apostolatus specula\" in cui condann\u00f2 la massoneria e commin\u00f2 la scomunica a tutti coloro che vi aderivano.\nNel 1733 giunse a Roma il principe 'Abd ar-Rahman, nipote del re del Marocco, deciso a convertirsi al cristianesimo. Nella cerimonia di battesimo, il padrino del principe fu lo stesso Clemente XII.\nRelazioni con le altre chiese cristiane.\nClemente XII incontr\u00f2 il Papa della Chiesa ortodossa copta, con cui discusse la possibilit\u00e0 di un riavvicinamento, e il Patriarca della Chiesa apostolica armena. Persuase quest'ultimo a rimuovere l'anatema contro il Concilio di Calcedonia (451) e papa Leone I.\nRelazioni con le comunit\u00e0 di rito orientale.\nClemente XII fond\u00f2 a San Benedetto Ullano, centro della Calabria abitato da comunit\u00e0 arb\u00ebresh\u00eb, il Collegio Italo-Greco, per la formazione di chierici di rito bizantino. Oggi \u00e8 denominato Pontificio Collegio Corsini degli albanesi di Calabria.\nDecisioni in materia liturgica.\nClemente XII dovette intervenire sull'annosa questione dei riti malabarici poich\u00e9 gli furono sottoposti alcuni dubbi sull'osservanza del decreto e della bolla del predecessore Benedetto XIII. Il pontefice nomin\u00f2 una commissione di cardinali. La commissione, che tenne udienze dal 21 gennaio al 6 settembre 1733, conferm\u00f2 le decisioni del legato Carlo Tommaso de Tournon. Il pontefice approv\u00f2 in data 24 agosto 1734. \nInoltre, il pontefice conferm\u00f2 le decisioni dei suoi predecessori sul divieto dei riti cinesi (26 settembre 1735).\nTra le altre decisioni in materia liturgica:\nRelazioni con i regni europei.\nPolonia.\nNel 1733 era terminato il regno ultratrentennale di re Augusto II. La lotta per la successione (il re veniva eletto da una Dieta appositamente convocata) vide il confronto tra due pretendenti: Stanislao Leszczy\u0144ski, appoggiato dai Borbone (che regnavano su Francia e Spagna), e Augusto di Sassonia, sostenuto dall'imperatore. \nIl 12 settembre 1733 Clemente XII riconobbe il Leszczy\u0144ski come legittimo re, ma il pontefice non pot\u00e9 evitare lo scoppio di una guerra di successione tra i due schieramenti. Furono le armi a decidere: vinsero gli imperiali, alleatisi con la Prussia e la Russia. Nel 1736 Augusto di Sassonia divenne Augusto III di Polonia.\nIn quell'anno la Santa Sede stipul\u00f2 un Concordato con la Polonia.\nSpagna.\nIl Regno di Spagna era governato dai Borbone, lo stesso casato che reggeva la Corona di Francia. Nel 1733 le due nazioni stipularono un'alleanza in funzione antiasburgica. Si acu\u00ec il contrasto tra gli interessi spagnoli in Italia e quelli degli Asburgo, che da parte loro intendevano mantenere il predominio sulla penisola. Nel 1720 i Regni di Napoli e di Sicilia erano passati agli Asburgo in virt\u00f9 Trattato dell'Aia. Nel 1734 l'esercito spagnolo invase il meridione d'Italia sconfiggendo gli austriaci e sottraendo loro il Regno di Napoli. Carlo III di Borbone fu proclamato re il 17 maggio 1734. L'anno successivo occup\u00f2 il regno di Sicilia. Carlo fu quindi incoronato \"rex utriusque Siciliae\" il 3 luglio 1735 nella Cattedrale di Palermo.\nClemente XII non riconobbe la legittimit\u00e0 del dominio borbonico. Nel maggio 1736 la Spagna ruppe le relazioni diplomatiche con la Santa Sede. Segu\u00ec una politica di riavvicinamento: nel 1737 le due parti firmarono un Concordato e nel 1738 il pontefice accett\u00f2 il versamento del tradizionale tributo (la chinea) che, in virt\u00f9 di un antico patto feudale, il sovrano partenopeo consegnava al papa.\nSacro Romano Impero.\nI Borbone di Spagna avevano dunque sconfitto l'esercito austriaco e gli avevano sottratto il Regno di Napoli.\nIn un primo momento Clemente XII si rifiut\u00f2 di concedere l'investitura al nuovo sovrano per non irritare l'imperatore Carlo VI d'Asburgo. Successivamente riconobbe lo \"status quo\". Nel 1736 i Borbone cedettero all'imperatore il Ducato di Parma e Piacenza come indennizzo per la perdita delle Due Sicilie (Dieta di Ratisbona). Tali decisioni furono ratificate nel 1738 con il Trattato di Vienna.\nStati italiani.\nNel marzo 1730 i corsi si ribellarono al governo della Repubblica di Genova. L'anno seguente si rivolsero alla Santa Sede chiedendo che il papa li liberasse dal giogo genovese. Il papa si fece mediatore tra il popolo corso e la Repubblica di Genova. Invi\u00f2 una lettera, tramite l'arcivescovo di Genova Nicol\u00f2 de' Franchi, al Senato genovese per comunicare il suo intendimento; ma i senatori la rispedirono indietro. Genova intanto chiese l'intervento delle truppe imperiali, che sedarono la rivolta con la forza.\nNel giugno 1732 scoppi\u00f2 una rissa tra gli addetti dell'ambasciatore della Repubblica di Venezia e le forze di sicurezza papali. Rimasero uccisi un soldato e tre veneziani. La reazione della Serenissima fu immediata: l'ambasciatore Zaccaria Canali fu richiamato a Venezia; il nunzio Gaetano Stampa dovette ritornare a Roma.\nMa la crisi diplomatica fu evitata e vennero ristabilite normali relazioni. L'inchiesta rivel\u00f2 che i responsabili dell'assalto erano i veneziani. Fu anche per questo episodio che il pontefice, nel 1735 pubblic\u00f2 la costituzione apostolica \"In supremo iustitie solio\" (vedi \"Supra\"). Una delle leggi in esse contenuta stabilisce che chi commette un omicidio non si pu\u00f2 giovare dell'immunit\u00e0 diplomatica.\nTra il 1739 e il 1740 il legato di Romagna, cardinale Giulio Alberoni ottenne, attraverso una serie di manovre diplomatiche, per alcuni mesi la dedizione dell'antica Repubblica di San Marino. Il pontefice sconfess\u00f2 il suo operato e ripristin\u00f2 l'indipendenza del piccolo Stato.\nGoverno dello Stato della Chiesa.\nRiforme economiche.\nLe finanze dello Stato della Chiesa quando Clemente sal\u00ec al Soglio erano in pessime condizioni. Clemente segu\u00ec la stessa linea adottata quando era tesoriere della Santa Sede, e cio\u00e8 quella di un forte protezionismo, volto a proteggere la piccola industria manifatturiera dello Stato della Chiesa. Impose forti dazi sull'importazione di prodotti proveniente dall'esterno. Furono colpiti, in una logica mercantilista, i prodotti realizzati in stabilimenti specializzati nella trattura e orsoglio della seta, nella tessitura di pannilana, in quelle di pezzi di piombo e di vetro, e infine di saponifici. Contemporaneamente, per\u00f2, non furono adottate misure volte ad aumentare la produzione interna. Si ottenne quindi soltanto l'ulteriore ristagnimento dell'industria nazionale.\nOpere pubbliche.\nTra i vari interventi realizzati durante il pontificato di Clemente XII vi fu il completamento dell'acquedotto di Vermicino, con la costruzione ad opera di Luigi Vanvitelli della \"Fontana di Vermicino\" (1731), situata all'angolo tra Via della Mola Cavona e Via Tuscolana Vecchia, nella parte della localit\u00e0 di Vermicino situata nel Comune di Frascati.\nClemente cerc\u00f2 di incentivare i commerci e l'agricoltura attraverso una serie di iniziative volte a rinvigorire tali settori. \nIl 14 febbraio 1732 il papa dichiar\u00f2 lo scalo di Ancona porto franco. Inoltre ne dispose l'ampliamento con l'obiettivo di renderlo adatto a svolgere la funzione di porto romano verso l'Oriente. Il pontefice chiam\u00f2 il Vanvitelli a progettare e seguire i lavori, cosa che il celebre architetto napoletano fece con grande efficacia, prolungando il molo costruito dall'imperatore Traiano. Inoltre realizz\u00f2 nel lato sud del porto una grande isola artificiale pentagonale sulla quale costru\u00ec il nuovo lazzaretto, vera e propria struttura polifunzionale in quanto era anche opera militare ed aveva funzione di frangiflutti.\nL'anno seguente il pontefice fece realizzare una strada per collegare Ancona con l'interno, passando da Jesi e Fabriano fino a Nocera (in Umbria). La via di comunicazione, che prese il nome di \"Strada Clementina\", terminava poco a nord di Nocera, dove si innestava nella Via Flaminia. In seguito ai lavori del Vanvitelli nel porto di Ancona, lo Stato della Chiesa ebbe a disposizione un ottimo scalo sul mare Adriatico. Verso il Mediterraneo occidentale il papa decise di valorizzare l'utilizzo dello scalo di Civitavecchia come porto di Roma.\nIl legato in Romagna, Giulio Alberoni, avvi\u00f2 la costruzione del nuovo canale naviglio di Ravenna (Canale Corsini, lungo 11\u00a0km), che trov\u00f2 sbocco nel nuovo scalo di Porto Corsini.\nVi era un'area tra lo Stato Pontificio e il Granducato di Toscana, all'imbocco della Val di Chiana, che una volta era fertile ma a quei tempi era ridotta a palude. Il pontefice cerc\u00f2 di bonificarla ed incaric\u00f2 dei lavori monsignor Giovani Bottari. Questi progett\u00f2 un canale artificiale lungo 20\u00a0km fino al Tevere, in modo che le acque correnti del fiume sostituissero le acque stagnanti dell'area. I lavori, per\u00f2, non furono mai avviati, a causa sia del lungo periodo di tempo necessario per la bonifica, sia per le ingenti spese previste.\nIl pontefice ripristin\u00f2 il gioco del lotto togliendo il bando emesso dal predecessore Benedetto XIII (1731). A chi gli rimprover\u00f2 la scelta, Clemente XII obiett\u00f2 che gli introiti sarebbero serviti per opere pubbliche e opere di carit\u00e0.. Inoltre il gioco fu reso legale all'interno dei confini dello Stato, mentre fu proibito al di fuori di esso. Ben presto entr\u00f2 nelle casse del tesoro una somma annua che ammontava a quasi mezzo milione di scudi; tale gettito contribu\u00ec a risanare le finanze pontificie.\nOpere realizzate a Roma.\nIl predecessore Clemente XI (1700-1721) aveva fatto ampliare l'Ospizio di San Michele aggiungendo un \ncarcere per i minorenni (\"correzionale\"), due ospizi per anziani (uno per gli uomini e uno per le donne) e una grande chiesa. Clemente XII complet\u00f2 l'opera facendo costruire il carcere delle donne.\nNel 1731 il pontefice fece costruire, sulla pendice meridionale del colle Quirinale, il Palazzo della Consulta, che divenne sede della segreteria della Sacra Congregazione della Consulta e della Segnatura dei Brevi. Il progetto fu affidato a Ferdinando Fuga. Il Palazzo fu portato a termine nel 1737 (oggi \u00e8 la sede della Corte Costituzionale della Repubblica Italiana).\nCon le benemerenze acquisite, Fuga ricevette la carica di architetto del Palazzo del Quirinale. Tra il 1730 e il 1732 realizz\u00f2 realizz\u00f2 l'ampliamento definitivo della Manica Lunga. Nella parte finale del corpo di fabbrica edific\u00f2 la Palazzina del Segretario della Cifra, che chiude a levante il recinto di fabbriche che delimita i giardini del Quirinale. Infine ottenne l'incarico di costruire la \"Coffee House\" nei giardini del Palazzo (costruzione realizzata tra il 1741 e il 1744).\nNel 1732 Clemente XII indisse un concorso per la realizzazione di una fontana monumentale in piazza di Trevi, a cui partecip\u00f2 anche Luigi Vanvitelli. Vinse Nicola Salvi, che inizi\u00f2 la costruzione della celeberrima Fontana di Trevi.\nNel 1733 l'Arco di Costantino fu oggetto di restauro e di completamento delle parti mancanti.\nSempre nel 1733 il pontefice commission\u00f2 la ristrutturazione della \"Fontana Bella o di Porta Furba\", situata all'incrocio tra Via del Mandrione e Via Tuscolana, oggi conosciuta come \"fontana di Clemente XII\", forse su disegni del Vanvitelli.\nPatrono di arti e scienze.\nIl 4 dicembre 1730 il pontefice riconobbe gli statuti dell'Universit\u00e0 di Cervera, fondata a Lleida (Spagna) nel 1297. \nIl 1\u00ba luglio 1732 riconobbe la fondazione dell'Universit\u00e0 cattolica di Fulda (Germania).\nNel 1734 dispose l'apertura al pubblico dei Musei capitolini. Per la prima volta (almeno nel mondo occidentale) una raccolta di opere d'arte fu resa fruibile alla collettivit\u00e0.\nNel 1735 il pontefice invi\u00f2 Giuseppe Simone Assemani (cristiano maronita nato con il nome di Y\u016bsuf Sim\u02bf\u0101n al-Sim\u02bf\u0101n\u012b) nel Libano, suo Paese d'origine, con il duplice scopo di effettuare una ricerca di manoscritti e di presiedere, come legato, il sinodo dei Maroniti (1736), che rinnov\u00f2 del tutto la vita liturgica e canonica di questa Chiesa. Il legato ritorn\u00f2 con una raccolta di circa duemila fra manoscritti e documenti, fra cui il \"Codex Assemanius\". Successivamente il pontefice lo nomin\u00f2 prefetto della Biblioteca vaticana.\nMorte e sepoltura.\nClemente XII mor\u00ec all'et\u00e0 di 87 anni e 10 mesi il 6 febbraio 1740 a Roma. \nFu sepolto inizialmente nella Basilica Vaticana; il 27 luglio 1742 i suoi resti furono traslati nella Basilica Lateranense. Un cenotafio si trova nella chiesa di San Giovanni dei Fiorentini.\nLa citt\u00e0 di Ancona gli eresse un monumento, oggi collocato in Piazza del Plebiscito.\nDopo di lui, solamente un altro papa, non considerando il papa emerito Benedetto XVI, super\u00f2 la sua et\u00e0 anagrafica: Leone XIII, che mor\u00ec all'et\u00e0 di 93 anni nel 1903.\nCanonizzazioni e beatificazioni.\nClemente XII elev\u00f2 alla gloria degli altari cinque santi in due distinte cerimonie.\nClemente XII ha beatificato formalmente due servi di Dio nel corso di due distinte cerimonie; ha beatificato, per equipollenza, altri sei servi di Dio.\nConcistori per la creazione di nuovi cardinali.\nClemente XII cre\u00f2 35 cardinali in 15 distinti concistori. Tra essi, il futuro papa Clemente XIII. Stabil\u00ec un record elevando alla porpora Luigi Antonio di Borbone-Spagna all'et\u00e0 di soli 8 anni: fu il pi\u00f9 giovane cardinale della storia della Chiesa. Prima di lui si era avuto solamente un caso simile: Alfonso del Portogallo, creato cardinale da papa Leone X nel 1517 alla stessa et\u00e0 di 8 anni.\nLa sorella di Clemente XII, Maddalena Corsini spos\u00f2 il marchese Donato Guadagni. Clemente XI consacr\u00f2 cardinale il loro figlio, Giovanni Antonio Guadagni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67177", "revid": "4334", "url": "https://it.wikipedia.org/wiki?curid=67177", "title": "Floppy Disk", "text": ""}
{"id": "67178", "revid": "830939", "url": "https://it.wikipedia.org/wiki?curid=67178", "title": "Anton Sminck van Pitloo", "text": "\u00c8 considerato, insieme a Giacinto Gigante, fra i maggiori esponenti della scuola di Posillipo.\nBiografia.\nL'esatta dizione del nome \u00e8 Anton Sminck Pitlo. Egli aggiunse a Napoli una seconda \u00abo\u00bb al cognome probabilmente per sottolineare l'origine straniera; per gli artisti napoletani era il signor \u00abPitloo\u00bb.\nCominci\u00f2 da ragazzo a studiare disegno e pittura nella natia Arnhem, presso la scuola del pittore acquarellista H.J. van Ameron. Pitloo pot\u00e9 proseguire gli studi prima a Parigi, grazie a una borsa di studio offertagli da Luigi Bonaparte, per poi concludere nel 1811 l'iter accademico a Roma, tappa obbligata di ogni \"grand tour\" dove era gi\u00e0 presente una folta comunit\u00e0 di artisti connazionali. Dopo la caduta di Bonaparte, Pitloo non pot\u00e9 pi\u00f9 beneficiare del sussidio e venne inviato a Napoli presso il conte Gregorio Orloff, diplomatico russo ed estimatore d'arte, che gli offri una prima ospitalit\u00e0.\nNel frattempo viaggi\u00f2 instancabilmente, recandosi in Sicilia, in Svizzera e nuovamente a Roma, dove spos\u00f2 Giulia Mori, sorella del noto incisore Ferdinando Mori. Egli, tuttavia, decise di stabilirsi definitivamente nella citt\u00e0 borbonica, in quanto vi riconobbe una committenza ideale e un fecondo stimolo per la sua arte. A Napoli, infatti, Pitloo dipinse quadri dove forn\u00ec una personalissima interpretazione del nascente gusto romantico, destinata a essere particolarmente apprezzata dalle nuove generazioni di pittori. Fu per questo motivo che nel 1820 apr\u00ec una scuola privata di pittura, attraverso la quale consolid\u00f2 la propria fama collocandosi come capostipite della scuola di Posillipo. Alla scuola di Posillipo appartennero numerosi pittori, quasi tutti allievi di Pitloo, destinati a diventare fautori di una rinnovata fortuna della pittura di paesaggio: speciale menzione meritano, in tal senso, Giacinto Gigante, Salvatore Fergola, Gabriele Smargiassi, Teodoro Ducl\u00e8re, Achille Vianelli .\nNel 1822 Pitloo vide pienamente riconosciuti i suoi meriti quando ricevette la nomina di Professore Onorario presso il Reale Istituto di Belle Arti di Napoli. A testimonianza del suo riconoscimento pittorico, nel 1824 gli venne affidata la cattedra di paesaggio presso la medesima accademia per l'apprezzamento del suo dipinto \"Il boschetto di Francavilla al Chiatamone\", oggi appartenente alle collezioni di palazzo Zevallos. Cominciarono tempi nuovi anche per l'Accademia che trover\u00e0 in Pitloo un professore attento, puntuale e tutto dedito al lavoro. Tra i suoi allievi il pittore di origine tirolese Jean Grossgasteiger. Pitloo, infine, mor\u00ec il 22 giugno del 1837, stroncato prematuramente dal colera.\nStile.\nAnton Sminck van Pitloo \u00e8 considerato, insieme all'allievo Giacinto Gigante, fra gli esponenti pi\u00f9 sensibili e significativi della cosiddetta \u00abscuola di Posillipo\u00bb. La novit\u00e0 ascrivibile a Pitloo sta nell'essersi definitivamente staccato dalla resa del dato puramente\nveristico ed illustrativo e, generalmente, dalla tradizionale pittura di paesaggio, da lui indirizzata verso sentieri di aggiornata modernit\u00e0.\nLa tradizione paesaggistica ottocentesca, infatti, mirava ancora a una diretta restituzione del reale, dimostrandosi cos\u00ec ancora condizionata dal carattere analitico e documentaristico delle vedute di Jakob Philipp Hackert. Pitloo, al contrario, abbandona lo zelo indagatorio del vedutismo d'impronta classicista e approda a un'osservazione del dato naturalistico decisamente romantica, caratterizzata da una sensibile attenzione alle vibrazioni della luce e dei colori (rese quasi con occhio da impressionista) e dalla presenza di vive suggestioni personali derivanti dall'osservazione diretta dei luoghi. Altra novit\u00e0 introdotta da Pitloo fu l'impiego dell'innovativa tecnica della pittura a olio su carta montata su tela o cartone (la cosiddetta \u00abcarta intelata\u00bb); questo metodo, gi\u00e0 sperimentato in Francia da Corot, fu accolto assai entusiasticamente dai posillipisti e certamente contribu\u00ec al rinnovamento in chiave romantica del paesaggismo napoletano, che sino ad allora veniva eseguita a cavalletto.\nMolto significativa, oltre all'esperienza francese di Corot, \u00e8 stata l'influenza di William Turner, pittore dal quale prese ispirazione per una libera interpretazione della natura e che, come hanno osservato Paolo Ricci e Raffaele Causa, certamente ha rappresentato per il Pitloo \u00abuna nuova via per approfondire il problema della luce senza turbare l'ordine stabilito dalla sua visione naturale\u00bb. Anche la formazione romana ha fornito uno stimolo sostanziale al Pitloo, che risult\u00f2 affascinato dagli \u00abirreali tagli di luce e [dal]le sospese atmosfere dei miti meriggi respirati nella citt\u00e0 Eterna\u00bb, fenomeni atmosferici che \u00abcorroborarono la nordica visione descrittiva dell'olandese con un lirismo ottico impetrato attraverso l'aggressione sensoria del colore, avvolge, quasi una macchia corottiana\u00bb (Michelangelo Agostini)."}
{"id": "67179", "revid": "767487", "url": "https://it.wikipedia.org/wiki?curid=67179", "title": "Unalaska (Alaska)", "text": "Unalaska (: ; \"Iluulux\u0302\" in aleutino; \"\u0423\u043d\u0430\u043b\u044f\u0441\u043a\u0430\" in russo) \u00e8 una cittadina della Census Area delle Aleutine occidentali, dell'Unorganized Borough, nello Stato statunitense dell'Alaska. Unalaska si trova sull'Isola di Unalaska, nelle Isole Aleutine, al largo dell'Alaska stesso.\nIn base ad un censimento del 2005, la popolazione della citt\u00e0 consiste di 4.347 persone. La maggior parte delle strutture portuali sono concentrate sull'isola Amaknak, nota anche con il nome del suo porto Dutch Harbor o pi\u00f9 semplicemente \"Dutch\", dove fu combattuta una battaglia tra giapponesi e americani durante la Seconda guerra mondiale. Il porto include la Dutch Harbor Naval Operating Base and Fort Mears, un National Historic Landmark degli Stati Uniti.\nDutch Harbor giace presso la periferia di Unalaska, ed \u00e8 collegato con il resto della citt\u00e0 attraverso un ponte. Amaknak \u00e8 comunque abitata da circa il 59% della popolazione totale della citt\u00e0, anche se occupa meno del 3% della sua superficie.\nI nativi Aleuti o \"Unangan\" hanno abitato sull'isola di Unalaska per migliaia di anni, poi i commercianti di pelli russi l'hanno raggiunta per la prima volta all'arrivo dell'equipaggio di Stepan Glotov, il primo agosto 1759. Gli Unangan hanno definito per primi il nome dell'isola, chiamandola \u201cOunalashka\u201d, che significa \"vicina alla penisola\". Il nome inglese Unalaska deriva probabilmente da questa parola antica. L'associazione dei nativi locali ha comunque mantenuto il vecchio nome, definendosi Ounalashka Corporation Il nome di Dutch Harbor \u00e8 stato invece scelto dai russi, che ritenevano che un vascello olandese fosse stato il primo proveniente dall'Europa ad entrarvi."}
{"id": "67180", "revid": "2", "url": "https://it.wikipedia.org/wiki?curid=67180", "title": "Celestina Abba", "text": ""}
{"id": "67181", "revid": "324090", "url": "https://it.wikipedia.org/wiki?curid=67181", "title": "Anchorage", "text": "Anchorage (toponimo che in inglese significa \"ancoraggio\"; in dena'ina \" Dgheyay Kaq' \") \u00e8 la citt\u00e0 pi\u00f9 grande dello Stato dell'Alaska, negli Stati Uniti d'America, porto navale posto sulla Baia di Cook attraverso la quale comunica con il golfo dell'Alaska. Costituisce lo snodo di comunicazione dell'Alaska centrale e occidentale. Tra le risorse naturali ci sono il petrolio, il metano e la pesca. La lega civica nazionale ha premiato Anchorage come prima citt\u00e0 tra tutte quelle statunitensi nel 2002. Anchorage ha vinto questo premio altre tre volte in questi ultimi 50 anni.\nGeografia fisica.\nClima.\nAnchorage ha un clima subartico; in estate la temperatura media oscilla tra i 13 e i , mentre in inverno oscilla tra -7 e , con picchi minimi fino a .\nFonte\nStoria.\nAnchorage era, fino all'inizio del XX secolo, un villaggio eschimese (\"knik\"). Nel 1914 il Presidente Woodrow Wilson volle la costruzione di un collegamento ferroviario fra il mare e l'interno, l\"'Alaska Railroad\". La citt\u00e0 fu cos\u00ec fondata nel 1915 come principale scalo di rifornimento della ferrovia e si svilupp\u00f2 rapidamente come avamposto nella seconda guerra mondiale, avendovi sede il comando di difesa dell'Alaska. L'Anchorage Museum of History and Art apr\u00ec nel 1968, per festeggiare il centenario dell'acquisto dell'Alaska dall'Impero russo.\nNella seconda met\u00e0 degli anni ottanta la citt\u00e0 s'ingrand\u00ec, anche se, a met\u00e0 decennio, l'economia cittadina conobbe la recessione a causa della contrazione avvenuta nei prezzi petroliferi. \u00c8 sede dell'Universit\u00e0 dell'Alaska (1954), principale campus nell'ambito dell'University of Alaska System.\nLa citt\u00e0 fu colpita da un violento terremoto il 27 marzo del 1964, che cost\u00f2 la vita a 143 persone. Dopo questa esperienza l'altezza degli edifici \u00e8 stata limitata a 21 piani.\nMonumenti e luoghi d'interesse.\nAree naturali.\nAnchorage \u00e8 una citt\u00e0 immersa nel verde della natura. Moltissimi sono i parchi e giardini situati sia nella citt\u00e0 che in periferia. Qui di seguito sono elencati alcuni di questi parchi.\nEconomia.\nTurismo.\nLa citt\u00e0 \u00e8 circondata da un Parco Naturale Nazionale particolarmente ricco di fauna selvatica; tale collocazione definisce quindi la citt\u00e0 come luogo ideale per poter accedere a siti, spesso prossimi, di osservazione della fauna selvatica significativa del Centro-Sud dell'Alaska.\nAnchorage \u00e8 stata pi\u00f9 volte definita, all'interno degli Stati Uniti, una delle citt\u00e0 pi\u00f9 vivibili. La citt\u00e0 \u00e8 collocata in un luogo paesaggisticamente tra i pi\u00f9 spettacolari, in tutte le stagioni.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Anchorage e dalla stazione ferroviaria della \"Alaska Railroad\".\nSport.\nStazione sciistica, Anchorage ha ospitato alcune gare di Coppa del mondo di sci alpino nel 1973 e di Coppa del mondo di sci di fondo nel 1983, e si \u00e8 candidata senza successo per ospitare i XVI Giochi olimpici invernali nel 1992 e i XVII nel 1994.\nAmministrazione.\nGemellaggi.\nAnchorage \u00e8 gemellata con 6 citt\u00e0:"}
{"id": "67183", "revid": "2145227", "url": "https://it.wikipedia.org/wiki?curid=67183", "title": "Papa Clemente XIII", "text": "Biografia.\nNacque a Venezia il 7 marzo 1693 da nobili patrizi della Serenissima: Giovanni Battista della Torre di Rezzonico e Vittoria Barbarigo. I Rezzonico erano in realt\u00e0 originari dell'omonimo borgo sul lago di Como; il suo ramo si era stabilito a Venezia nel 1640; l\u00ec il padre e lo zio, arricchitisi con i commerci, nel 1687 erano riusciti a comprare per centomila ducati l'iscrizione al \"Libro d'oro\" della nobilt\u00e0 veneziana.\nCarlo fu educato dai gesuiti a Bologna, nel collegio di San Francesco Saverio. Tornato a Venezia, studi\u00f2 teologia dogmatica e giurisprudenza. Si laure\u00f2 all'Universit\u00e0 di Padova \"in utroque iure\" il 30 settembre 1713. Raggiunti i 21 anni di et\u00e0, ottenne l'affidamento \"in commendam\" dell'Abbazia di Summaga. Poi\nsi trasfer\u00ec a Roma, dove esercit\u00f2 l'avvocatura sotto la guida di Giacomo Lanfredini (all'epoca celebre avvocato, poi creato cardinale). Le sentenze da lui redatte furono pubblicate nel 1759 in tre volumi (\"Decisiones S. Rotae Romanae coram R.P.D.C. Rezzonico\", Romae 1759).\nIl 28 maggio 1716 entr\u00f2 nella prelatura, il primo grado della carriera all'interno della Curia romana. Il 23 dicembre 1731 ricevette gli ordini sacri.\nFu creato cardinale da Clemente XII nel 1737, grazie al decisivo appoggio di Neri Corsini, che si professava amico dell'aspirante porporato. Nel 1743 fu nominato vescovo di Padova, carica che mantenne fino all'elezione al soglio.\nIl Rezzonico invi\u00f2, gi\u00e0 prima di prendere possesso della diocesi, una lettera pastorale piena di buoni propositi in accordo con i dettami del concilio di Trento. Traendo ispirazione da san Carlo Borromeo e da san Gregorio Barbarigo, egli si occup\u00f2 con grande fervore della cura delle anime, compiendo numerose visite pastorali e raccomandando al clero contegno e sobriet\u00e0 appropriati agli ecclesiastici. La condotta del vescovo, dettata da uno zelo puro e cristiano, fu ricompensata con il soprannome \"il santo\" da parte dei padovani, che lo paragonarono al patrono della citt\u00e0, Sant'Antonio. Il bilancio pi\u00f9 che positivo fu commentato cos\u00ec anche da Papa Benedetto XIV, al quale succeder\u00e0:\n\u00abIl card. Rezzonico, vescovo di Padova, \u00e8 assolutamente il prelato pi\u00f9 degno che abbiamo in Italia. Vive con i suoi beni patrimoniali; le rendite ecclesiastiche unicamente si spendono in beneficio de' poveri e della Chiesa. Nonostante la gracile complessione, \u00e8 indefesso alle visite ed a tutte le altre funzioni episcopali; nel suo palazzo si vive come in un chiostro, in tal maniera che la sua elezione, che non fu nel principio applaudita dai veneziani per essere esso di famiglia novamente aggregata alla loro nobilt\u00e0, oggi a coro pieno viene benedetta dalla Repubblica\u00bb.\nIl vescovo convoc\u00f2 un sinodo diocesano e fece restaurare il seminario. Svolse un importante ruolo di mediazione tra la Repubblica di Venezia e l'imperatore del Sacro Romano Impero sulla questione di Aquileia (la disputa sui confini del Patriarcato, ovvero fino a dove il Patriarcato esercitava la sua giurisdizione).\nAquileia era sede di Patriarcato e la citt\u00e0 era un feudo imperiale. Il vescovo per\u00f2 risiedeva ad Udine, cio\u00e8 nella Repubblica di Venezia. Secondo l'imperatore, il vescovo avrebbe dovuto risiedere ad Aquileia. La Serenissima si opponeva recisamente a questa soluzione e caldeggiava invece la soppressione del Patriarcato e la sua sostituzione con un'erigenda cattedra vescovile ad Udine. Il Rezzonico fu scelto da Venezia per fare da mediatore tra la Chiesa e l'ambasciatore austriaco. La trattativa dur\u00f2 per ben due anni (1749-1751), al termine dei quali la Santa Sede decise di sopprimere il Patriarcato e di creare due nuovi vescovadi, uno a Udine ed uno a Gorizia (bolla del 6 luglio 1751).\nCarlo Rezzonico partecip\u00f2 a due conclavi: quello del 1740 e quello del 1758, che lo vide eletto.\nIl conclave del 1758.\nClemente XIII fu eletto papa il 6 luglio 1758 nel Palazzo Apostolico e fu consacrato dal cardinale Alessandro Albani il 16 luglio.\nIl conclave s'inizi\u00f2 il 15 maggio e dur\u00f2 poco meno di due mesi. Il \"plenum\" del collegio cardinalizio era costituito da 47 porporati. Al primo turno erano presenti solo 27 cardinali. All'ultima votazione parteciparono 44 cardinali. Il re di Francia Luigi XV, su richiesta del cardinale Paul d'Albert de Luynes, pose il veto su Carlo Alberto Guidobono Cavalchini.\nIl ritratto del pontefice neoeletto fu dipinto da Anton Raphael Mengs.\nLa madre, appena seppe della nomina del figlio a papa, mor\u00ec l'8 luglio per l'emozione.\nIl pontificato.\nRelazioni con le istituzioni della Chiesa.\nCompagnia di Ges\u00f9.\nIl predecessore Benedetto XIV aveva assistito nei suoi ultimi anni al sorgere di varie controversie in Europa sulla Compagnia di Ges\u00f9. Il clima avverso ai Gesuiti peggior\u00f2 durante il pontificato clementino. Il 3 settembre 1758 a Lisbona avvenne un fallito attentato ai danni del re del Portogallo Giuseppe I. L'anno seguente i Gesuiti, accusati di aver tramato contro il re, furono espulsi dal Paese lusitano (16 settembre 1759). Il pontefice espresse la sua contrariet\u00e0 e convoc\u00f2 l'ambasciatore portoghese presso la Santa Sede, ma il re del Portogallo a sua volta convoc\u00f2 il nunzio Filippo Acciaiuoli intimandogli di ritornare a Roma. Le relazioni diplomatiche tra Santa Sede e Portogallo furono interrotte.\nIn Francia il Parlamento di Parigi diede il via alla pressione per ottenere l'espulsione dei gesuiti nella primavera del 1761 e pubblic\u00f2 estratti dagli scritti gesuiti, gli \"Extraits des assertions\" che, mutilati e presi fuori del loro contesto, certamente fornirono munizioni per gli avversari dei gesuiti. Anche se una congregazione di vescovi riuniti a Parigi nel dicembre 1761 raccomand\u00f2 di non intraprendere azioni, Luigi XV promulg\u00f2 un ordine reale che permetteva alla Societ\u00e0 di restare nel regno, a patto che certi cambiamenti essenzialmente liberalizzanti all'interno dell'istituzione soddisfacessero il Parlamento, con un vicario generale dei gesuiti francesi che doveva essere indipendente dal Generale a Roma. All'\"arr\u00eat\" del 2 agosto 1762, con il quale il Parlamento soppresse i gesuiti in Francia, imponendo condizioni inaccettabili, Clemente replic\u00f2 con una protesta contro l'invasione dei diritti della Chiesa, e annull\u00f2 l'\"arr\u00eat\". Quando il papa annull\u00f2 la decisione del Parlamento, la politica francese si risent\u00ec per l'intervento di Roma negli affari interni del Paese. Il 1\u00ba dicembre 1764 l'attivit\u00e0 dei Gesuiti fu proibita in tutta la Francia per decreto di Luigi XV. Il 7 gennaio 1765 Clemente XIII pubblic\u00f2 la bolla \"Apostolicum pascendi munus\" in cui conferm\u00f2 il sostegno della Chiesa alla Compagnia di Ges\u00f9.\nIl 3 aprile 1767 i Gesuiti furono banditi dalla Spagna, il 3 novembre dello stesso anno dal Regno di Napoli. In Spagna tutte le case dei gesuiti vennero circondate, gli occupanti arrestati e imbarcati con i vestiti che avevano addosso, su navi dirette a Civitavecchia.\nI Gesuiti espulsi da Francia e Spagna furono accolti dal Re di Prussia Federico II nel suo Stato. Grazie anche all'impegno dei Gesuiti, la Prussia fu la prima nazione ad organizzare l'istruzione in tre cicli (primario, secondario e superiore) e a introdurre l'istruzione obbligatoria.\nChiese di rito orientale.\nNel 1760 il pontefice fu chiamato a dirimere una controversia all'interno della Chiesa cattolica greco-melchita: il sinodo locale aveva eletto Patriarca di Antiochia dei melchiti Michel Jawhar, Basiliano Salvatoriano, pronipote del patriarca deceduto Cirillo VI Tanas. Ma i Basiliani Soariti protestarono contro l'elezione contestandone la legittimit\u00e0. Clemente XIII annull\u00f2 l'elezione di Jawhar e il 1\u00ba agosto 1760 nomin\u00f2 patriarca al suo posto il soarita Massimo II Hakim.\nRelazioni con i monarchi europei.\nIl 16 gennaio 1768 nel Ducato di Parma furono approvate alcune misure contro gli interessi della Chiesa: venne introdotto l'exequatur, fu avocato al governo l'\"imprimatur\" dei decreti dell'Inquisizione e soprattutto venne proibito il ricorso ai tribunali di altri Stati, in primo luogo a quello di Roma. La risposta del pontefice fu immediata quanto impulsiva: il 30 gennaio emise una forte protesta (\"Monitorium\") contro la politica del governo parmense e commin\u00f2 la scomunica al ministro del duca, il francese Tillot, autore dei provvedimenti. Per tutta risposta il duca Carlo III decise l'espulsione dei Gesuiti (7 febbraio).\nL'improvvisa decisione del papa arriv\u00f2 a peggiorare la situazione. I regni borbonici di Francia e Napoli presero le parti dei loro parenti. Inviarono a Roma la richiesta congiunta di sospensione della scomunica. Ma il papa volle arrivare allo scontro e non torn\u00f2 indietro sulla sua decisione. Ottenuta una risposta negativa, procedettero ad occupare Avignone e il Contado Venassino, antichi feudi della Santa Sede in terra di Francia, e successivamente le exclavi di Benevento e Pontecorvo in territorio napoletano.\nNel 1769 la Santa Sede ricevette la richiesta ufficiale dello scioglimento della Compagnia di Ges\u00f9 da parte degli ambasciatori: francese (18 gennaio), spagnolo (20 gennaio) e napoletano (22 gennaio). Portato agli estremi, Clemente acconsent\u00ec a convocare un concistoro speciale per considerare la decisione; fu convocato per il 2 febbraio 1769, ma il pontefice mor\u00ec prima che avesse luogo.\nMorte e sepoltura.\nClemente XIII mor\u00ec il 2 febbraio 1769 a Roma per un ictus. Fu sepolto nella Basilica Vaticana.\nIl suo monumento funebre fu realizzato da Antonio Canova.\nCanonizzazioni e beatificazioni.\nIl 16 luglio 1767 Clemente XIII elev\u00f2 alla gloria degli altari sei santi.\nClemente XIII beatific\u00f2 formalmente tre servi di Dio nel corso di tre distinte cerimonie, e beatific\u00f2, per equipollenza, altri venti servi di Dio.\nConcistori per la creazione di nuovi cardinali.\nPapa Clemente XIII durante il suo pontificato ha creato 52 cardinali nel corso di 7 distinti concistori.\nNonostante un decreto del 1692 di Innocenzo XII vietasse al pontefice il conferimento della porpora ad un parente, Clemente XII nomin\u00f2 suo nipote Carlo Rezzonico cardinale.\nOpere.\nEncicliche.\nPapa Clemente XIII scrisse 6 encicliche tra il 1758 e il 1768.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "67184", "revid": "1226", "url": "https://it.wikipedia.org/wiki?curid=67184", "title": "Dottor Who", "text": ""}
{"id": "67185", "revid": "22989", "url": "https://it.wikipedia.org/wiki?curid=67185", "title": "Confederazione Tedesca", "text": ""}
{"id": "67186", "revid": "22989", "url": "https://it.wikipedia.org/wiki?curid=67186", "title": "Stati membri della Confederazione Tedesca", "text": ""}
{"id": "67187", "revid": "37401", "url": "https://it.wikipedia.org/wiki?curid=67187", "title": "Impero Austriaco", "text": ""}
{"id": "67191", "revid": "1543377", "url": "https://it.wikipedia.org/wiki?curid=67191", "title": "James T. Kirk", "text": "James Tiberius Kirk \u00e8 un personaggio dell'universo fantascientifico di \"Star Trek\", apparso in serie televisive, libri, fumetti e videogiochi. \u00c8 il capitano dell'USS Enterprise NCC-1701 prima e della USS Enterprise NCC-1701-A dopo, ed \u00e8 protagonista della prima serie televisiva \"Star Trek - La serie classica\" e dei primi sette film su Star Trek, dove \u00e8 interpretato dall'attore canadese William Shatner, che successivamente diede anche la voce al capitano Kirk della serie animata. Nel 2009 inizi\u00f2 una serie cinematografica reboot con i personaggi della serie originale e l'attore Chris Pine interpreta il ruolo di Kirk nei film \"Star Trek\" (2009), \"Into Darkness - Star Trek\" (2013) e \"Star Trek Beyond\" (2016).\nInfanzia e giovinezza.\nLe informazioni relative alla giovinezza di Kirk, di seguito riportate, sono semplicemente desunte da vari riferimenti presenti in alcuni episodi della serie classica di Star Trek. La nascita e la giovinezza di Kirk sono invece narrate nel grande schermo nell'undicesimo film della serie, \"Star Trek\", ma con alcune differenze dovute al fatto che le vicende si svolgono in una diversa linea temporale.\nKirk nasce a Riverside nell'Iowa (Stati Uniti d'America) il 22 marzo 2233 (data stellare 1277.1). In giovent\u00f9 vive su Tarsus IV e, nel 2246, alla tenera et\u00e0 di tredici anni, James Kirk \u00e8 uno dei nove testimoni sopravvissuti al massacro di pi\u00f9 di 4.000 coloni ordinato da Kodos \"il carnefice\" per poter far sopravvivere il resto della colonia a una carestia. George Samuel e Aurelan Kirk, rispettivamente il fratello minore e la cognata, muoiono durante l'invasione dei parassiti neurali di Deneva nel 2267. Peter, nipote di Kirk, sopravvive all'invasione.\nSi distingue subito nell'Accademia della Flotta Stellare per essere l'unico cadetto a superare il test della \"Kobayashi Maru\". Questo test mira a verificare le reazioni dei cadetti davanti a una situazione senza via di fuga; Kirk supera il test riscrivendo il programma e creandosi una via di fuga. Riceve un encomio per abilit\u00e0 tattica per questa sua idea. Il suo numero di Flotta \u00e8 SC 937-0176 CEC.\nKirk si guadagna la fama di \"enciclopedia vivente\" e si dice che uno dei suoi principi sia \"Pensa... o affonda\".\nUno degli eroi di Kirk all'Accademia era il leggendario Capitano Garth di Izar, di cui era obbligatorio studiare le imprese. Anni dopo Kirk aiuter\u00e0 a salvare il suo eroe quando diventer\u00e0 un criminale malato di mente e verr\u00e0 curato nella colonia penale di Elba II. Un altro degli eroi personali di Kirk era Abraham Lincoln, sedicesimo presidente degli Stati Uniti d'America sulla Terra.\nKirk cominci\u00f2 la sua carriera come cadetto nel 2250. Ancora studente dell'Accademia, James Kirk viene inviato sulla USS Republic nel 2251 per ottenere un addestramento avanzato. Nel 2253 viene promosso guardiamarina e ritorna all'Accademia della Flotta come istruttore per matricole.\nUno dei suoi studenti era Gary Mitchell, un umano che sarebbe poi diventato suo migliore amico. Anni dopo, sul pianeta Dimorus, Mitchell rischier\u00e0 la propria vita colpito da una freccia avvelenata destinata al suo amico Jim. Mitchell inoltre organizzer\u00e0 un appuntamento per Kirk con una non meglio identificata \"biondina\", un tecnico di laboratorio che Kirk quasi sposer\u00e0 (potrebbe trattarsi di Carol Marcus, apparsa in \"\" e nel film \"Into Darkness - Star Trek\" dove nuovamente compare Khan).\nNel 2250, mentre Kirk e Finney prestavano insieme servizio sulla U.S.S. Republic, tra i due c'\u00e8 un dissapore. Kirk registra un errore commesso da Finney nel diario di servizio, e Finney d\u00e0 la colpa a Kirk per non essere poi riuscito a guadagnarsi il comando di una nave stellare.\nPoco tempo dopo Kirk e la Republic visitarono il pianeta Axanar per una missione di pace. L'operazione fu un notevole successo per il capitano Garth, che aveva condotto la missione, mentre la Flotta Stellare ricompens\u00f2 Kirk con la Foglia di Palma per il suo ruolo nella missione.\nDopo il suo diploma all'Accademia, nel 2254 Kirk diviene tenente e viene inviato in servizio sulla USS Farragut NCC-1647., dalla quale diresse la sua prima squadra di esplorazione e sopravvisse ad una nube tossica che uccise buona parte dell'equipaggio, compreso il capitano.\nLa vita di Kirk tra il 2254 e il 2263 non \u00e8 stata specificata nell'universo di Star Trek. I fan hanno comunque supposto che verso il 2255 sia stato promosso a tenente comandante. Si suppone che verso il 2260 sia stato promosso a comandante e assegnato come supervisore durante la revisione dell'astronave Enterprise, che aveva concluso 10 anni di missioni sotto il comando di Christopher Pike. Dopo la completa revisione, l'astronave viene assegnata a Kirk, dato che la sua conoscenza del mezzo lo rendeva la scelta ideale. Kirk viene promosso capitano nel 2263.\nAl comando dell'Enterprise (serie classica).\nKirk \u00e8 il capitano della famosa USS \"Enterprise\" (NCC-1701) e comanda una missione quinquennale dal 2264 al 2269, alla scoperta di nuovi mondi e di nuove civilt\u00e0. Durante questa missione sviluppa una salda collaborazione e amicizia con il comandante Spock (ufficiale scientifico nonch\u00e9 primo ufficiale dell'Enterprise) e con l'ufficiale medico capo Leonard McCoy.\nNei film.\n\"Star Trek\".\nLa conclusione della missione quinquennale non viene narrata nel telefilm, interrotta a met\u00e0 della terza stagione. Nel primo film \"\", Kirk ricopre il grado di retroammiraglio (\"rear admiral\") e lavora come Capo Operazioni della Flotta Stellare al centro di comando della Terra (il pi\u00f9 alto incarico della sua carriera).\nNel 2272, per combattere la crisi V'ger, Kirk accetta temporaneamente di comandare l'Enterprise con il capitano Willard Decker, con riduzione temporanea di grado per entrambi: Kirk a capitano e Decker a comandante con ruolo di Primo ufficiale e Ufficiale scientifico, ruolo quest'ultimo che ricopre fino all'imbarco del comandante Spock.\nDecker, che si era occupato personalmente dell'ammodernamento dell'Enterprise, scompare a conclusione della crisi V'Ger. Kirk riassume quindi il comando dell'Enterprise.\n\"L'ira di Khan\".\nNel 2284 Kirk, che si era ritirato dal servizio, ritorna nella Flotta con il grado di viceammiraglio e si occupa della gestione dell'addestramento delle reclute all'Accademia, mentre Spock, promosso a capitano, comanda l'Enterprise che viene adibita all'addestramento delle reclute.\nUn vecchio nemico di Kirk, Khan Noonien Singh, dopo essere scappato dal suo esilio su Ceti Alpha V dirotta la nave stellare Reliant e ruba il Dispositivo Genesis, una rivoluzionaria tecnologia di terraformazione dei pianeti, custodita sulla stazione spaziale Regula I. Avvisata da una chiamata della D.ssa Carol Marcus (vecchia conoscenza di Kirk), l'Enterprise riceve l'ordine di indagare, e Spock cede il suo comando all'amm. Kirk. Durante la missione Kirk viene a scoprire che il Dr David Marcus, collaboratore e figlio della D.ssa Carol Marcus, \u00e8 anche suo figlio. Il successivo scontro con il suo vecchio nemico causa a Kirk varie vicissitudini, tra le quali la morte del suo miglior amico, il capitano Spock, che si sacrifica per salvare l'Enterprise dalla distruzione.\n\"Alla ricerca di Spock\".\nAvendo saputo che il \"katra\", o l'essenza spirituale, di Spock era sopravvissuto all'incidente avvenuto sull'Enterprise, Kirk ruba la USS Enterprise NCC-1701 e, con i soliti fedeli compagni, si dirige sul pianeta Genesis per recuperare il corpo dell'amico e portarlo su Vulcano. L\u00ec, sul suo pianeta natale, viene ricongiunto il corpo di Spock con il suo \"katra\" che lo stesso Spock, prima di sacrificarsi per il bene dell'Enterprise, aveva trasferito nella testa del dottor Leonard McCoy.\nDurante il processo di recupero del corpo di Spock, Kirk \u00e8 costretto a distruggere l'Enterprise, per impedire che la nave venga catturata dai Klingon, guidati dallo spietato comandante Kruge, che avevano saputo del pianeta Genesis e che volevano impossessarsi di questa nuova tecnologia.\nNella concitata situazione di stallo che si era venuta a creare sul pianeta, David, il figlio avuto da Carol Marcus, viene ucciso dai Klingon.\n\"Rotta verso la Terra\", \"L'ultima frontiera\" e \"Rotta verso l'ignoto\".\nIn seguito, nel 2286, \u00e8 accusato di nove violazioni dei regolamenti della Flotta Stellare in relazione al dirottamento dell'Enterprise.\nViene degradato a capitano per insubordinazione e danneggiamento dell'astronave USS Excelsior (NCC-2000) nel 2285 e distruzione dell'astronave USS Enterprise NCC-1701.\nIn suo onore una nave di Classe Constitution, la USS Yorktown NCC-1717, viene ribattezzata col nome di USS Enterprise NCC-1701-A, e assegnata a Kirk nel 2286. Egli ha comandato l'Enterprise-A per i successivi sette anni.\nKirk termina la sua carriera nel 2293, dopo avere trascorso quarant'anni nello spazio a servire la Federazione.\nKirk registra nel suo diario personale che per la morte del figlio David non avrebbe mai potuto perdonare il malvagio Impero Klingon. Questo dato viene successivamente utilizzato come prova durante il processo per la morte del Cancelliere Klingon Gorkon nel 2293. La sentenza di colpevolezza lo condanna ai lavori forzati a vita sulla colonia penale di Rura Penthe. Viene salvato dalla colonia penale dal suo equipaggio e riesce a provare la propria innocenza durante gli accordi di Khitomer.\n\"Generazioni\".\nNel 2293 viene dato per morto quando l'Enterprise B subisce uno squarcio provocato dalla stringa di energia chiamata Nexus. In verit\u00e0 il capitano non si perde nello spazio, come tutti credono, ma viene attirato nel Nexus, una dimensione parallela, dove il tempo non esiste. Nel 2371 Jean-Luc Picard, capitano dell'Enterprise D, lo incontra e gli chiede di uscire insieme dal Nexus per recarsi su Veridian III e salvare 230 milioni di persone che altrimenti sarebbero state uccise da Soran, un El-Auriano, per poter tornare egli stesso nel Nexus. In quella dimensione parallela infatti chiunque poteva costruirsi e vivere la realt\u00e0 che voleva semplicemente immaginandola ed era perci\u00f2 un luogo di puro piacere; Kirk quindi si rifiuta di abbandonarlo perch\u00e9 l\u00ec pu\u00f2 sposarsi con Antonia, la donna che nella realt\u00e0 normale aveva respinto, rimanendo cos\u00ec in solitudine dopo il congedo. Poi, per\u00f2, si rende conto che \u00e8 una realt\u00e0 perfetta ma falsa e decide di tornare con Picard per fare di nuovo \"la differenza\". Durante la battaglia finale contro Soran, Kirk viene ferito gravemente e muore, lentamente, dicendo di essersi divertito e salutando Picard che poi lo seppellisce su Veridian III.\nAltre apparizioni.\nKirk, interpretato da Shatner, compare in un episodio della serie TV \"\" (\"Animaletti pericolosi\", quinta stagione), realizzato riutilizzando scene dell'episodio \"Animaletti pericolosi\" (\"The trouble with Tribbles\") della serie originale di Star Trek, mixate in digitale con nuove scene appositamente girate. Nell'episodio Kirk incontra, senza sapere chi sono, Benjamin Sisko, Julian Bashir, Jadzia Dax e Miles O'Brien, che, viaggiando indietro nel tempo, sventano un attentato alla sua vita progettato da Arne Darwin, una spia Klingon tornata indietro nel tempo appositamente per eliminare Kirk.\nUniverso dello specchio.\nNell'episodio della serie classica \"Specchio, specchio\" (seconda stagione) viene descritta la versione del personaggio dell'Universo dello specchio, una dimensione alternativa. In essa Kirk \u00e8 stato un fedele ufficiale dell'Impero Terrestre, che in questa realt\u00e0 esiste al posto della Federazione. Ha ottenuto il comando della nave imperiale \"ISS Enterprise\" dopo aver assassinato il precedente capitano, Christopher Pike. La prima missione di Kirk per l'Impero \u00e8 stata l'esecuzione di 5.000 coloni a Vega IX, la sua seconda missione \u00e8 stata la neutralizzazione dell'insurrezione dei Gorlan con la distruzione del loro mondo natale.\nA causa di un incidente del teletrasporto, nel 2267 viene trasferito nel nostro universo con alcuni dei suoi ufficiali mentre Kirk e suoi uomini finiscono nell'universo dello specchio. Il Kirk dello specchio viene immediatamente rinchiuso con i suoi uomini da Spock. Dopo aver tentato di farsi liberare corrompendo Spock, viene rispedito nel suo universo quando viene ricreato l'incidente al teletrasporto, permettendo a Kirk e agli altri di tornare nell'universo canonico. Non si conosce il suo destino n\u00e9 quello dei membri dell'Enterprise dello specchio.\nIl Kirk dell'universo regolare tenta di convincere lo Spock dello specchio a rendere l'impero pi\u00f9 pacifico. Nell'episodio di DS9 \"Attraverso lo specchio\", emerge che lo Spock dello specchio ha portato delle riforme nell'Impero rendendolo debole, permettendo ai Cardassiani e ai Klingon di conquistarlo facilmente.\nI reboot.\nCon il film del 2009 Star Trek presenta una linea temporale alternativa che rivela origini diverse del Capitano Kirk, l'origine del suo legame con Spock, e come i due sono finiti insieme sull'Enterprise. Il punto di divergenza tra la serie originale e il film \u00e8 il giorno della nascita di Kirk, nel 2233. Anche se i personaggi rimangono gli stessi, nel film George e Winona Kirk gli danno il nome di James Tiberius come i suoi nonni, rispettivamente materno e paterno. Nacque su una navetta espulsa dalla nave stellare USS Kelvin, sulla quale il padre rimase ucciso per un attacco del romulano . Il carattere \u00e8 inizialmente spericolato e ribelle, \"arrabbiato con il mondo\", e che successivamente matura. Kirk e Spock si scontrano all'Accademia della Flotta Stellare, ma, nel corso del film, Kirk diventa capitano dell'Enterprise. La linea temporale alternativa continua nel 2013 in \"Into Darkness - Star Trek\" e nel 2016 in \"Star Trek Beyond\".\nOnorificenze.\nKirk per le varie missioni e azioni eroiche sostenute prima, durante e dopo la famosa missione quinquennale, viene pluridecorato ricevendo i seguenti riconoscimenti e medaglie:\nRomanzi.\nWilliam Shatner insieme con Judith e Garfield Reeves-Stevens scrissero una serie di romanzi nei quali Kirk tornava in vita grazie ai Borg e viveva diverse avventure dopo gli eventi del film \"Generazioni\".\nSecondo i romanzi ispirati alla serie, Kirk ha avuto un altro figlio nel 2375, all'et\u00e0 effettiva di centoquarantadue anni, alla quale si devono per\u00f2 sottrarre settantotto anni di permanenza nel Nexus (gli eventi narrati nei romanzi non sono per convenzione parte del canone e quindi non sono collegabili agli eventi narrati nella serie TV e nei film).\nImpatto culturale.\nLa citt\u00e0 di Riverside, nello Iowa, scrisse una petizione a Gene Roddenberry e alla Paramount Pictures nel 1985 per avere il permesso di \"adottare\" Kirk, \"futuro figlio\" della loro citt\u00e0. La Paramount voleva 40.000 $ per concedere una riproduzione del busto di Kirk, e cos\u00ec la citt\u00e0 si accontent\u00f2 di costruire una grande targa e una replica dell'Enterprise (denominata \"USS Riverside\"), mentre il \"Riverside Area Community Club\" tutti gli anni organizza il \"Trek Fest\", nel giorno del compleanno di Kirk.\nKirk \u00e8 stato oggetto di diverse parodie televisive, andate in onda in vari paesi, come nel programma \"The Carol Burnett Show\", o nel \"Bernd das Brot\" su KIKA, canale televisivo tedesco, o in \"Saturday Night Live\", dove John Belushi descrisse il personaggio come il preferito delle sue parodie. Jim Carrey venne elogiato per la satira sul personaggio, in un episodio del 1992 di \"In Living Color\". Anche il comico Kevin Pollak \u00e8 noto per le sue parodie su Shatner come Capitano Kirk. Kirk \u00e8 stato menzionato anche in alcuni brani musicali, come nella versione inglese del 1984 di 99 Luftballons, di Nena, e nella canzone del 1979 \"Where's Captain Kirk?\" degli Spizzenergi.\nLa figura di Kirk \u00e8 stato commercializzata in diversi modi, come action figure, busti, tazze, T-Shirt e altro. Una maschera di Kirk per Halloween fu modificata e utilizzata come maschera per il personaggio di Michael Myers nella serie di film di Halloween. Nel 2002, la poltrona di comando del capitano Kirk della serie originale fu messa all'asta per 304.000 dollari."}
{"id": "67194", "revid": "729019", "url": "https://it.wikipedia.org/wiki?curid=67194", "title": "Reynaldo Bignone", "text": "Biografia.\nNato nel 1928 da una famiglia piccolo-borghese di origini italiane, tedesche, spagnole e francesi, appoggi\u00f2 il colpo di Stato di Jorge Rafael Videla il 24 marzo 1976 che port\u00f2 all'instaurazione del Processo di riorganizzazione nazionale in Argentina e partecip\u00f2 alla repressione attuata da Videla. Fu vice comandante della base militare di \"Campo de Mayo\" utilizzata come centro per torturare i prigionieri.\nIl 18 giugno 1982, dopo la fallita invasione delle Isole Malvine, sostitu\u00ec Leopoldo Galtieri ed il 1\u00ba luglio assunse la presidenza per un periodo di due anni con l'obiettivo di gestire una transizione democratica. Incontr\u00f2 tuttavia crescenti opposizioni e nell'ottobre del 1983 fu costretto a indire libere elezioni, che si svolsero il 10 dicembre e dalle quali usc\u00ec eletto il radicale Ra\u00fal Ricardo Alfons\u00edn (1927-2009).\nDall'ottobre del 2006 Bignone fu messo agli arresti domiciliari. Il 20 aprile 2010 venne condannato da un tribunale di Buenos Aires a 25 anni di reclusione per crimini contro l'umanit\u00e0, tra i quali 56 omicidi, sequestri e torture di prigionieri politici.. Il 5 luglio 2012 venne condannato a 15 anni di reclusione per rapimento e sottrazione di identit\u00e0 perpetrati nei confronti dei figli dei \"desaparecidos\". Insieme a lui sono stati condannati Jorge Rafael Videla (50 anni) e Jorge Eduardo Acosta, detto \"el Tigre\" (30 anni)."}
{"id": "67197", "revid": "1543377", "url": "https://it.wikipedia.org/wiki?curid=67197", "title": "Donald Knuth", "text": "Rinomato studioso di matematica (soprattutto di conoscenze che ora sono confluite nell'informatica), \u00e8 professore emerito presso la Stanford University.\nBiografia.\nKnuth (nome di origine norrena, ma pronunciato dagli anglofoni ) \u00e8 conosciuto soprattutto per essere l'autore di \"The Art of Computer Programming\" (in italiano \"L'arte della programmazione\"), un'importante monografia sugli algoritmi e la relativa analisi.\nKnuth \u00e8 appunto considerato il padre del campo di studio che studia in maniera rigorosa la parte algoritmica della teoria della complessit\u00e0 e ha dato fondamentali contributi in svariati rami dell'informatica teorica. Ha contribuito infatti con la sua analisi comparativa dei due algoritmi usati (\"first fit\" e \"best fit\") per la frammentazione esterna della memoria segmentata dei calcolatori, dimostrando che l'algoritmo \"first fit\" risulta essere migliore in termini di prestazioni complessive rispetto al \"best fit\".\n\u00c8 inoltre il creatore del sistema di composizione tipografica e del sistema per il disegno di font METAFONT.\nKnuth \u00e8 stato anche il precursore del concetto di \"literate programming\", traducibile come \"programmazione alfabetizzata\" o \"colta\", uno stile di programmazione nel quale il programma \u00e8 illustrato usando una lingua storico-naturale (per esempio, l'italiano) intervallata da stralci di codice, sovvertendo la prassi di usare solo brevi commenti al codice.\nStudi e carriera accademica.\nNato a Milwaukee, nel Wisconsin, consegu\u00ec la laurea in matematica presso il Case Institute of Technology, ora conosciuto come Case Western Reserve University. Nel 1963, sotto la supervisione di Marshal Hall, ottenne un dottorato in matematica al California Institute of Technology, dove inizi\u00f2 a lavorare come associato. Dopo aver ricevuto l'incarico di scrivere un libro sui compilatori, si dedic\u00f2 alla scrittura di quella che si sarebbe estesa a un'opera in pi\u00f9 volumi, destinata a divenire un classico dell'algoritmica, \"The Art of Computer Programming\".\nAccett\u00f2 di lavorare per la National Security Agency, attraverso la divisione di ricerca nel campo delle telecomunicazioni dell'Institute for Defense Analyses (ICA) ubicata presso il campus della Stanford University. Nel 1968 entr\u00f2 alla facolt\u00e0 presso la Stanford University. Nel 1971 Knuth fu il destinatario del primo Grace Murray Hopper Award dell'Association for Computing Machinery (ACM). Ricevette altri vari premi tra cui il Turing Award, la National Medal of Science, il John von Neumann Medal e il Premio Ky\u014dto. Dal 1992 divenne socio straniero dell'Acad\u00e9mie des sciences di Parigi e nel 2003 fu eletto alla Royal Society.\nNel 1992, Knuth si ritir\u00f2 dall'impegno regolare di ricerca e insegnamento presso la Stanford University al fine di dedicarsi all'opera \"The Art of Computer Programming\", di cui, al 2004, sono stati pubblicarti i primi 3 volumi. Knuth sta ora lavorando al quarto, di cui periodicamente pubblica fascicoli sul proprio sito web. Nel frattempo, Knuth tiene lezioni informali, poche volte all'anno, presso la Stanford University, che lui chiama \"Computer Musings\" (letteralmente, \"meditazioni assorte sui computer\").\nA riconoscimento dei suoi contributi nel campo dell'informatica, nel 1990 Knuth fu insignito con il singolare titolo accademico di \"Professore nell'arte della programmazione\", poi riveduto in \"Professore emerito nell'arte della programmazione\".\nUmorismo informatico.\nOltre che come famoso programmatore, Knuth \u00e8 conosciuto per il suo umorismo informatico:\nOltre ai suoi scritti di informatica, Knuth \u00e8 anche l'autore di \"3:16 Bible Texts Illuminated\" (1991), ISBN 0-89579-252-4, nel quale cerca di esaminare la Bibbia tramite un processo di \"campionamento casuale stratificato\", vale a dire un'analisi del capitolo terzo, versetto sedicesimo di ogni libro. Ogni verso \u00e8 accompagnato da un'interpretazione calligrafica: l'analisi \u00e8 fornita da un gruppo di calligrafici capeggiati da Hermann Zapf.\nKnuth pubblic\u00f2 il suo primo articolo \"scientifico\" su un periodico scolastico nel 1957 con il titolo \"Potrzebie Sistemi di peso e misura\". In esso, defin\u00ec le unit\u00e0 fondamentali di lunghezza con lo spessore del n. 26 della rivista \"Mad Magazine\", e denomin\u00f2 l'unit\u00e0 fondamentale di misura della forza come \"whatmeworry\" (\"chemmimporta\", l'intercalare tipico di MAD). La rivista \"MAD\" magazine acquist\u00f2 l'articolo e lo pubblic\u00f2 nel numero di giugno del 1957.\nVita privata.\nTra le passioni di Knuth vi \u00e8 anche la musica. In particolare, ama suonare l'organo a canne, di cui possiede un esemplare installato nella propria abitazione, anche se Knuth non rivendica a s\u00e9 alcun particolare talento con tale strumento. Knuth non usa pi\u00f9 l'e-mail da molti anni: dice di averla utilizzata dal 1975 fino al 1\u00ba gennaio 1990, un periodo che gli \u00e8 stato sufficiente per un'intera vita. Trova pi\u00f9 efficiente rispondere alla corrispondenza a \"lotti\" (\"batch processing\"), un giorno ogni tre mesi esamina la corrispondenza e risponde tramite posta ordinaria.\n\u00c8 sposato con Jill Knuth, che ha pubblicato un libro sulla liturgia. La coppia ha avuto due figli.\nPremio Knuth.\nAl suo nome \u00e8 intitolato il Premio Donald E. Knuth, conferito ogni anno e mezzo, dal 1996, a uno studioso che abbia dato contributi di rilievo ai fondamenti dell'informatica."}
{"id": "67198", "revid": "1446238", "url": "https://it.wikipedia.org/wiki?curid=67198", "title": "Dipartimenti della Francia", "text": "I dipartimenti della Francia sono la suddivisione territoriale di secondo livello del Paese, dopo le regioni, e sono 101, di cui 96 metropolitani e 5 d'oltremare (DROM, \"D\u00e9partements et r\u00e9gions d'Outre-Mer\"). Ad essi si aggiunge poi la metropoli di Lione, alla quale \u00e8 attribuito uno status particolare.\nCaratteristiche generali.\nIl dipartimento \u00e8 amministrato dal consiglio dipartimentale (\"conseil d\u00e9partemental\"), eletto ogni sei anni per suffragio universale. Il presidente del consiglio detiene il potere esecutivo del dipartimento. In ogni dipartimento \u00e8 presente un prefetto (\"pr\u00e9fet\") nominato dal presidente della repubblica con il ruolo di rappresentare il governo centrale francese. Prima della riforma costituzionale del 1982 il prefetto deteneva il potere esecutivo. Il prefetto \u00e8 assistito da uno o pi\u00f9 sub-prefetti (\"sous-pr\u00e9fet\") in base al numero di sub-dipartimenti presenti all'interno del dipartimento.\nCinque dei 101 dipartimenti sfuggono a tale schema: l\u2019Alta Corsica e la Corsica del Sud che hanno solo uffici statali avendo trasferito i loro poteri alla regione, la Martinica e la Guyana francese dove la regione esercita anche le funzioni dipartimentali, e Parigi dove lo stesso fa il comune.\nNumerazione.\nI dipartimenti sono numerati per ordine alfabetico del nome, tranne il Territorio di Belfort, i dipartimenti della regione parigina e i dipartimenti d'oltremare. I numeri dei dipartimenti fanno parte della vita quotidiana, poich\u00e9 sono presenti sulle targhe dei veicoli, nei codici postali e nei numeri della sicurezza sociale.\nI dipartimenti metropolitani erano numerati in origine in ordine alfabetico, fino ai cambiamenti di denominazione e alla suddivisione dell'\u00cele-de-France nel 1964 (effettivi dal 1965).\nIn seguito alla suddivisione del dipartimento della Corsica (a cui era attribuito il numero 20) in due nuovi dipartimenti, avvenuta nel 1976, la Corsica del Sud (\"Corse-du-Sud\") e l'Alta Corsica (\"Haute-Corse\") hanno ricevuto nuovi codici, rispettivamente 2A e 2B. Questi nuovi codici compaiono sulle targhe automobilistiche e sui numeri della sicurezza sociale (solo per le persone nate dopo la suddivisione), mentre il vecchio codice continua a essere utilizzato nel codice postale e nei numeri della sicurezza sociale delle persone nate prima del 1976.\nCodici numerici nelle targhe dei veicoli delle \"COM\" e \"TOM\".\nIn concomitanza con l'entrata in vigore del sistema di numerazione \"SIV\", dal 15 aprile 2009 vengono utilizzati in tutte le targhe d'immatricolazione emesse nelle collettivit\u00e0 e nell'unico territorio d'oltremare (le Terre australi e antartiche francesi) i seguenti codici numerici, posizionati nella banda blu a destra:\nOrigine dei nomi.\nI nomi dei dipartimenti non furono assegnati secondo criteri storici - nell'intento centralista di cancellare ogni coscienza di particolarit\u00e0 etnica delle zone periferiche, ma anche per evitare ogni riferimento all'Antico Regime - e per questo motivo si scelsero denominazioni soprattutto geografiche. Vi sono per\u00f2 delle eccezioni, rappresentate ad esempio dalla zona savoiarda, che venne acquisita solo nel 1860, circa un secolo dopo la Rivoluzione francese.\nEvoluzione istituzionale dei dipartimenti.\nL'organizzazione originale del 1790 fu rimaneggiata gi\u00e0 a partire dal 1795, con la soppressione dei distretti e la creazione dei comuni (\"municipalit\u00e9\") e dei cantoni. L'amministrazione si concentrava interamente nei capoluoghi dei cantoni, mentre i comuni (\"commune\") perdono ogni autonomia.\nIl 17 febbraio 1800 (legge del 28 Piovoso dell'anno VIII del calendario repubblicano), questa organizzazione fu ulteriormente modificata. I dipartimenti furono suddivisi in circoscrizioni (\"arrondissement\", che sostituivano i distretti, ma erano rispetto a questi in numero minore e dunque con maggiore estensione), cantoni (ugualmente meno numerosi e pi\u00f9 estesi che quelli del 1790) e comuni (\"commune\"). Comparvero anche le prefetture e sotto-prefetture, con i prefetti e il consiglio di prefettura, ed anche i Consigli generali. La Monarchia di luglio riconoscer\u00e0 loro ugualmente personalit\u00e0 giuridica.\nA parte la legge del 10 agosto del 1871, che creer\u00e0 la Commissione dipartimentale e istituir\u00e0 l'elezione del Consiglio generale a suffragio universale con i cantoni come collegi elettorali di un sistema maggioritario uninominale a doppio turno, l'organizzazione dei dipartimenti rester\u00e0 invariata fino al 1982, quando viene votata la legge sul decentramento, che precisa il campo di competenza dei dipartimenti e assicura loro un maggior peso nella vita economica nazionale.\nInfine la legge del 2 marzo 1985 trasferisce il potere esecutivo locale, fino a quel momento esercitato dal prefetto, al presidente del Consiglio Generale."}
{"id": "67202", "revid": "1658", "url": "https://it.wikipedia.org/wiki?curid=67202", "title": "Leipzig", "text": ""}
{"id": "67205", "revid": "1714743", "url": "https://it.wikipedia.org/wiki?curid=67205", "title": "Edoardo il Vecchio", "text": "Edoardo stabil\u00ec la corte a Winchester, antica capitale del Regno del Wessex. Nel 917 prese le Midlands orientali e il Regno dell'Anglia Orientale ai Dani e l'anno dopo prese il comando del Regno di Mercia alla morte della sorella Ethelfleda. Quasi tutti i documenti si riferiscono a lui come \"Anglorum Saxonum rex\", secondo a portare questo titolo dopo il padre che lo aveva creato. Le cronache dell'epoca sembrano suggerire che tutta l'Inghilterra accett\u00f2 Edoardo come re, ma il fatto che York continuasse a battere una propria moneta fa pensare che il suo predominio nella Northumbria, una regione ad influenza vichinga, non fosse ben radicato. L'eponimo \"il Vecchio\" venne usato per la prima volta da Wulfstan il Cantore nella \"Vita di St \u00c6thelwold\" per distinguerlo da Edoardo il Martire.\nLa dura ascesa al trono.\nEdoardo il Vecchio nacque attorno all'874 secondogenito, e primo maschio, di Alfredo il Grande ed Ealhswith di origini merciane. La data di nascita \u00e8 approssimativa, sappiamo che i suoi genitori si sposarono nell'868 e che la sorella Ethelfleda nacque poco dopo visto che si spos\u00f2 nell'883. Edoardo nacque probabilmente nel decennio dell'870, pi\u00f9 probabilmente fra l'874 e l'877.\nIl cronista e vescovo Asser scrisse che Edoardo venne educato a corte insieme alla sorella Elfrida del Wessex, mentre un'altra sorella \u00c6thelgifu era stata destinata alla chiesa gi\u00e0 da quando era bambina, era del resto costume comune del tempo che una famiglia \"donasse\" un figlio alla Chiesa, e divenne poi badessa dell'abbazia di Shaftesbury. Anche l'altro fratello \u00c6thelweard ricevette un'educazione che pareva orientata a una futura vita da religioso e anche se alcune fonti vogliono che abbia avuto dei figli la questione \u00e8 fumosa.\nLa prima apparizione di Edoardo nelle fonti \u00e8 dell'892 quando appare in un documento che donava delle terre a North Newton, presso Pewsey all'Ealdorman \u00c6thelhelm chiamato \"filius regius\". Per quanto Edoardo fosse il figlio maggiore la sua successione non era scontata, per parte del decennio dell'890 i pi\u00f9 probabili candidati erano i suoi cugini Aethelwald ed \u00c6thelhelm figli del fratello maggiore, nonch\u00e9 predecessore di Alfredo, Etelredo del Wessex. Nello stesso decennio il secondo scompare dai documenti, probabilmente perch\u00e9 perito, mentre Aethelwald compare quale firmatario sempre prima di Edoardo e l'ordine di firma era relativo allo status, maggiore lo status prima si firmava, del resto egli era di una decina d'anni circa pi\u00f9 vecchio di Edoardo e la sua et\u00e0 ed esperienza avrebbero potuto dargli grande vantaggio. Del resto mentre la madre di Edoardo non venne mai incoronata o chiamata regina, la moglie di Etelredo, Wulfthryth del Wessex aveva avuto il titolo di \"regina\".\nQuando Alfredo mor\u00ec nell'899 Aethelwald si sollev\u00f2 dando luogo all'omonima ribellione, riusc\u00ec a prendere Wimborne Minster, dov'era sepolto il padre e Christchurch. Edoardo si diresse verso Badbury e chiese al cugino di scontrarsi in battaglia, questi non volle per\u00f2 lasciare Wimborne e quando sembr\u00f2 che Edoardo la dovesse attaccare questi raggiunse i dani in Northumbria dove si proclam\u00f2 re. Nemmeno Edoardo perse tempo, il 9 giugno si fece a sua volta incoronare, forse a Kingston upon Thames.\nL'anno dopo Aethelwald raggiunse l'Essex e incoraggi\u00f2 l'Anglia Orientale ad insorgere e l'anno dopo prese di mira la Mercia e il Wessex del nord, Edoardo ricambi\u00f2 saccheggiando l'Anglia Orientale, ma quando ordin\u00f2 la ritirata gli uomini del Kent disubbidirono e si trovarono faccia a faccia con i Dani. Quel che ne risult\u00f2 fu la Battaglia di Holme del 13 dicembre 902. La vittoria and\u00f2 ai ribelli, ma Aethelwald mor\u00ec insieme a un certo Eohric, probabilmente un sovrano locale.\nI rapporti di Edoardo con il nord furono a lungo piuttosto problematici, \u00e8 sempre la Cronaca anglosassone a dire che la pace con la Northumbria e l'Anglia Orientale venne fatta per \"necessit\u00e0\", si menziona anche il fatto che Chester venne riconquistata nel 907, termine che fa supporre una battaglia.\nNel 909 Edoardo saccheggi\u00f2 la Northumbria che l'anno dopo rispose attaccando la Mercia: in quell'occasione venne combattuta la Battaglia di Tettenhall che vide la decisiva vittoria dei Merciani e degli uomini di Edoardo. Da quella volta i dani non si spinsero pi\u00f9 a sud dell'Humber. \nAllo scopo di tenere i dani sotto controllo, Edoardo ordin\u00f2 la costruzione di diverse Burh (citt\u00e0 fortificate) a Hertford, Witham, Bridgnorth, Tamworth, Stafford, Eddisbury e Warwick\nL'ampliamento del territorio.\nEdoardo and\u00f2 oltre le conquiste militari del padre, riportando il Danelaw sotto controllo sassone e regnando in Mercia dal 918, dopo la morte della sorella Ethelfleda. In realt\u00e0 la sorella aveva designato come erede la figlia Aelfwynn, ma Edoardo la depose portando la Mercia sotto il suo diretto controllo. Egli aveva gi\u00e0 preso sia Londra che Oxford e le terre nei dintorni dell'Oxfordshire e del Middlesex gi\u00e0 diversi anni prima. Entro il 918 sia gli uomini del Nord che gli scozzesi lo avevano riconosciuto quale \"padre e re\" cosa che permise al suo successore di vantare la sovranit\u00e0 su tutte le terre conquistate da Edoardo. \nEgli riform\u00f2 anche l'organizzazione clericale del Wessex istituendo nuove sedi vescovili fra cui quelle di Wells e Crediton. A parte questi, non vi sono particolari segni che attestino la religiosit\u00e0 di Edoardo; anzi il Papa lo redargu\u00ec perch\u00e9 prestasse maggiori attenzioni alle proprie responsabilit\u00e0 religiose. \nFra il 919 e il 924 Edoardo divise in contee l'ovest delle Midlands senza curarsi delle tradizioni locali o dei confini tribali: ne scatur\u00ec una sollevazione che lo port\u00f2 alla morte mentre combatteva i ribelli presso Farndon il 17 luglio 924. Venne sepolto presso l'abbazia di New Minster che lui stesso aveva fondato quasi venticinque anni prima a Winchester. Dopo la Conquista normanna dell'Inghilterra l'abbazia venne rimpiazzata con quella di Hyde e il corpo di Edoardo venne ivi traslato.\nMatrimoni e figli.\nEdoardo ebbe circa quattordici figli dai suoi tre matrimoni (contratti con Ecgwynn, Elfleda ed Edgiva)\nSua figlia, Eadgifu spos\u00f2 Carlo III di Francia, ed ebbe un figlio che divenne re Luigi IV di Francia.\nDalla prima moglie Ecgwynn, su cui esistono informazioni contrastanti - tutte posteriori alla Conquista - ebbe:\nDell'899 \u00e8 il secondo matrimonio con Elfleda da cui ebbe:\nIl terzo matrimonio, avvenuto attorno al 919 con Edgiva di Kent da cui ebbe:"}
{"id": "67207", "revid": "400694", "url": "https://it.wikipedia.org/wiki?curid=67207", "title": "Leonard McCoy", "text": "Leonard Henry McCoy, soprannominato amichevolmente Bones (da \"(saw)bones\", \"(sega)ossa\", in riferimento alla professione medica), \u00e8 un personaggio del franchise di fantascienza \"Star Trek\". McCoy \u00e8 il medico di bordo dell'astronave Enterprise che, con il suo temperamento passionale, costituisce la controparte umana del logico Spock. \u00c8 stato interpretato da DeForest Kelley nella serie classica e nei primi sei film derivati dalla serie e da Karl Urban nell'undicesimo, dodicesimo e tredicesimo film.\nBiografia del personaggio.\nI primi anni.\nSebbene non siano note direttamente informazioni sulla vita di McCoy, i produttori e gli sceneggiatori della serie classica avevano previsto delle informazioni biografiche per caratterizzare il dottore. Si suppone che sia nato il 20 gennaio 2218 in Georgia e che abbia frequentato l'Universit\u00e0 del Mississippi tra il 2245 e il 2249. Ha svolto la specializzazione medica tra il 2249 e il 2253.\nUna storia scritta da D.C. Fontana, che tuttavia non fu usata nella serie, raccontava che McCoy si fosse sposato appena prima di ottenere la specializzazione in medicina. Dopo aver iniziato un'attivit\u00e0 da medico privato ha avuto una figlia da sua moglie. Successivamente ha divorziato dalla donna e ha combattuto una causa legale per ottenere l'affidamento della figlia. Dopo aver perso la causa legale, ha chiuso lo studio medico e si \u00e8 arruolato nella Flotta Stellare per fuggire dal dolore prodotto dalla perdita della sua famiglia. Sebbene non sia stata descritta dell'universo di Star Trek, questa parte della vita di McCoy viene usualmente considerata come parte integrante della sua biografia.\nLe uniche informazioni ufficiali disponibili su McCoy raccontano comunque che ha avuto una relazione romantica con l'atleta Emony Dax quando era studente universitario e che ha effettuato l'eutanasia a suo padre (evento riferito nel film \"Star Trek V - L'ultima frontiera\").\nArruolamento.\nDopo essere entrato nella Flotta Stellare, come medico McCoy non dovette frequentare l'Accademia della Flotta e fu promosso al grado di tenente. Le sue assegnazioni non sono chiare ma nel 2265 \u00e8 stato promosso al grado tenente comandante e assegnato come osservatore medico sul pianeta Capella. L'incarico era superfluo, dato che gli abitanti del pianeta vivevano in una societ\u00e0 tribale dominata dalla superstizione dove le sue competenze professionali non erano richieste.\nEnterprise.\nNel 2266 Leonard McCoy venne nominato ufficiale medico sull'USS Enterprise NCC-1701 sotto il comando del capitano James T. Kirk per rimpiazzare il dottore Mark Piper (nelle storie non ufficiali si specula che McCoy fosse stato assegnato fin dall'inizio all'Enterprise, ma che avesse preso una licenza per motivi personali e che quindi il medico Mark Piper lo stesse solo sostituendo).\nDurante la missione gli viene diagnosticata una malattia sempre letale, la xenopolycithemia, ma grazie al signor Spock trova la cura alla sua malattia sul pianeta Yonada. McCoy lavora fino al 2269 sull'Enterprise ed alla fine della missione quinquennale si suppone che sia stato promosso comandante. Si ritira dalla flotta nel 2269 per intraprendere la professione privata di medico.\nNel 2271 viene richiamato in servizio, come altri membri dell'equipaggio dell'Enterprise originale, per affrontare la crisi V'ger (nel primo film), un reintegro che egli accetta suo malgrado, convinto di aver concluso con le missioni spaziali, ed in seguito ha preso parte alla seconda missione quinquennale come Ufficiale Medico sotto il comando di Kirk fino al 2276. La sua assegnazione nella decade del 2270 \u00e8 sconosciuta, ma nel 2282 egli \u00e8 istruttore medico all'Accademia della Flotta Stellare.\nNel 2286 Leonard McCoy viene assegnato come ufficiale medico alla seconda Enterprise (NCC-1701A). Ha mantenuto tale ruolo fino al 2293, anno in cui la nave viene posta in disarmo. I fan di Star Trek hanno ipotizzato che sia stato quindi promosso al grado di capitano nel 2295 e altre speculazioni indicano che McCoy sia stato promosso alla direzione della Scuola Medica della Federazione.\nUltime notizie.\nAll'inizio del XXIV secolo, Leonard McCoy ha raggiunto il grado di ammiraglio e si \u00e8 pensionato dalla Flotta Stellare. \u00c8 riapparso durante l'episodio \"\", il primo episodio di \"Star Trek - The Next Generation\". In questo episodio Data lo accompagna per una visita lungo i corridoi della nuova Enterprise (NCC-1701-D); in tale occasione apprendiamo che McCoy ha 137 anni. Durante la discussione con Data, McCoy dice: \"Non hai le orecchie a punta, ma da come parli, direi che sei un Vulcaniano?\" Data replica: \"No, signore, io sono un androide\". Il dottore risponde: \"Pi\u00f9 o meno siamo l\u00ec\". \nMcCoy non fa altre apparizioni nella serie \"The Next Generation\" o nelle serie successive; \u00e8 apparso brevemente in \"Star Trek - Deep Space Nine\" nell'episodio \"Animaletti Pericolosi\" (stagione 5), ma tale apparizione \u00e8 stata ottenuta montando spezzoni di un episodio della serie classica. McCoy \u00e8 apparso anche in numerosi libri legati alla \"Next Generation\".\nMalgrado l'attore che lo interpretava, DeForest Kelley, sia deceduto nel giugno del 1999, il personaggio \u00e8 riapparso a partire dal 2004 in una serie girata dai fan, \"\", che ripropone il seguito della serie classica, dove \u00e8 stato interpretato da John Kelley.\nNell'undicesimo film, \"Star Trek\" del 2009, e nei successivi \"Into Darkness - Star Trek\" (2013) e Star Trek Beyond (2016), il dottor McCoy \u00e8 interpretato da Karl Urban."}
{"id": "67213", "revid": "1783371", "url": "https://it.wikipedia.org/wiki?curid=67213", "title": "Danelaw", "text": "Il Danelaw (noto anche come Danelagh; in antico inglese \"Dena lagu\"; in danese \"Danelagen\") era un'area dell'Inghilterra sotto il controllo amministrativo dei Vichinghi (o Dani) a partire dalla fine del IX secolo. Il termine viene usato anche per descrivere l'insieme di termini e definizioni legali concordate tra Alfredo il Grande e il vichingo Guthrum, che vennero stilate in accordi come il Trattato di Wedmore, che stabil\u00ec un \"modus vivendi\" tra gli anglosassoni e gli invasori vichinghi.\nGeografia del Danelaw.\nL'area occupata dal Danelaw era all'incirca quella a nord della linea che congiunge Londra con il fiume Mersey. Cinque citt\u00e0 fortificate divennero di particolare importanza nel Danelaw: Leicester, Lincoln, Nottingham, Stamford e Derby. Questi capisaldi divennero noti come i \"Five Boroughs\" (Cinque municipalit\u00e0). \"Borough\" deriva dal termine anglo-sassone \"burg\", che significa \"citt\u00e0 fortificata\".\nStoria del Danelaw.\nA partire dal IX secolo, ondate di vichinghi assalirono le coste delle isole britanniche, e furono seguiti da una successione di coloni, che portavano con loro una cultura e tradizioni spiccatamente differenti da quelle della prevalente societ\u00e0 anglo-sassone. Queste enclavi si espansero rapidamente, e presto i guerrieri vichinghi stabilirono il controllo su aree di tale estensione che potevano ragionevolmente essere descritte come regni.\nLe ragioni per queste ondate immigratorie sono complesse e legate alla situazione politica della Scandinavia dell'epoca; inoltre, queste avvennero in un periodo in cui le forze vichinghe stavano stabilendo la loro presenza nelle Ebridi, nelle Orcadi, nelle isole F\u00e6r \u00d8er, in Islanda, in Russia, Bielorussia ed Ucraina (si veda Rus' di Kiev).\nIl Danelaw venne fondato formalmente come risultato del Trattato di Wedmore, alla fine del IX secolo, dopo che Alfredo il Grande aveva sconfitto il vichingo Guthrum nella Battaglia di Ethandun. Il Danelaw rappresent\u00f2 un consolidamento del potere per Alfredo; la susseguente conversione di Guthrum alla Cristianit\u00e0 sottoline\u00f2 l'importanza ideologica di questo spostamento nell'equilibrio di potere.\nIl Danelaw venne gradualmente eroso dalle incursioni Anglosassoni negli anni seguenti.\nConcetti legali del Danelaw.\nIl Danelaw fu un fattore importante nella fondazione di una pace civile tra le comunit\u00e0 confinanti anglo-sassoni e vichinghe. Esso stabiliva, ad esempio, equivalenze nelle aree di contenzioso legale, come l'ammontare delle riparazioni che potevano essere pagabili con un \"riscatto\".\nMolti dei concetti legali erano altamente compatibili; ad esempio il \"wapentake\" vichingo, lo standard usato per la divisione della terra nel Danelaw, era effettivamente intercambiabile con l\"'hundred\" anglo-sassone.\nImpatto duraturo del Danelaw.\nL'influenza di questo periodo di insediamenti scandinavi pu\u00f2 ancora essere visto nel nord dell'Inghilterra e nelle Midland Orientali, soprattutto nel nome dei luoghi: soprattutto quelli che finiscono per \"by\" o \"thorp\".\nIl norreno e l'antico inglese erano ancora mutuamente comprensibili, e la lingua mista del Danelaw provoc\u00f2 l'incorporazione di molte parole nella lingua inglese, compreso lo stesso termine \"law\" (\"legge\"). Molte parole dell'antico norvegese sopravvivono ancora nei dialetti dell'Inghilterra nord-orientale.\nQuattro dei cinque \"boroughs\" divennero capoluoghi di contea: Leicestershire, Lincolnshire, Nottinghamshire e Derbyshire. Stamford non riusc\u00ec ad ottenere tale status, forse a causa del vicino territorio anomalo del Rutland.\nSiti archeologici importanti legati al Danelaw.\nI principali siti archeologici che portano testimonianze del Danelaw sono pochi, ma forse il pi\u00f9 famoso \u00e8 quello di York, che deriva il suo nome dall'antico norvegese, \"Regno di J\u00f3rv\u00edk\". Altri siti comprendono il sito crematorio di Ingoldsby."}
{"id": "67215", "revid": "345405", "url": "https://it.wikipedia.org/wiki?curid=67215", "title": "Giovanni Battista", "text": "Tra le personalit\u00e0 pi\u00f9 importanti dei Vangeli, venerato da tutte le Chiese cristiane e considerato santo da tutte quelle che ammettono il culto dei santi, la sua vita e predicazione sono costantemente intrecciate con l'opera di Ges\u00f9 Cristo; insieme a quest'ultimo, Giovanni Battista \u00e8 menzionato cinque volte nel Corano col nome di \"Yahy\u0101 b. Zakariyy\u0101\", come uno dei massimi profeti che precedettero Maometto; nella religione dei Mandei, con il nome di \"Iahia Iuhana\", viene considerato il pi\u00f9 grande di tutti i profeti.\nIntorno alla sua figura sono cresciute numerose credenze popolari. Giovanni Battista ha un posto di rilievo anche nel calendario della Massoneria.\nBiografia.\nNascita.\nFonte principale sulla vita e la figura del Battista sono i Vangeli. Essi affermano che fu concepito da Elisabetta, sposa di Zaccaria, quando i due sposi erano in tarda et\u00e0. In modo simile, un angelo aveva preannunciato ad Abramo la nascita di Isacco quando il patriarca era in tarda et\u00e0.\nL'annuncio viene dato dapprima a Zaccaria () e poi a Maria.\nSignificativamente, Zaccaria riceve l'annuncio mentre si trova nel Tempio di Gerusalemme innanzi all'altare del Signore, dopo aver terminato il proprio servizio sacerdotale. Al sommo sacerdote levita della classe di Ab\u00eca () l'angelo preannuncia la nascita di un uomo giusto, immune dal vizio del bere, che avrebbe svolto la duplice missione di riunire gli Israeliti intorno al loro Signore e di riavvicinare i figli ai loro padri, superando la durezza dei cuori dei padri e riportando i figli alla sapienza davidica dei giusti patriarchi. I figli sono definiti \"ribelli\", epiteto riservato anche a Satana, e sono contrapposti a Giovanni, che riconobbe la divinit\u00e0 di Ges\u00f9 fin dal grembo materno.\nL'angelo assimila Giovanni al profeta Elia, che ebbe il privilegio di manifestarsi insieme a Mos\u00e8 e a Ges\u00f9 nel monte Tabor. Le parole riservate da san Gabriele a Giovanni non sono meno celebrative di quelle di Ges\u00f9, poich\u00e9 nessun altro uomo nominato nell'intera Bibbia fu mai paragonato a Mos\u00e8 o Elia.\nCome Elia, Giovanni \u00e8 colmato di Spirito Santo e dei suoi carismi, oltrech\u00e9 della forza necessaria a riunire le famiglie al loro interno e poi le Dodici di Trib\u00f9 intorno al re d'Israele. Il legame col sacerdozio levitico \u00e8 quindi duplice: al sommo sacerdote Zaccaria, nel pieno espletamento delle sue funzioni nel Tempio, viene profetizzata la nascita di un nuovo sommo sacerdote che con sant'Elia avrebbe condiviso il fine di convertire Israele e i necessari doni dello Spirito Santo e della forza.\nDiversamente dagli apostoli e come Ges\u00f9, la sua missione divina sulla terra non segue ad una chiamata in et\u00e0 adulta, bens\u00ec \u00e8 nota alla famiglia fin dalla nascita ed \u00e8 implicita nel suo nome.\nGiovanni non \u00e8 presente alla discesa dello Spirito Santo nella solennit\u00e0 di Pentecoste perch\u00e9 \u00e8 (morto rif. Matteo 14:1-2) colmo di Spirito Santo \"fin dal seno di sua madre\" (), in modo simile alla Vergine che ne fu colmata nel momento del suo assenso, all'Annunciazione. La presenza dello Spirito Santo nell'infante Giovanni si manifesta nel sussulto in grembo che indica il riconoscimento di Ges\u00f9 come Dio.\nL'arcangelo Gabriele rivela a quest'ultima che la parente Elisabetta, che tutti dicevano sterile, era al sesto mese di gestazione; quando questa and\u00f2 a visitare Elisabetta, il nascituro balz\u00f2 di gioia nel ventre materno. Per aver conosciuto direttamente Ges\u00f9 e per averne annunciato l'arrivo ancor prima che questi nascesse, Giovanni \u00e8 ricordato come \"il Precursore\" o \"il pi\u00f9 grande dei profeti\".\nSe i vangeli canonici non fanno alcuna menzione n\u00e9 dei genitori di Elisabetta n\u00e9 di quelli di Maria, una tradizione secolare e, col precetto di Papa Gregorio XIII (1584), la Chiesa cattolica in modo ufficiale, venerano sant'Anna come madre di Maria; Esmer\u00eca, madre di Elisabetta, al contrario, non \u00e8 stata dichiarata santa e solo Elisabetta \u00e8 presente nel calendario della Chiesa cattolica e ortodossa. Il \"Vangelo di Luca\" dice genericamente che Maria ed Elisabetta \"sono parenti\" (Lc 1,36). In questo senso, si pronuncia anche il \"Catechismo di Pio X\" (Parte II, art. 83).\nLa Chiesa Ortodossa, invece, venera Elisabetta e Maria come figlie di sorelle (Esmer\u00eca ed Anna), e quindi Giovanni Battista come cugino di secondo grado di Ges\u00f9.\nSeguendo la legge ebraica, Giovanni venne circonciso esattamente otto giorni dopo il parto (Lc 1, 57-60). La legge ebraica prevedeva anche che il padre scegliesse un patronimico (Zaccaria stesso, oppure un antenato del ramo paterno e maschio) e la futura promessa sposa del figlio, ma i genitori per il nome seguono le indicazioni dell'annunciazione. Giovanni poi non si spos\u00f2 sia secondo i Vangeli che secondo la tradizione, per seguire il compito che gli era stato affidato.\nLuca lo colloca in un quadro storico ben preciso, riportando nomi, casato e cariche dei protagonisti politici di quel tempo (\"Vangelo secondo Luca\" ), riconducibile al periodo corrispondente agli anni 27 e 28 dopo Cristo, quindicesimo annon dell'impero di Tiberio.\nIn occasione della Visitazione di Maria Elisabetta sarebbe stata nel sesto mese di gravidanza; questo ha permesso di fissare la nascita di Giovanni tre mesi dopo il concepimento di Ges\u00f9 e dunque sei mesi prima della sua nascita, assumendo per ipotesi una probabile ancora non definitiva datazione del Natale nel mese di dicembre, non dimostrata ma nemmeno incompatibile con l'indicazione del turno sacerdotale di Zaccaria al Tempio.\nCi si domanda quindi se la successione delle classi fosse ininterrotta, indipendentemente dal sopraggiungere dell'anno nuovo, provocando un continuo sfasamento rispetto all'anno precedente, o se ogni anno, ad un determinato punto, l'ordine delle classi sacerdotali ripartisse dal principio, con la prima classe (\"Jehoiarib\"); le testimonianze talmudiche in proposito non sono univoche.\nPredicazione e battesimo di Ges\u00f9.\nGiovanni and\u00f2 a vivere nel deserto, conducendo una vita di penitenza e di preghiera, secondo la tradizione ebraica del voto di nazireato: \"Giovanni portava un vestito di peli di dromedario e una cintura di pelle attorno ai fianchi; il suo cibo erano locuste e miele selvatico\" (\"Vangelo secondo Marco\" ). Nei Vangeli \u00e8 definito \"voce di uno che grida nel deserto\" (in latino: \"vox clamantis in deserto\"). La profezia dell'Antico Testamento riferita a Giovanni Battista viene erroneamente attribuita, dal \"Vangelo secondo Marco\", al solo Isaia: \"Come \u00e8 scritto nel profeta Isaia: Ecco, io mando il mio messaggero davanti a te, egli ti preparer\u00e0 la strada. Voce di uno che grida nel deserto: preparate la strada del Signore, raddrizzate i suoi sentieri\"; in realt\u00e0, questo brano risulta essere la fusione di due diverse profezie di Malachia (\"Ecco, io mander\u00f2 un mio messaggero a preparare la via davanti a me e subito entrer\u00e0 nel suo tempio il Signore, che voi cercate; l'angelo dell'alleanza, che voi sospirate, ecco viene, dice il Signore degli eserciti.\") e di Isaia (\u00abUna voce grida: \"Nel deserto preparate la via al Signore, appianate nella steppa la strada per il nostro Dio.\"\u00bb). Qualche copista, nei primi secoli, tent\u00f2 anche di sanare l'incongruenza nel passo del \"Vangelo secondo Marco\", mutando la formula introduttiva da \"Come \u00e8 scritto nel profeta Isaia\" nella pi\u00f9 generica \"Come \u00e8 scritto nei profeti\". Il \"Vangelo secondo Matteo\" - posteriore a quello di Marco, che us\u00f2 anche come fonte - riporta invece correttamente la citazione: \"Egli \u00e8 colui che fu annunziato dal profeta Isaia quando disse: Voce di uno che grida nel deserto: Preparate la via del Signore, raddrizzate i suoi sentieri!\".\nGiovanni dichiar\u00f2 pi\u00f9 volte di riconoscere Ges\u00f9 come il Messia annunciato dai profeti, ma il momento culminante fu quello in cui Ges\u00f9 stesso volle essere battezzato da lui nelle acque del Giordano; in tale occasione Giovanni addit\u00f2 Ges\u00f9 ai suoi seguaci come: Nello stesso tempo, dal cielo si ode una voce: che afferma che Ges\u00f9 Cristo \u00e8 Dio, e il Messia. Giovanni sottoline\u00f2 la propria filiazione spirituale affermando: \nIl \"Vangelo secondo Giovanni\" si discosta dai sinottici riguardo alla figura di Giovanni Battista, che secondo il suo resoconto sembra non conoscere Ges\u00f9, all'opposto del \"Vangelo secondo Luca\" che li presenta come parenti; inoltre, secondo il Vangelo di Marco - quando Ges\u00f9 si rec\u00f2 in Galilea a predicare dopo il battesimo - Giovanni Battista era in prigione, mentre invece secondo il \"Vangelo di Giovanni\" in quel momento il Battista non era ancora stato imprigionato. Infine, subito dopo il battesimo da parte di Giovanni Battista, Ges\u00f9 - secondo i sinottici - and\u00f2 nel deserto per quaranta giorni dove il diavolo lo sottopose alle tentazioni; nel \"Vangelo di Giovanni\", invece, tale episodio \u00e8 completamente assente e tale vangelo precisa in modo esplicito che Ges\u00f9 - ancora il giorno successivo al proprio battesimo - viene visto dallo stesso Giovanni Battista presso il Giordano e si recher\u00e0 tre giorni dopo a Cana, in Galilea, a una festa di nozze dove inizier\u00e0 il suo ministero.\nSecondo alcune ricerche del Novecento, Giovanni Battista sarebbe stato anche il fondatore di una comunit\u00e0 battista che fu all'origine di alcuni movimenti religiosi del I secolo come la comunit\u00e0 cristiana fondata da Ges\u00f9 di Nazareth e le comunit\u00e0 gnostiche samaritane fondate da Dositeo, Simone Mago e Menandro\nSi discute tuttora sui possibili rapporti fra il Battista e la comunit\u00e0 giudaica degli Esseni, che vivevano in comunit\u00e0 monastiche nel deserto, aspettavano l'avvento del Messia e praticavano il battesimo come rito di purificazione. La novit\u00e0 del battesimo di Giovanni, rispetto alle abluzioni di tipo rituale che gi\u00e0 si conoscevano nella tradizione giudaica, consisteva nel preciso impegno di \"conversione\", da parte di coloro che andavano a farsi battezzare da lui.\nSecondo alcuni vangeli apocrifi, in seguito alla morte della madre si sarebbe recato nel deserto dove fu ispirato dagli angeli e uomini sapienti per la sua futura missione.\nScuola \"separata\" dei discepoli del Battista.\nLa polemica fra discepoli del Battista e di Ges\u00f9 () sembra trasparire dai Vangeli nel passaggio in cui lo stesso Battista, pur convinto del carisma profetico di Ges\u00f9, non rimase altrettanto convinto della sua messianicit\u00e0, tanto che, mentre era recluso nel carcere di Macheronte, invi\u00f2 alcuni dei suoi pi\u00f9 fidati discepoli a domandargli per suo conto se fosse Lui quello che doveva venire \"o se si dovesse aspettare che venisse un altro Messia ancora\" (\"Vangelo secondo Matteo\", ). \nQuesta replica \u00e8 rilevante poich\u00e9 si basa, tramite esplicite citazioni, sui criteri di discernimento messianico indicati agli ebrei da Isaia (si vedano i versetti ).\nGes\u00f9 annuncia e decreta:\nRispetto per\u00f2 alla profezia dell'Antico Testamento, Egli aggiunge la guarigione dei lebbrosi e, soprattutto, sostituisce \"la libert\u00e0 degli schiavi e la liberazione dei prigionieri\" con la risurrezione dei morti, avvisaglia d'una salvezza procrastinata \"post mortem\", escatologicamente. Tant'\u00e8 che, infatti, il Battista muore decapitato per ordine di Erode.\nSta di fatto che Giovanni, dopo aver visto la manifestazione dello Spirito su Ges\u00f9 () e avere udito la Voce del Padre che parlava di Ges\u00f9 come dell'eletto (), decise di non sciogliere la sua scuola e di non seguire Ges\u00f9 come uno dei suoi discepoli. Continu\u00f2 invece la sua missione e si spinse a condannare il matrimonio tra Erode ed Erodiade, divorziatasi da Filippo (), i quali lo fecero incarcerare e decapitare. \u00abDopo che il Battista fu giustiziato si form\u00f2 un gruppo che invocava il suo nome e arriv\u00f2 persino a identificarlo con il Messia, tramutandosi cos\u00ec in un rivale del cristianesimo nascente.\u00bb\nViceversa \u00e8 Ges\u00f9 stesso a dichiarare beato chi non si scandalizza di Lui (). Ed \u00e8 sempre Lui che definisce il Battista, pur essendo il pi\u00f9 grande tra i nati di donna (in quanto a carismi ricevuti dall'infanzia [] fino al battesimo sul Giordano), pi\u00f9 piccolo del \"pi\u00f9 piccolo nel regno dei Cieli\" ().\nA testimonianza della grande importanza storica di quest'episodio, la precedente frase di Ges\u00f9 su Giovanni Battista \u00e8 riportata dall'apocrifo \"Vangelo di Tommaso\", nel detto 46, nella maniera seguente: \u00abGes\u00f9 disse, \"Da Adamo a Giovanni il Battista, fra quanti nacquero da donna nessuno \u00e8 tanto pi\u00f9 grande di Giovanni il Battista da non dover abbassare lo sguardo.\nMa vi dico che chiunque fra voi diventer\u00e0 un bambino riconoscer\u00e0 il regno e diventer\u00e0 pi\u00f9 grande di Giovanni.\"\".\u00bb\nIl \"Vangelo secondo Luca\" riporta un'affermazione simile da parte di Ges\u00f9 Cristo:\nIn modo analogo, anche la Bibbia di re Giacomo del 1611 traduce in lingua inglese le parole del Maestro nel seguente modo: \"tra coloro che sono nati da donna, non esiste profeta pi\u00f9 grande di Giovanni il Battista: e tuttavia, chiunque \u00e8 nel Regno dei Cieli, \u00e8 pi\u00f9 grande di lui\". Giovanni il Battista \u00e8 quindi definito da Ges\u00f9 come il maggiore fra i profeti.\nMissione eliatica.\nOltre a Paolo di Tarso e ai contrasti con la comunit\u00e0 gerosolimitana guidata da Giacomo il Giusto, a Giovanni Battista bisogna guardare per capire perch\u00e9 il cristianesimo e l'ebraismo hanno percorso nella storia due cammini diversi.\nPaolo, affermando la superiorit\u00e0 della grazia sulla legge, voleva solo liberare il messaggio cristiano dall'obbligo di seguire la cultura da cui era venuto.\nMorte.\nIl Battista mor\u00ec a causa della sua predicazione fra il 29 e il 32. Secondo il racconto evangelico egli condann\u00f2 pubblicamente la condotta di Erode Antipa, che conviveva con la cognata Erodiade rimasta vedova di Filippo; il re lo fece prima imprigionare, poi per compiacere la figlia di Erodiade, Salom\u00e8, che aveva ballato a un banchetto, lo fece decapitare.\nSecondo il racconto di Flavio Giuseppe, questi eventi si svolsero a Macheronte, e per questo la popolazione ebraica pens\u00f2 che la sconfitta subita dall'esercito di Erode contro Areta IV, avvenuta nell'inverno del 36/37 e nella quale Macheronte fu distrutta, fosse una punizione divina per la decapitazione di Giovanni.\nAssunzione in cielo.\n. A tal proposito, papa Giovanni XXIII, nel maggio del 1960, in occasione dell'omelia per la canonizzazione di Gregorio Barbarigo, ha mostrato la sua prudente adesione a questa \"pia credenza\" secondo la quale il Battista, come anche san Giuseppe, sarebbe risorto in corpo e anima e salito con Ges\u00f9 in Cielo all'Ascensione. Il riferimento biblico sarebbe in \u00ab [...] i sepolcri si aprirono e molti corpi di santi morti risuscitarono. E, uscendo dai sepolcri, dopo la sua risurrezione, entrarono nella Citt\u00e0 santa e apparvero a molti.\u00bb.\nLa tradizione trova fondamento nelle speciali parole riservate a Giovanni. L'arcangelo Gabriele lo assimil\u00f2 a sant'Elia per i doni (Spirito Santo e forza) e per la missione fra le Trib\u00f9 d'Israele (). Nondimeno, Ges\u00f9 lo defin\u00ec il pi\u00f9 grande profeta fra i nati di donna. Solo Giovanni fu definito colmo \"di Spirito Santo fin dal seno di sua madre\", parole che a Maria furono rivolte soltanto in et\u00e0 adulta, al momento del suo assenso al concepimento verginale di Ges\u00f9.\nGiovanni non si spos\u00f2 e non ebbe figli, rinunciando quindi anche il diritto a trasmettere la primogenitura sacerdotale. Anche questo aspetto \u00e8 associabile al compito di Ges\u00f9 di istituire un nuovo sacerdozio alla maniera di Melchisedek per il quale Giovanni accett\u00f2 di rinunciare ad un diritto levitico concorrente a quello istituito dal Signore Ges\u00f9.\nIn una societ\u00e0 patriarcale come quella ebraica, l'infertilit\u00e0 maschile e femminile erano un fatto infamante, specialmente per una famiglia sacerdotale. La prole era interpretata come la benedizione del Signore su una famiglia e su un patriarca. Giovanni \u00e8 destinato a servire Israele, ma \u00e8 anche il premio delle preghiere di Elisabetta e Zaccaria che in tarda et\u00e0 furono ricompensati del dono di un figlio, compimento di ogni unione matrimoniale, a motivo della loro irreprensible osservanza di \"tutte le leggi e le prescrizioni del Signore\" (). Malgrado una vita ascetica, santa e verginale culminata nel martirio per decollazione, Giovanni invece non ricevette un'apparente ricompensa terrena.\nTali considerazioni aprirono all'ipotesi della concessione del privilegio terreno dell'Assunzione di Maria, l'unica della quale \u00e8 detto che fu colmata di Spirito Santo e concepita senza peccato, mentre di Giovanni \u00e8 detto che fu colmato \"di Spirito Santo fin dal seno di sua madre\".\nNel caso di Maria, la Chiesa Cattolica ha stabilito che l'Immacolata Concezione fosse un dogma necessario per quello dell'Assunzione al cielo in anima e corpo. Sebbene di Giovanni sia detto fu ricolmo di Spirito Santo fin dalla gestazione della propria madre. non fu mai elaborata una dottrina dell'immacolta concezione di Elisabetta e contestualmente non fu mai ufficializzato un dogma relativo alla sua Assunzione al Cielo. Tale pia credenza, biblicamente fondata, fu tollerata e mai espressamente vietata.\nCulto.\nIl culto di san Giovanni Battista si diffuse prestissimo in tutta la Cristianit\u00e0; molte citt\u00e0 ne presero il nome e numerose chiese sono state intitolate al Santo.\nConcepimento di san Giovanni Battista.\nLe Chiese cristiane di rito bizantino, anche quelle cattoliche, celebrano il 23 settembre l'annuncio a Zaccaria e il concepimento del Battista, nove mesi prima della sua nascita, celebrata a giugno; la Chiesa cattolica di rito latino celebra invece, nello stesso giorno, i genitori del Battista, i santi Zaccaria ed Elisabetta.\nSecondo san Tommaso, il profeta Geremia e Giovanni il Battista furono ammessi al beneficio dell'Immacolata Concezione, al pari della Vergine Maria, nascendo purificati dal peccato originale ().\nNativit\u00e0 di san Giovanni Battista.\nGiovanni Battista \u00e8 l'unico santo, insieme alla Vergine Maria, di cui si celebra non solo la morte (il \"dies natalis\", cio\u00e8 la nascita alla vita eterna), ma anche la nascita terrena. Tutte le Chiese cristiane che ammettono il culto dei santi celebrano la Nativit\u00e0 di san Giovanni Battista il 24 giugno. Da sant'Agostino sappiamo che la celebrazione della nascita di Giovanni Battista al 24 giugno era antichissima nella Chiesa cattolica africana.\nPer quanto sin dalla nascita della Massoneria, i suoi princ\u00edpi siano stati dichiarati incompatibili dalla Chiesa cattolica con la propria dottrina, dal 1700 \u00e8 consuetudine per le logge della Massoneria di rito scozzese compiere un rito di elogio a san Giovanni Battista. Il motivo di tale culto deriva proprio dalla data della festa, il 24 giugno, giorno vicino al solstizio d'estate (20 o 21 giugno) nel quale il sole \u00e8 al culmine nell'apogeo. Complementare a questa consuetudine \u00e8 quella di ricordare Giovanni apostolo ed evangelista, la cui festa ricorre il 27 dicembre, giorno vicino al solstizio d'inverno (21 o 22 dicembre, pochi giorni prima del Natale). Nel simbolismo ermetico, i solstisti rappresentano porte aperte per gli uomini fra mondo terreno e mondo ultraterreno: d'inverno, verso l'alto, con la preghiera di auspicio della Luce, e d'estate verso il basso, con la fioritura e la maturazione dei frutti della terra, che completano l'attuazione del ciclo biologico.\nMartirio di san Giovanni Battista.\nLa morte per decapitazione ha fatto s\u00ec che Giovanni Battista sia noto anche come \"san Giovanni Decollato\".\nLa celebrazione del martirio di Giovanni Battista o celebrazione di San Giovanni Decollato \u00e8 fissata al 29 agosto sia nella Chiesa cattolica che in quella ortodossa. Secondo il Martirologio Romano tale data si riferisce al secondo ritrovamento della testa del santo, che in quel giorno fu trasportata nella chiesa di San Silvestro in Capite a Roma.\nInni liturgici.\nUn inno in onore di san Giovanni Battista, \"Ut queant laxis\", diede a Guido D'Arezzo spunto per i nomi delle note musicali: Ut Re Mi Fa Sol La Si:\n\"UT queant laxis - REsonare fibris - MIra gestorum - FAmuli tuorum - SOLve polluti - LAbii reatum - Sancte Johannes\"\nReliquie.\nSecondo la tradizione della Chiesa cattolica, il capo del santo \u00e8 ora conservato nella chiesa di San Silvestro in Capite a Roma. La reliquia, pervenuta a Roma durante il pontificato di Innocenzo II (1130-1143), fino al 1411 veniva portata ogni anno in processione da quattro arcivescovi. Un frammento delle ossa del Precursore \u00e8 conservato nella chiesa parrocchiale di S. Martino di Tours in Lancusi di Fisciano (SA). Il cranio custodito a Roma \u00e8 senza la mandibola, conservata nella cattedrale di San Lorenzo a Viterbo. Un'altra tradizione affermava invece che la testa fosse custodita nella cattedrale di Amiens e nel Palazzo di Topkap\u0131 a Istanbul sarebbero conservati la sua testa e il suo braccio. Ci\u00f2 nonostante \u00e8 comunemente riconosciuta la veridicit\u00e0 della reliquia romana, Oliviero Iozzi si spinse a \"dimostrare\" l'autenticit\u00e0 del cranio e della mandibola del Battista conservati in Italia. C'\u00e8 da dire che le tre presunte teste del Battista non sono composte da crani integri bens\u00ec da alcune parti pi\u00f9 o meno grandi unite con cera per modellare le parti mancanti, richiamando la forma di un teschio.\nIl piatto che secondo la tradizione avrebbe accolto la testa del Battista \u00e8 custodito a Genova, nel Museo del tesoro della cattedrale di San Lorenzo assieme a una parte delle \"ceneri\" del santo. Un'altra porzione si trova nell'Oratorio di San Giovanni Battista a Loano.\nIl braccio destro si trova nel Duomo di Siena, donato da papa Pio II il 6 maggio 1464. In precedenza tale reliquia era appartenuta a Tommaso Paleologo.\nUna mano \u00e8 conservata in un reliquiario a Rapagnano, si dice sia stata prelevata da Luca evangelista dalla tomba del Precursore di Sebaste, poi traslata ad Antiochia e poi trasportata a Costantinopoli e da questa citt\u00e0 a Rapagnano con una serie di eventi miracolosi. Questa reliquia dal 22 al 24 giugno 2013 \u00e8 stata traslata temporaneamente a Chiaramonte Gulfi in occasione delle annuali festivit\u00e0 del Precursore. L'altra mano si trova invece nel monastero di Cettigne, in Montenegro; un tempo era la reliquia pi\u00f9 preziosa dell'Ordine di Malta.\nDue piccole reliquie si trovano nella chiesa parrocchiale di San Giovanni Battista all'Olmo in Massaquano, una delle quali, conservata in un reliquiario d'argento, viene esposta e offerta al bacio dei fedeli nella ricorrenza della Decollazione il 29 agosto di ogni anno.\nNella chiesa di San Gregorio Armeno a Napoli \u00e8 custodita una piccola quantit\u00e0 di sangue di san Giovanni Battista; \u00e8 possibile vederlo in occasione delle due ricorrenze annuali del 24 giugno e del 29 agosto.\nUn dito, donato dall'antipapa Giovanni XXIII, sarebbe conservato nel Museo dell'Opera del Duomo di Firenze, in quanto corredo della Cattedrale.\nAltre reliquie sarebbero conservate a Damasco, nella Grande Moschea degli Omayyadi. Un dente e altre reliquie si conservano nella cattedrale di Ragusa, un frammento di osso nella basilica di Vittoria, un altro dente insieme a una ciocca di capelli a Monza.\nUna piccola quantit\u00e0 di ceneri si trova a Chiaramonte Gulfi, nella chiesa commendale dell'Ordine di Malta e dal 24 giugno 2013 nella stessa chiesa \u00e8 conservata un'altra reliquia del Battista donata dal monastero domenicano del Rosario di Monte Mario. , entrambe le reliquie, dopo la ricognizione canonica da parte del vescovo di Ragusa Paolo Urso sono state poste in un nuovo artistico reliquiario in argento.\nA Pozzallo, in Sicilia, \u00e8 custodito nella chiesa omonima, un piccolo frammento dell'ulna, annualmente portato in processione e nella chiesa di San Giovanni Decollato a Nepi, una reliquia \u00e8 custodita dall'omonima Confraternita ed esposta in alcune cerimonie annuali.\nUna piccola reliquia \u00e8 custodita nella basilica di San Giovanni Battista dei Fiorentini a Roma e nella chiesa parrocchiale di San Giovanni Battista ad Aci Trezza, dove \u00e8 festeggiato il 24 (giornata in cui dalla prima met\u00e0 del 1700 si tiene anche la storica e caratteristica pantomima \"U pisci a mari\") ed il 25 giugno, nonch\u00e9 il 29 agosto. Un frammento di osso nella basilica di San Giovanni Battista a Monterosso Almo.\nInfine, i monaci copti del monastero di san Macario il Grande in Egitto hanno documentato il ritrovamento di alcune reliquie di San Giovanni Battista durante i restauri del loro monastero, intorno al 1970.\nApparizione.\nL'unico luogo in cui si celebra un'apparizione di San Giovanni Battista, la seconda domenica di maggio, \u00e8 la cittadina fluviale di Pontecorvo in provincia di Frosinone, in ricordo del miracoloso intervento di San Giovanni Battista in favore di un giovane contadino. Secondo la tradizione, il 14 aprile del 1137 Giovanni Mele, intento a lavorare il suo fondo sulla sponda sinistra del fiume Liri, fu tentato dal demonio. Seduto sulla sponda opposta, il diavolo, nelle sembianze di un nobile signore vestito elegantemente, offr\u00ec all'ingenuo villico una borsa (o, secondo altra versione, una coppa d'argento) piena di monete d'oro, invitandolo ad attraversare il fiume perch\u00e9 potesse prenderla. Il contadino, vinto dal desiderio di tanta ricchezza, che lo avrebbe affrancato per sempre dal duro lavoro dei campi, tent\u00f2 di attraversare il fiume. Giunto per\u00f2 nel mezzo, dove l'acqua era pi\u00f9 profonda, inizi\u00f2 ad annegare. Sul punto di soccombere, si rivolse allora a San Giovanni Battista per essere salvato. Il santo ascolt\u00f2 la supplica e apparve al giovane, che fu preso per una mano e tratto in salvo dalle acque del Liri.\nNella tradizione popolare pontecorvese Giovanni Mele diventa per contrazione Camele e ancora oggi \"camele\" \u00e8 epiteto vernacolare per indicare persona ingenua e credula.\nIl Battesimo di Giovanni e quello di Ges\u00f9.\nGiovanni il Battista \u00e8 colui che Cristo defin\u00ec il pi\u00f9 grande fra i nati di donna e dal quale Cristo si fece battezzare in un Battesimo di sola acqua. Nelle parole dello stesso Battista, tale sacramento \u00e8 diverso da quello che sarebbe stato amministrato da Ges\u00f9 Cristo, un Battesimo in acqua e Spirito Santo. La differenza sostanziale fra i due sacramenti era gi\u00e0 stata recepita nella liturgia delle prime comunit\u00e0 cristiane, come risulta confermato dal secondo Battesimo che san Paolo apostolo amministr\u00f2 ai Dodici mediante l'usuale imposizione della mani, in occasione del Concilio Apostolico di Efeso (). Anche gli Ebrei convertiti a Cristo erano tenuti a ripetere il rito battesimale secondo il differente Ordinale cristiano.\nNel solo caso di Ges\u00f9 Cristo, al Battesimo in sola acqua di Giovanni non segu\u00ec un secondo Battesimo in acqua e Spirito Santo. menziona la discesa dello Spirito Santo su Ges\u00f9 dopoch\u00e9 il Battista aveva terminato di battezzarlo.\nIl Nuovo Testamento non esplicita se anche i Dodici siano stati battezzati due volte, prima col Battesimo di Giovanni e poi con quello di Cristo. Sant'Agostino e san Tommaso si espressero favorevolmente. Tuttavia, la discesa dello Spirito Santo Dio sui Dodici nella solennit\u00e0 di Pentecoste avrebbe potuto anche rappresentare il completamento del Battesimo di Giovanni, come accadde per Ges\u00f9 stesso.\nTale seconda ipotesi dovrebbe essere verificata nelle fonti patristiche disponibili.\nPatronati.\nMoltissimi sono anche i patronati, di cui ricordiamo i pi\u00f9 importanti:\nCredenze popolari.\nIn varie parti d'Europa, nell'ambiente agricolo, accanto alla celebrazione liturgica della Nativit\u00e0 di san Giovanni Battista (24 giugno) si sono sviluppate manifestazioni ricollegabili a culti agrari e solari di origine pagana, che sono giunte ai giorni nostri e che traggono la loro origine nel fatto che, nel calendario dell'antica Roma il 24 giugno era il giorno del solstizio d'estate e segnava l'inizio della mietitura. Tra le varie manifestazioni che si svolgevano tra la vigilia del 24 e il 29 giugno (giorno della solennit\u00e0 dei santi Pietro e Paolo) vi era l'uso di cantare e ballare, nella notte della vigilia, attorno ad un fal\u00f2 (il fuoco ha funzioni purificatrici e propiziatrici); nella stessa occasione erano riconosciute funzioni propiziatrici anche all'acqua, a certe erbe, al sole nascente. A Torino, dove san Giovanni Battista \u00e8 patrono, si brucia ancora oggi il fal\u00f2, che localmente \u00e8 detto \"far\u00f2\".\nIl giorno di san Giovanni era considerato adatto ai pronostici. In Sardegna, Sicilia e Calabria \u00e8 considerato propizio ai legami di comparatico. Nell'Italia Meridionale e nel vud\u00f9 haitiano vi \u00e8 la credenza che san Giovanni il 24 giugno sia fatto dormire da Dio per evitare che, in quel giorno, in cui il Santo avrebbe grandi poteri, bruci il mondo.\nIconografia.\nAttributo principale nell'iconografia \u00e8 un lungo bastone sormontato da una piccola croce, con la scritta \"Ecce agnus Dei\" (\"Ecco l'Agnello di Dio\", ); \u00e8 vestito con l'abito tessuto di peli di dromedario, a cui a volte si aggiunge il mantello rosso, segno del martirio.\nIl Battista \u00e8 rappresentato in diversi momenti della sua vita: \u00e8 spesso rappresentata la sua nascita, e gli artisti indugiano sul delicato particolare di Zaccaria, che, reso muto dall'angelo per la sua incredulit\u00e0, scrive su un libro il nome del neonato, scena nota come \"Imposizione del nome del Battista\". Spesso \u00e8 rappresentato bambino (San Giovannino), gi\u00e0 vestito con una pelle di dromedario, in compagnia di Ges\u00f9 e altri personaggi delle due famiglie.\nLa raffigurazione pi\u00f9 frequente \u00e8 ovviamente la scena del \"Battesimo di Ges\u00f9\" nel Giordano, sovente con in mano una conchiglia con cui versa l'acqua sul capo di Ges\u00f9. \u00c8 infine rappresentato nel momento del martirio, o subito dopo, quando la sua testa spiccata \u00e8 presentata su un vassoio a Erode, Erodiade e Salom\u00e8."}
{"id": "67219", "revid": "640091", "url": "https://it.wikipedia.org/wiki?curid=67219", "title": "Statua Romana (Milano)", "text": ""}
{"id": "67221", "revid": "289247", "url": "https://it.wikipedia.org/wiki?curid=67221", "title": "Giovanni il Battista", "text": ""}
{"id": "67222", "revid": "287204", "url": "https://it.wikipedia.org/wiki?curid=67222", "title": "Simon Bolivar", "text": ""}
{"id": "67224", "revid": "599013", "url": "https://it.wikipedia.org/wiki?curid=67224", "title": "Simon Bol\u00ecvar", "text": ""}
{"id": "67227", "revid": "78273", "url": "https://it.wikipedia.org/wiki?curid=67227", "title": "La Ricchezza delle Nazioni", "text": ""}
{"id": "67228", "revid": "2189127", "url": "https://it.wikipedia.org/wiki?curid=67228", "title": "Evagrio Pontico", "text": "Biografia.\nEvagrio nacque a Ibora, nella regione dell'Elenoponto (Asia minore), nel 345. Amico di Basilio il Grande e di Gregorio di Nazianzeno, visse dapprima a Cesarea in Cappadocia, come membro del clero di Basilio, e poi a Costantinopoli, dove si rec\u00f2 in seguito alla morte di Basilio nel 379 e dove fu ordinato diacono da Gregorio. Intorno al 382 si invagh\u00ec di una donna aristocratica sposata ma, avvertito da una visione di lasciare la citt\u00e0, abbandon\u00f2 Costantinopoli per Gerusalemme, dove fu accolto da Melania l'anziana, probabilmente nel monastero di Rufino. Qui fu colpito da una febbre di origine divina che lo lasci\u00f2 solo quando, dopo sei mesi, Melania gli fece promettere che avrebbe abbandonato le vecchie abitudini mondane per dedicarsi alla vita monastica. Intorno al 383 si rec\u00f2 in Egitto tra i padri del deserto, prima a Nitria e, due anni dopo, a Cellia, dove visse fino alla sua morte; fu discepolo di Macario l'Egiziano, che per lui fu il principale maestro dopo Gregorio di Nazianzo, e di Macario di Alessandria, dal quale apprese le pratiche dell'ascetismo. Si mantenne in relazione con vari monaci egiziani, tra cui alcuni che in seguito furono coinvolti nella controversia origeniana, e con Melania e Rufino in Palestina; tra i suoi discepoli ebbe Palladio.\nNei suoi scritti, in particolare nel \"Trattato sulla preghiera\" e nel \"Praktikos\", racchiuse il suo insegnamento sulla vita monastica.\nA lui si deve una classificazione degli otto (in seguito diventati sette) peccati o vizi capitali, che chiam\u00f2 \"pensieri\", e dei mezzi per combatterli, discussi in varie opere tra cui il \"Praktikos\", l\"'Antirrhetikos\" e gli \"Otto pensieri\" (CPG 2451). In particolare, nell'elencazione originaria mancava il vizio dell'invidia, mentre la tristezza era individuata come vizio a s\u00e9, e poi venne accorpata nell'accidia; stessa cosa accadde per la vanagloria, accorpata alla superbia. Gli altri vizi sono gli stessi giunti a noi (ira, lussuria, avarizia, gola).\nMolte sue opere furono condannate al concilio di Costantinopoli II nel 553 come origeniste. Ma, nonostante la condanna, Evagrio \u00e8 venerato ancora oggi in tutto l'Oriente cristiano come un padre della vita monastica e un teologo di primo piano, ispiratore dell'esicasmo. La Filocalia gli dedica ampio spazio.\nLe sue opere pi\u00f9 importanti, oltre a quelle gi\u00e0 citate, sono il \"De Oratione (Trattato sulla Pura preghiera)\", le \"Sentenze sulla conoscenza\" (\"Kephalia gnostika\") e il \"Libro delle confutazioni\" (\"Antirrhetikos\"), composte di aforismi e di brevi annotazioni; in tutto a Evagrio sono attribuite circa 60 opere (CPG 2430-2483), alcune sopravvissute solo sotto forma di frammenti. Mor\u00ec nel 399."}
{"id": "67232", "revid": "287204", "url": "https://it.wikipedia.org/wiki?curid=67232", "title": "Don DeLillo", "text": "Biografia.\nDeLillo nasce e cresce a Belmont, nei pressi di Arthur Avenue, un quartiere del Bronx (New York), figlio di modesti immigrati italiani originari di Montagano (in provincia di Campobasso), emigrati negli Stati Uniti subito dopo la Grande Guerra\n. Frequenta scuole cattoliche fino agli studi universitari alla Fordham University. Finiti gli studi, inizia a lavorare come pubblicitario e ad interessarsi di arte e musica, particolarmente al jazz e alla scrittura.\nNel 1971 pubblica il suo primo romanzo, \"Americana\", tradotto in italiano solo nel 2000. Nel 1972 pubblica \"End Zone\", tradotto in italiano nel 2014, e l'anno successivo \"Great Jones Street\" (tradotto in italiano nel 1997), che narra di un artista rock ritiratosi a vivere in un ambiente spoglio.\nAlla fine degli anni settanta intraprende un lungo viaggio formativo in Medio Oriente e in India; successivamente si trasferisce in Grecia, dove vive per tre anni e scrive il suo ottavo romanzo, \"I nomi\", che ha un buon successo come \"thriller\" psicologico. Torna quindi negli Stati Uniti dove scrive \"Rumore bianco\" (\"White Noise\") con cui, nel 1985, vince il National Book Award. Viene ascritto al cosiddetto postmodernismo insieme a Thomas Pynchon, David Foster Wallace e Paul Auster.\nOsservatore acuto della societ\u00e0 americana nel passaggio di millennio e del suo immaginario collettivo, descrive la realt\u00e0 che lo circonda con una scrittura in cui racconta la societ\u00e0 attraverso i \"media\", la religiosit\u00e0, i riti profani e le liturgie della politica comprese di intrighi tesi alla conquista del potere.\nTematica.\nDon DeLillo inizia a scrivere dalla met\u00e0 degli anni settanta una serie di romanzi che descrivono e criticano l'America a lui contemporanea, accusata di perdere la propria possibilit\u00e0 di alimentare l\"American Dream\". Le teorie del complotto divengono centrali nella vita dei personaggi che l'autore descrive: in \"Running Dog\" viene descritto un giro di spie alla caccia di cimeli nazisti; in \"Rumore bianco\" viene descritto come il complotto sia entrato nel DNA dell'americano medio, trasformando la paranoia politica in domestica, e viceversa."}
{"id": "67233", "revid": "188116", "url": "https://it.wikipedia.org/wiki?curid=67233", "title": "Alleanza degli ordini di San Giovanni di Gerusalemme", "text": "L'Alleanza degli ordini di San Giovanni di Gerusalemme \u00e8 una federazione che raggruppa cinque ordini religioso-cavallereschi cristiani, eredi degli antichi cavalieri ospitalieri di San Giovanni di Gerusalemme, e riconosciuti da Stati nazionali.\nStoria.\nLa federazione \u00e8 stata creata nel 1961 per incoraggiare una pi\u00f9 stretta collaborazione tra i suoi ordini membri, principalmente protestanti, in questioni di interesse comune. \nNel 1974 \u00e8 stato istituito il \"Comitato per gli Ordini di San Giovanni\" dove sono rappresentati gli Ordini di San Giovanni riconosciuti nell'Alleanza, insieme allo SMOM. Nel contesto della scena pi\u00f9 ampia degli ordini cavallereschi non riconosciuti, ha il compito di prevenire l'uso improprio dei nomi, degli emblemi e dei documenti ufficiali dei suoi Ordini membri e di prevenire atti illeciti derivanti dall'imitazione di tali nomi ed emblemi.\nInfine, il 14 ottobre 1987 \u00e8 stata fatta circolare una storica dichiarazione, firmata dai quattro Ordini dell'Alleanza come dichiarazione congiunta con il Gran Maestro del Sovrano Militare Ordine di Malta (di rito cattolico romano). Ci\u00f2 ha confermato formalmente lo status dei cinque Ordini ufficiali di San Giovanni. ."}
{"id": "67234", "revid": "15756", "url": "https://it.wikipedia.org/wiki?curid=67234", "title": "Forme generiche nei toponimi britannici", "text": "Questo elenco d\u00e0 una serie di forme generiche comuni che si ritrovano nei nomi di luoghi britannici. Non \u00e8 raro trovare diversi di questi combinati assieme. Un esempio interessante \u00e8 Torpenhow Hill, in Cumbria; il nome sembra sia cresciuto ad ogni ondata di nuovi abitanti, ognuno dei quali prendeva il nome degli occupanti precedenti e aggiungeva qualcosa: le tre sillabe, \"tor\", \"pen\", \"how\", (oltre a \"hill\") significano tutte collina in una lingua diversa. \nFattori come il cambio di pronuncia nel corso degli anni, cambio di significato, e altre ambiguit\u00e0 possono complicare ulteriormente le cose. Ad esempio, in luoghi dove prevaleva il Danelaw e dove esiste incertezza sull'origine del nome, \u00e8 pi\u00f9 logico preferire il significato dell'antico norvegese a quello dell'antico inglese; spesso, comunque, essi sono identici. Si prenda ad esempio Askrigg, nello Yorkshire, \"un luogo dove crescono i frassini\": mentre il primo elemento \u00e8 indubbiamente il norvegese \"asc\" (pronunciato \"ask\"), nella lingua del Danelaw \"ask-\" pu\u00f2 facilmente rappresentare una \"norvegesizzazione\" della forma antico inglese \"\u00e6sc\" (pronunciata \"ash\"). Sia \"asc\" che \"\u00e6sc\", in ogni caso, hanno lo stesso significato. \nTalvolta comunque, si verificava il caso in cui i nuovi arrivati cambiavano il nome per farlo coincidere con la loro pronuncia, senza mantenere riferimenti al significato originale. Quindi Skipton, nello Yorkshire, se non fosse stato per i coloni di lingua norvegese dell'area, sarebbe giunto a noi come \"Shipton\" (in antico inglese \"scip(e)tun\" - \"fattoria delle pecore\"). Il termine in antico norvegese per \"pecora\" (\"sheep\") era abbastanza differente (produsse infatti il nome delle Isole F\u00e6r \u00d8er - le \"isole delle pecore\"), quindi i nuovi abitanti non stavano traducendo il nome, ma semplicemente riflettendo il modo in cui il suono inglese \"sh-\" corrispondeva al norvegese \"sk-\", nelle parole che avevano una radice comune (come abbiamo gi\u00e0 visto per \"asc\" e \"\u00e6sc\"). \nI termini \"antico inglese\" e \"Anglo-Sassone\" sono fondamentalmente equivalenti in significato e rappresentano il linguaggio ibrido germanico occidentale, in uso tra l'abbandono romano della Britannia e il secolo successivo all'invasione normanna del 1066.\nSi noti che in confronto ai toponimi antico inglesi e antico norvegesi, quelli nelle lingue celtiche (cornico, gallese, ecc.) sono quasi sempre composti in ordine inverso, ovvero, Tregonebris \u00e8 \"tre\" + \"Conebris\" cio\u00e8 \"l'insediamento di Cunebris\". Questo non \u00e8 vero comunque, per i nomi celtici pi\u00f9 vecchi: ad esempio, Malvern, derivante da elementi rappresentati dal gallese moderno \"Moelfryn\" (\"moel\" + \"bryn\" - \"bald hill\"). \nLegenda delle lingue: K - cornico; L - latino; NF - francese normanno; OE - antico inglese; ON - antico norvegese; P - pitto; SG - gaelico scozzese; W - gallese"}
{"id": "67237", "revid": "963244", "url": "https://it.wikipedia.org/wiki?curid=67237", "title": "Cavalieri Ospitalieri di San Giovanni in Gerusalemme", "text": ""}
{"id": "67238", "revid": "963244", "url": "https://it.wikipedia.org/wiki?curid=67238", "title": "Cavalieri di Malta", "text": ""}
{"id": "67239", "revid": "486946", "url": "https://it.wikipedia.org/wiki?curid=67239", "title": "SMOM", "text": ""}
{"id": "67241", "revid": "400694", "url": "https://it.wikipedia.org/wiki?curid=67241", "title": "Uhura", "text": "Uhura, nome completo Nyota Uhura, \u00e8 un personaggio dell'universo fantascientifico \"Star Trek\", interpretato da Nichelle Nichols nella serie classica e nei primi sei film di \"Star Trek\", e da Zoe Saldana nella serie \"reboot\".\nCon il grado di comandante (c\"ommander\"), \u00e8 l'ufficiale responsabile delle comunicazioni a bordo della nave stellare \"Enterprise\" (NCC-1701 e NCC-1701 A).\nNome.\n Nell'episodio 5 della terza serie classica, \u201c\"La bellezza \u00e8 verit\u00e0?\"\u201d, Spock afferma che Uhura significa libert\u00e0. \"Nyota\", parola swahili che significa \"stella\", sebbene Gene Roddenberry abbia dichiarato pi\u00f9 volte che Uhura ha solo il cognome. L'idea della presenza del nome proprio nasce dal fatto che in una sceneggiatura di Star Trek degli anni sessanta veniva citato il secondo nome di Uhura e William Shatner nel suo libro \"Star Trek Memories\" cita la presenza del nome. Il libro \"The Best of Trek\" suggerisce che il suo nome proprio sia \"Penda\" (dal verbo \"penda\" che significa \"amare\" in swahili).\nNel film \"Star Trek IV - Rotta verso la Terra\", sembra che Kirk dica \"Nyota\" quando parla di Uhura in un punto del film.\nNell'omonimo film del 2009, infine, viene ufficializzato il nome \"Nyota\", pronunciato da Spock prima di essere teletrasportato.\nPersonaggio.\nUhura \u00e8 nata negli Stati Uniti d'Africa nel 2239 e parla correntemente swahili. Si unisce all'equipaggio della USS \"Enterprise\" nel 2266, col grado di tenente, in qualit\u00e0 di ufficiale delle comunicazioni sotto il comando del capitano James T. Kirk. Conserver\u00e0 tale incarico fino al termine della missione quinquennale (2269).\nUhura continua a mantenere il suo ruolo, con una promozione a tenente comandante nel 2271, sotto il comando del capitano Willard Decker e, durante la crisi V'Ger, sotto il comando dell'ammiraglio Kirk (nel film \"Star Trek\", 1979).\nNel 2284 Uhura \u00e8 promossa a comandante e assegnata alle comunicazioni del comando di flotta, mentre alle comunicazioni dell'\"Enterprise\" viene assegnato un cadetto. Tra i suoi doveri tiene conferenze presso l'Accademia della Flotta Stellare. Quello stesso anno, l\"'Enterprise\" \u00e8 coinvolta nel progetto Genesis e nel tentativo di Khan Noonien Singh di rubare il dispositivo Genesis. Alla fine, Kirk \u00e8 in grado di fermare Khan, il quale per\u00f2 infligge ingenti danni all'Enterprise, tali da richiedere al capitano Spock di sacrificare la propria vita per salvare la nave.\nNel 2285, Uhura \u00e8 assegnata alla camera del teletrasporto della stazione di Old City dietro sua richiesta. Durante il previsto tentativo di recupero del corpo di Spock dal pianeta Genesis, Uhura svolge un ruolo fondamentale nel teletrasportare illegalmente l'ammiraglio Kirk sull\"'Enterprise\" in modo che possa rubare l'astronave per recuperare il suo vecchio amico vulcaniano (nel film \"Star Trek III - Alla ricerca di Spock\").\nDopo che Kirk e il suo equipaggio riescono a salvare Spock, Uhura si riunisce coi suoi compagni sul pianeta Vulcano. Insieme con il resto dell'equipaggio viaggia quindi indietro nel tempo fino a ritornare all'anno 1986 a bordo di uno sparviero Klingon, ironicamente soprannominato \"HMS \"Bounty\"\", per recuperare due balene megattere e in tal modo salvare il pianeta Terra dall'attacco di una sonda aliena. Mentre si trovano nel XX secolo a San Francisco, Uhura con Pavel Chekov si fa trasportare a bordo della portaerei \"Enterprise\" per acquisire fotoni ad alta energia dal suo reattore. Dopo il suo ritorno nel XXIII secolo, le viene addebitato il furto dell\"'Enterprise\". Tutte le accuse contro l'equipaggio vengono tuttavia ritirate per aver salvato il pianeta Terra. Uhura viene quindi riassegnata alle comunicazioni a bordo della USS \"Enterprise\"-A (\"Star Trek IV - Rotta verso la Terra\").\nNel 2287, l\"'Enterprise\" \u00e8 inviata per risolvere una crisi con degli ostaggi su Nimbus III, il pianeta della pace galattica. Subendo l'influsso del leader ribelle Sybok, Uhura e molti altri collaborano per deviare l'Enterprise verso il centro della galassia, dove Sybok \u00e8 convinto di trovare il mitico Sha Ka Ree. In un primo attacco ai ribelli detenuti nella citt\u00e0 di \"Paradise City\", Uhura svolge una parte vitale eseguendo un erotico ballo al chiaro di luna sopra una duna di sabbia. Questa distrazione di una parte dei ribelli permette agli ufficiali della flotta stellare di rubare i cavalli e usarli durante l'attacco (\"Star Trek V - L'ultima frontiera\").\nFino alla crisi di Khitomer del 2293, Uhura continua a servire come ufficiale delle comunicazioni sull'\"Enterprise\"-A. L'equipaggio dell'\"Enterprise\" svolge un ruolo vitale per il successo della Conferenza di Khitomer, svelando un complotto per sabotare il processo di pace. Entro la fine dell'anno, Uhura lascia l\"'Enterprise\" per assumere nuovamente un incarico presso l'Accademia della Flotta Stellare (\"Star Trek VI - Rotta verso l'ignoto\").\nRiconoscimento nel corso di cinque anni di missione.\nUhura ha ricevuto un paio di riconoscimenti degni di nota che le sono stati assegnati nel corso dei 5 anni di missione.\nLei \u00e8 stata uno dei pochi funzionari che hanno avuto il privilegio di cenare presso un banchetto organizzato su richiesta del tenente Marla McGivers per Khan Noonien Singh in data stellare 3141,9. Quando pi\u00f9 tardi Khan taglia il supporto vitale al ponte di comando, Kirk fece un elenco di nomi degli ufficiali del ponte cui assegnare un riconoscimento. Prima che a Kirk si esaurisse l'aria, fu in grado di includere Uhura in tale elenco.\nQuando l\"'Enterprise\" \u00e8 stata temporaneamente posta sotto il controllo del computer M-5 come parte di un esperimento del Dottor Richard Daystrom in data stellare 4729,4, Uhura \u00e8 stata uno dei 20 funzionari selezionati dal computer per azionare la nave stellare durante l'esercizio dei giochi di guerra.\nVita personale.\nVi sono alcuni elementi da cui desumere che Uhura sia orgogliosa delle proprie origini africane: decora il suo alloggio personale a bordo dell\"'Enterprise\" con una pelle di zebra come copriletto, sculture e maschere africane, pannelli murali e immagini della sua terra.\n\u00c8 nota anche tra i suoi colleghi dell\"'Enterprise\" per il suo talento nel canto. In pi\u00f9 occasioni, ha cantato \"Al di l\u00e0 di Antares\" nella sala di ricreazione o sul ponte.\nDurante tutti i loro anni di servizio insieme, Uhura sviluppa una forte amicizia con gli altri membri del personale di plancia dell'Enterprise. Nel 2285, aiuta Kirk senza esitazione nella sua ricerca per ritrovare il \"katra\" di Spock, anche se questo la porter\u00e0 davanti ad una corte marziale. Quando gli altri membri dell'equipaggio recuperano il corpo di Spock dal pianeta Genesis, Uhura attende il loro arrivo su Vulcano per assistere al rituale eseguito per resuscitare Spock (\"Star Trek III - Alla ricerca di Spock\").\nNel film \"Star Trek\" del 2009, che \u00e8 un prequel della serie classica, ma in un continuum temporale diverso, Uhura ha una relazione sentimentale con Spock.\nRapporto con Spock.\nAll'inizio del suo servizio a bordo dell\"'Enterprise\", Uhura tenta di raggiungere il lato umano di Spock. In data stellare 1513,1 cerca di avviare una conversazione con un impassibile Spock e gli chiede come si sente quando guarda la luna di Vulcano. Quando Spock le risponde che Vulcano non ha alcuna luna, lei esprime sorpresa per la sua mancanza di romanticismo. Si stupisce anche della M-113.\nPoco dopo, quando Charles Evans sale a bordo dell\"'Enterprise\", Uhura e Spock intrattengono l'equipaggio insieme nella sala ricreazione, in data stellare 1533,6. Accompagnata da Spock che suona la sua arpa vulcaniana, Uhura canta la canzone improvvisata \"Oh, On the Starship Enterprise\".\nRapporto con Montgomery Scott.\nNel 2287, sotto l'influenza di Sybok Uhura ha cominciato a mostrare un interesse romantico verso Montgomery Scott. Scotty, tuttavia, ha educatamente declinato l'invito, vista la sua \"condizione\".\nScotty ha aiutato Uhura e Chekov a cercare frasi Klingon in libri antichi nel 2293, durante il tentativo di attraversare la frontiera dello spazio Klingon per salvare i loro colleghi incarcerati.\nImpatto culturale.\nQuello di Uhura \u00e8 generalmente ricordato come il primo personaggio di colore rappresentato, nella televisione americana, con poteri di comando all'interno di un cast multirazziale. L'attrice Nichelle Nichols, amareggiata per lo scarso spazio dedicato al suo personaggio, ipotizz\u00f2 di abbandonare la serie ma fu convinta a rimanere dal reverendo Martin Luther King, che vedeva nel personaggio da lei interpretato come un ruolo positivo, fonte di ispirazione per le nuove generazioni coinvolte nel difficile processo di integrazione razziale in corso."}
{"id": "67242", "revid": "287204", "url": "https://it.wikipedia.org/wiki?curid=67242", "title": "Llanfairpwllgwyngyllgogerychwyrndrobwllllantysiliogogogoch", "text": "Llanfairpwllgwyngyllgogerychwyrndrobwllllantysiliogogogoch (pronuncia: , ) \u00e8 un comune del Regno Unito di abitanti, della contea del Galles di Anglesey. Con i suoi 58 caratteri \u00e8 il toponimo pi\u00f9 lungo d'Europa e il secondo pi\u00f9 lungo al mondo, dopo la collina di Taumatawhakatangihangakoauauotamateaturipukakapikimaungahoronukupokaiwhenuakitanatahu in Nuova Zelanda.\nPer praticit\u00e0 il lunghissimo nome viene abbreviato in Llanfair PG o Llanfairpwll, sufficiente a distinguerlo da altre localit\u00e0 gallesi di nome \"Llanfair\".\nIl nome \u00e8 composto da ben 58 lettere e, tradotto dal gallese, significa \u00abChiesa di Santa Maria nella valletta del nocciolo bianco, vicino alle rapide e alla chiesa di San Tisilio nei pressi della caverna rossa\u00bb. In ragione di tale caratteristica, il nome della cittadina costituisce un'attrazione turistica, oltre che una singolarit\u00e0 statistica: molte persone si fermano alla stazione ferroviaria per farsi scattare una foto a fianco del cartello della stazione o farsi timbrare il passaporto nei negozi locali. Un'altra attrazione turistica \u00e8 la vicina colonna del Marchese di Anglesey, da cui si ha una panoramica sull'isola di Anglesey e sullo Stretto di Menai.\nIl toponimo.\nOrigine ed etimologia.\nIl lungo toponimo nacque intorno al 1860 su volere del consiglio cittadino, specificatamente per il privilegio e il prestigio di avere \u00abil nome pi\u00f9 lungo di una stazione ferroviaria in Gran Bretagna\u00bb; il nome originale del luogo, infatti, era \"Llanfair Pwllgwyngyll\", che di per s\u00e9 era gi\u00e0 abbastanza articolato. La fusione dei due termini ha generato il lungo toponimo, che tuttavia non \u00e8 pi\u00f9 considerato come puramente gallese. Malgrado ci\u00f2 sul cartello della stazione ferroviaria del paese il nome \u00e8 riportato per intero e comprende anche una didascalia che suggerisce la corretta pronuncia.\nIl significato del toponimo deriva dalla citazione elogiativa della chiesa di \"St. Mary\" e di \"St. Tysilio\" ed \u00e8 riassumibile come di seguito:\nLlanfair [\"St. Mary's Church\"] / pwll [\"in the hollow\"] / gwyngyll [\"of the white hazel\"] / goger [\"near\"] / y chwyrndrobwll [\"the rapid whirlpool\"] / llantysilio [\"and the church of St. Tysilio\"] / g ogo goch [\"with a red cave\"].\nQuindi in lingua inglese il toponimo completo corrisponderebbe a: \"St. Mary's Church in the hollow of the white hazel near the rapid whirlpool and the church of St. Tysilio with a red cave\".\nLa pronuncia.\nUn tentativo ragionevole di pronuncia della parola in italiano potrebbe essere \"lhan vair pulh guenn ghelh go gheriH uern drob ulh lhan te sili o go gogoH\". Le \"H\", come nella sillaba finale, rappresentano un suono di \"h glottale\" molto aspirata simile a quello usato in tedesco con la grafia \"ch \"in \"Bach\". La doppia elle, qui trascritta come \"lh\", assomiglia a una 'l'aspirata, o anche a una pronuncia strascicata di \"cl\", e viene pronunciata mentre si fa passare aria attorno alla lingua (si provi a soffiare mentre dite \"l\").\nIl toponimo nei media e nella stampa.\nIl curioso toponimo \u00e8 stato citato pi\u00f9 volte:\nToponimi antagonisti.\nA seguito del successo turistico, ci sono stati diversi tentativi di rubare il primato di Llanfair PG per motivi promozionali. Uno di questi tentativi \u00e8 stato quello dei gestori della ferrovia di Fairbourne che hanno nominato la stazione ferroviaria situata di fronte al fiume Mawddach \"Gorsafawddacha'idraigodanheddogleddoll\u00f4npenrhynareurdraethceredigion\".\nOppure il vicino paese di Llanfynydd, nel Carmarthenshire, che per antagonismo dal 2004 ha adottato ufficiosamente il toponimo \"Llanhyfryddawelllehynafolybarcudprindanfygythiadtrienusyrhafnauole\".\nTuttavia nessuno di questi nuovi nomi ha ancora ottenuto il riconoscimento ufficiale di cui invece gode \"Llanfair PG\" tra gli enti pubblici e le autorit\u00e0 del trasporto, anche se in pratica la forma abbreviata tende a essere impiegata nell'uso quotidiano.\nStoria.\nTracce di insediamenti stanziali risalgono sin dal Neolitico, essi evidenziarono la presenza di una primitiva popolazione dedita alla agricoltura di sussistenza e alla pesca.\nSuccessivamente, l'isola di \"Anglesey\" divenne terra di conquista delle truppe romane guidate da Gaio Svetonio Paolino.\nNell'epoca medievale l'area pass\u00f2 sotto il controllo del Regno di Gwynedd che, mediante il suo sistema feudale, vide nascere una serie di fattorie sparse sul territorio.\nIl villaggio di \"Llanfair\" nacque intorno alla met\u00e0 del XVI secolo e, insieme all'intero territorio dell'isola, fu compreso nella \"Marca di Anglesey\".\nNel corso dell'Ottocento la popolazione del paese ebbe un notevole incremento e nel 1826 l'isola fu connessa al resto del Galles da due ponti: il \"Menai Suspension Bridge\" progettato da Thomas Telford e il \"Britannia Bridge\"; quest'ultimo permise il collegamento ferroviario con Londra e con il vicino porto.\nSport.\nCalcio.\nLa squadra di calcio locale \u00e8 il Llanfairpwll FC, che milita nella \"Welsh Alliance League\"."}
{"id": "67244", "revid": "295921", "url": "https://it.wikipedia.org/wiki?curid=67244", "title": "Critica fascista", "text": "Critica fascista \u00e8 stato un periodico fondato a Roma dal ventottenne Giuseppe Bottai nel 1923; venne edito fino al 1943.\nStoria.\nLa rivista venne fondata il 15 giugno 1923 dall'intellettuale di provenienza futurista Giuseppe Bottai, per approfondire ed arricchire il dibattito intellettuale all'interno del movimento fascista e per sviluppare continuit\u00e0 e spessore dopo la fase della conquista del potere, stimolando la formazione di una nuova classe dirigente. Il nome della rivista allude alla rivista \"Critica sociale\".\nIl periodico, che ebbe come co-direttore Gherardo Casini, usc\u00ec senza interruzione per vent'anni, da principio affiancato (1924) dalla rivista \"Spettatore italiano\", sempre diretta da Bottai ma che ebbe una durata di soli dodici numeri, e da \"Primato\" (dal 1940 al 1943).\nLe finalit\u00e0 della rivista vengono dichiarate nell'editoriale del primo numero e nell'appello ai giovani, che viene stampato sotto l'articolo di fondo in un riquadro a grandi caratteri:\nIl revisionismo fascista.\nLa rivista, che avr\u00e0 durata ventennale, ha una fase ascendente dal 1923 al 1932 ed una discendente nel successivo decennio. Si caratterizza per l'affrontare molte questioni in termini duramente polemici, come il rapporto tra lo Stato ed il partito e la denuncia alla violenza esercitata dai \"ras\" provinciali.\nL'articolo \"Fascismo e paese\" di Massimo Rocca esce sul primo numero del 15 settembre 1923 con un dibattito sul \"revisionismo\" che viene ripreso nell'articolo \"Esame di coscienza\" del 1\u00ba ottobre 1923 e in \"Dichiarazioni sul revisionismo\" del 17 luglio 1924. In questi articoli viene precisato che il revisionismo non \u00e8 \"una questione di pulizia o di polizia interna del Partito\", quanto di ordinamenti e idee.\nDal 1927 al 1932 \"Critica fascista\" affronta il problema dei rapporti tra Stato e Chiesa in vista del Concordato e quello dell'importanza della \"Carta del lavoro\" che rappresenta, a detta dello stesso Bottai, un superamento dei \"Diritti dell'uomo\" della Rivoluzione francese. Metodologicamente, dal 1927 \"Critica fascista\" inaugur\u00f2 \"la pratica di sollecitare l'opinione degli operatori culturali in merito ai modelli da adottare nel processo di rinnovamento dell'identit\u00e0 nazionale\", cosa che \"contribu\u00ec\na far emergere differenti concezioni della modernit\u00e0, che si contesero il diritto di rappresentare l'espressione pi\u00f9 autentica della rigenerazione fascista entrando in competizione per il riconoscimento e la legittimazione delle autorit\u00e0\".\nAllineamento ed evoluzione culturale.\nSul numero del 1\u00ba giugno 1928, nell'editoriale \"Un regime di giovani\", inizia la polemica sulla importanza e sulla funzione da attribuire ai giovani che ha pi\u00f9 forte riscontro nell'articolo di Bottai, \"Giovani e pi\u00f9 giovani\" del 1\u00ba gennaio 1930 che si diffonder\u00e0 su tutti i giornali dell'epoca:\nUn gruppo di giornalisti e scrittori gi\u00e0 collaboratori di \"Critica fascista\" che ha trovato occupazione al Ministero dell'Educazione Nazionale: Ugo D'Andrea, Agostino Nasto, Mario Sertoli, Tommaso Napolitano.\nNella rubrica \"Stoccate\" il giovane Berto Ricci prende le difese dell'arte moderna italiana che era stata attaccata da pi\u00f9 parti e sostiene le idee di Bottai, che nel frattempo aveva istituito il Premio di pittura Bergamo dove erano stati premiati Filippo de Pisis, Mario Mafai, Renato Guttuso, decisamente contrarie a qualsiasi forma di \"arte di Stato\".\nNel numero del 15 agosto 1939 appare su \"Critica fascista\" l'annuncio di una nuova rivista che uscir\u00e0 con il nome di \"Primato\", di carattere maggiormente culturale.\n\"Critica fascista\", affiancata dalla rivista \"Primato\", continuer\u00e0 a pubblicare regolarmente i suoi numeri fino al 25 luglio 1943, caduta del regime."}
{"id": "67245", "revid": "9", "url": "https://it.wikipedia.org/wiki?curid=67245", "title": "Llanfair PG", "text": ""}
{"id": "67246", "revid": "9", "url": "https://it.wikipedia.org/wiki?curid=67246", "title": "Llanfairpwll", "text": ""}
{"id": "67249", "revid": "599013", "url": "https://it.wikipedia.org/wiki?curid=67249", "title": "Giuseppe Di Capua", "text": "Biografia.\nNato a Salerno da genitori stabiesi, trascorre l'intera vita a Castellammare di Stabia. Il 5 maggio del 1996 ha dato l'addio al canottaggio, che aveva cominciato a praticare all'et\u00e0 di 14 anni.\nCarriera.\nNel suo \"palmar\u00e8s\" due medaglie d'oro \"due con\" alle Olimpiadi di Los Angeles (1984) e alle Olimpiadi di Seul (1988) e una d'argento alle Olimpiadi di Barcellona con i fratelli Abbagnale.\nSono stati anche campioni del mondo nel 1981, 1982, 1985 e 1987, secondi in quelli del 1986 e del 1993 e terzi nell'edizione del 1983. Hanno conquistato anche numerosi titoli italiani. Nel 1982 \u00e8 stato inoltre campione mondiale con l'8 pesi leggeri.\nPalmar\u00e8s.\nCon i fratelli Giuseppe e Carmine Abbagnale, nel corso degli anni ottanta e novanta, ha vinto due titoli olimpici e sette titoli mondiali nella specialit\u00e0 del due con. Nel 1982, inoltre, ha vinto il titolo mondiale timonando l'8 con pesi leggeri."}
{"id": "67251", "revid": "2216914", "url": "https://it.wikipedia.org/wiki?curid=67251", "title": "Montgomery Scott", "text": "Montgomery Scott, usualmente conosciuto con il soprannome di Scotty, \u00e8 un personaggio dell'universo fantascientifico \"Star Trek\".\nFa la sua comparsa per la prima volta nel secondo episodio pilota di Star Trek, \"Oltre la galassia\", interpretato dall'attore James Doohan (1920-2005) e compare anche nei primi sette film di Star Trek e in un episodio (\"Relic\") della serie \"\".\nIl personaggio \u00e8 stato ripreso da Simon Pegg nei film \"Star Trek\" (2009) e \"Into Darkness - Star Trek\" (2013) diretti da J.J. Abrams e \"Star Trek Beyond\" (2016) diretto da Justin Lin.\nPersonaggio.\nNella serie originale di Star Trek, Montgomery Scott \u00e8 l'ufficiale ingegnere capo dell'astronave \"Enterprise\". Parla (nella versione originale) con un marcato accento scozzese. Doohan ha provato una variet\u00e0 di accenti per la parte, e ha deciso di utilizzare un accento scozzese sulla base del fatto che ha pensato che i migliori ingegneri sono scozzesi.\nScotty viene spesso definito \"l'ingegnere dei miracoli\" per la sua capacit\u00e0 di effettuare complicate riparazioni in tempi rapidissimi (confesser\u00e0 scherzosamente in seguito di raddoppiare apposta i tempi previsti di riparazione, sapendo che tanto il capitano gli avrebbe concesso la met\u00e0 del tempo che aveva richiesto).\nEventi precedenti alla missione quinquennale.\nGli eventi della vita del personaggio prima della serie classica sono desunti da riferimenti presenti negli episodi della serie.\nPrima della sua assegnazione sull'Enterprise risulta essere stato su Deneva come consulente tecnico. Il suo numero di Flotta \u00e8 SE 19754 T.\nScott \u00e8 nato in Scozia nella citt\u00e0 di Aberdeen il 2 marzo 2222.\nEntra nell'Accademia della Flotta Stellare nel 2241, ne esce nel 2245 col grado di guardiamarina.\nScotty raggiunge il rango di tenente comandante nel corso della serie classica (secondo ufficiale dell'Enterprise) e viene promosso a comandante nel primo film. Dal quinto film ha il grado di capitano (grado probabilmente dato \"ad honorem\", dato che non comand\u00f2 mai una nave).\nNel 2265, Scott \u00e8 stato assegnato alla \"USS Enterprise\" sotto il capitano James Kirk in qualit\u00e0 di capo-ingegnere e secondo ufficiale. Nel 2270, il comandante Scott ha svolto un ruolo fondamentale nei massicci lavori di ristrutturazione della USS \"Enterprise\" pur servendo sotto il capitano Willard Decker.\nSull\u2019\"Enterprise\".\nScotty finisce spesso per risolvere le situazioni critiche della trama, utilizzando le sue conoscenze e il suo acuto ingegno. Le sue soluzioni sono quasi sempre creative e non convenzionali, drammaticamente efficaci, e di importanza fondamentale per lo sviluppo della trama.\nScotty \u00e8 anche un esperto ufficiale di comando. Egli \u00e8 infatti il secondo ufficiale dell\"'Enterprise\" (vale a dire il terzo in comando). Prende il comando della nave quando sia il capitano Kirk che il comandante Spock non sono disponibili. In una di queste occasioni, quando Kirk e Spock sono intrappolati in un mondo alieno, Scott utilizza la potenza della nave per spegnere la griglia elettrica del pianeta per alcuni secondi, consentendo all'equipaggio dell'Enterprise di salvare Kirk e Spock senza violare la Prima Direttiva e ricevendo gli elogi di Kirk per questa innovativa tattica.\nNei film di Star Trek.\nNel 2285, Scott viene eccezionalmente promosso al grado di capitano e riassegnato alla \"USS Excelsior\" come capo della sezione ingegneria per seguire i primi test della nave. Scott detesta il suo trasferimento a bordo dell\"Excelsior\", definendo la nave come poco pi\u00f9 di un \u00absecchio di bulloni\u00bb. Sabota l\"Excelsior\" togliendo alcuni componenti dal suo motore di transcurvatura per impedire che possa seguire l\"'Enterprise\", quando la nave viene rubata dal capitano Kirk per essere condotta sul pianeta Genesis.\nNel 2286, Scott viaggia indietro nel tempo fino al 1986 insieme con il resto del personale di bordo dell'Enterprise alla ricerca di una coppia di balene megattere. Al fine di costruire un serbatoio di acqua per le balene, visita la struttura della \"Plexicorp\", presentato dal dr McCoy come \u00abil professor Scott da Edimburgo\u00bb. In quella situazione fa un accordo con il gestore degli impianti, il sig. Nichols, dandogli la formula dell'alluminio trasparente in cambio di una parete di plexiglas. Quando il dr McCoy si oppone alla decisione per paura di \u00abcambiare il futuro\u00bb, Scott sottolinea: \u00abCome si fa a sapere che non ha inventato lui la formula?\u00bb. Dopo il ritorno a casa viene riassegnato come capo-ingegnere della nuova USS Enterprise-A, come visibile nel film \"Star Trek IV - Rotta verso la Terra\".\nEgli ha poi trascorso quasi un anno per restaurare la nave per il servizio, come scopriamo nel film \"Star Trek V - L'ultima frontiera\".\nDurante i suoi 52 anni di carriera nella Flotta Stellare, presta servizio su un totale di undici navi, tra cui vari trasportatori, incrociatori e navi stellari.\nNel 2293, Scott ha acquistato una barca in attesa del suo ritiro dall\"'Enterprise-A\" (\"Star Trek VI - Rotta verso l'ignoto\").\nNel 2294, dopo il suo ritiro dalla Flotta Stellare, Scott ha viaggiato a bordo della \"USS Jenolan\" diretto verso la colonia Norpin, dove ha deciso di stabilirsi dopo il suo ritiro. La Jenolan, tuttavia, ha incontrato una Sfera di Dyson sulla sua rotta, e durante il tentativo di indagare, il trasporto si \u00e8 schiantato sulla sua superficie. Scott ed il suo compagno ingegnere Matt Franklin sono stati gli unici sopravvissuti. Insieme hanno manipolato i sistemi del teletrasporto della \"Jenolan\", facendo conservare i loro schemi nel buffer del teletrasporto per quasi 75 anni.\nNel 2369, Montgomery Scott \u00e8 stato salvato dalla \"USS Enterprise-D\", mentre il modello di Franklin era troppo degradato per essere recuperato con successo. Dopo aver contribuito al salvataggio dell\"'Enterprise-D\" dalla sfera di Dyson, il capitano Picard lo premia dandogli una navetta dell'Enterprise in prestito a tempo indeterminato.\nScotty si occupa anche della gestione del sistema di teletrasporto e a questa sua mansione \u00e8 stato ispirato il celebre modo di dire \u00abTirami su, Scotty\u00bb (\"\u00abBeam me up, Scotty\u00bb\"). Questo motto \u00e8 famoso tra i fan della serie di Star Trek, dato che una sua variazione veniva pronunciata durante quasi ogni episodio della serie classica.\nIl personaggio di Scotty ha dato origine ad un \"clich\u00e9\" per ogni ingegnere capo apparso in film o telefilm di fantascienza. Il clich\u00e9 di avere un ingegnere scozzese ha colpito anche la serie successiva di Star Trek: la \"Star Trek - The Next Generation\" ha avuto un ingegnere scozzese per un breve periodo a bordo dell'USS \"Enterprise\" (NCC-1701-D).\nFamiglia e vita personale.\nScott ha avuto almeno una sorella, il cui figlio, Peter Preston, ha servito a bordo dell\"Enterprise\" nel 2285 come aspirante guardiamarina nel corso di una crociera di addestramento dei cadetti. Preston \u00e8 stato ucciso quando l\"'Enterprise\" \u00e8 stata attaccata e gravemente danneggiata dalla \"USS Reliant\" in un attacco a sorpresa sferrato da Khan Noonien Singh. Forte \u00e8 stato in Scott il dolore della tragedia (nel secondo film).\nRelazioni.\nAnche se ha il cuore di un signore, la vita come ingegnere per Scott \u00e8 stato spesso solitaria. Spesso per\u00f2 ha cercato di perseguire senza speranza rapporti con ufficiali di sesso femminile pi\u00f9 giovani di lui, che sono state molte volte percepite come fuori dalla sua portata.\nScott \u00e8 stato attratto da Carolyn Palamas e ha reagito duramente all'infatuazione del dio greco Apollo verso di lei.\nNel 2269, Scott si \u00e8 infatuato del nuovo arrivo dell'Enterprise, Mira Romaine.\nAnni pi\u00f9 tardi, il Comandante Uhura ha cominciato a mostrare un romantico interesse verso Scotty, ma il loro rapporto non \u00e8 mai proseguito (nel quinto film).\nUniverso dello Specchio.\nNell'universo dello specchio, il tenente comandante Montgomery Scott \u00e8 stato capo della sala macchine a bordo della nave spaziale dell'Impero Terrestre, la ISS Enterprise.\nNel 2267, Scott, Kirk, Uhura e McCoy si trovavano sul mondo Halkan a seguito di alcuni negoziati. Durante il tentativo di un teletrasporto attraverso una tempesta magnetica, Scott e l'equipaggio sono stati scambiati con le loro controparti di un universo alternativo denominato Specchio, a bordo della USS Enterprise, mentre le loro controparti arrivati a bordo della ISS Enterprise. Scott e gli altri tre sono stati immediatamente messi in prigione sulla USS Enterprise, mentre le loro controparti sono state in grado di assaporare un po' di vita a bordo della ISS Enterprise.\nConsultata la sua controparte, Montgomery Scott ha osservato come la storia della ISS Enterprise sia stata completamente diversa da quella della USS Enterprise.\nEpisodio di \"Star Trek: The Next Generation\".\nScotty era a bordo dell'Enterprise B (nel settimo film) quando il capitano Kirk viene risucchiato dalla stringa Nexus e di conseguenza viene dichiarato disperso in azione. Nell'episodio della serie \"\" \"Relic\" Scott viene trovato da Geordi LaForge e dal comandante William T. Riker, che lo recuperano dal buffer di un teletrasporto e lo salvano; quando questi gli dicono che provengono dall'astronave Enterprise, egli immediatamente pensa che il capitano Kirk sia venuto a salvarlo. Tuttavia il capitano era morto e questo era un fatto di cui Scotty era a conoscenza. I fan hanno dunque formulato diverse ipotesi per tentare di spiegare questa discrepanza: la prima \u00e8 che Kirk \u00e8 stato dichiarato morto molte volte senza effettivamente morire e quindi Scotty poteva pensare che in realt\u00e0 si fosse salvato dal Nexus (come in effetti era successo). La seconda \u00e8 che l'et\u00e0 avanzata avesse fatto dimenticare episodi del passato non piacevoli; per ultimo bisogna ricordare che Scotty amava bere parecchio fuori servizio."}
{"id": "67252", "revid": "1714743", "url": "https://it.wikipedia.org/wiki?curid=67252", "title": "Atelstano d'Inghilterra", "text": "Figlio di re Edoardo il Vecchio, gli succedette come governante di gran parte dell'Inghilterra il 2 agosto 924, dopo un brevissimo regno del fratellastro Ethelweard. Sua zia era Ethelfleda, \"Signora dei Merciani\" dal 911 al 918. Il nonno di Atelstano, invece, era Alfredo il Grande del Wessex.\nContesto storico.\nTra l'VIII secolo e il IX secolo, tra i molti regni del primo periodo anglosassone, si erano consolidati in quattro: Wessex, Mercia, Northumbria e Anglia orientale. Nell'VIII secolo, Mercia era stato il regno pi\u00f9 potente dell'Inghilterra meridionale, ma all'inizio del IX secolo, Il Wessex divenne dominante sotto il trisnonno di Atelstano, Egbert. Verso la met\u00e0 del secolo, l'Inghilterra sub\u00ec diversi attacchi sempre pi\u00f9 violenti dai vichinghi, finendo con l'invasione della Grande armata danese nel 865. Nell'878, i Vichinghi avevano invaso l'Anglia orientale, la Northumbria e la Mercia e conquistarono parzialmente il Wessex. I sassoni occidentali combatterono sotto il comando di Alfredo il Grande e ottennero una vittoria decisiva nella battaglia di Ethandun. Alfredo e il leader dei Vichinghi Guthrum stabilirono un accordo che diede ad Alfredo la Mercia occidentale, mentre la Mercia orientale fu incorporata nell'Anglia orientale vichinga. Nell'890, i nuovi attacchi vichinghi furono combattuti con successo da Alfredo, aiutato da suo figlio Edoardo e Earl Aethelred di Mercia. Aethelred govern\u00f2 Mercia sotto il comando di Alfredo e si spos\u00f2 con sua figlia Ethelfleda. Alfredo mor\u00ec nell'899 e gli succedette Edoardo. Aethelwald, figlio di Aethelred, fece un'offerta per il potere, ma fu ucciso nella battaglia di Holme nel 902.\nSi sa poco della guerra tra inglesi e danesi degli anni successivi. Nel 909 Edoardo invi\u00f2 un esercito del Wessex e della Mercia occidentale per devastare la Northumbria. L'anno seguente i danesi della Northumbria attaccarono la Mercia ma subirono una decisiva sconfitta nella battaglia di Tettenhall. Aethelred mor\u00ec nel 911 e fu succeduto come governatore della Mercia dalla sua vedova Ethelfleda. Nel decennio successivo, Edoardo e Ethelfleda conquistarono la Mercia Vichinga e l'Anglia orientale. Ethelfleda mor\u00ec nel 918 e fu brevemente succeduta da sua figlia Aelfwynn ma nello stesso anno Edoardo la spodest\u00f2 e prese il controllo diretto della Mercia.\nQuando Edoardo mor\u00ec nel 924, Ethelweard (fratellastro minore di Atelstano ma preferito dal padre) fu proclamato re degli anglosassoni ma dopo soli 16 giorni di regno mor\u00ec; il 4 settembre 925 Atelstano fu proclamato re.\nCostantino II govern\u00f2 la Scozia, tranne il sud-ovest, che era il regno britannico di Strathclyde. Il Galles era diviso in diversi piccoli regni, tra cui Deheubarth nel sud-ovest, Gwent nel sud-est, Brycheiniog immediatamente a nord di Gwent e Gwynedd nel nord.\nGiovinezza.\nSecondo Guglielmo di Malmesbury, Atelstano aveva trent'anni quando sal\u00ec al trono nel 924, il che significherebbe che era nato intorno all'894. Era il figlio maggiore di Edoardo il Vecchio e anche il pi\u00f9 alto. Era l'unico figlio di Edoardo dalla sua prima consorte, Ecgwynn. Si sa molto poco di Ecgwynn e non viene nominata in nessuna fonte prima della conquista normanna dell'Inghilterra. I cronisti medievali non sono d'accordo sul suo rango e alcuni la descrivevano come una grande nobile, altri come una consorte ignobile.\nEdoardo spos\u00f2 la sua seconda moglie, Elfleda, all'incirca al tempo della morte di suo padre, probabilmente perch\u00e9 Ecgwynn era morta o perch\u00e9 era stata messa da parte. Il nuovo matrimonio indebol\u00ec la posizione di Atelstano, in quanto la sua matrigna favoriva naturalmente gli interessi dei suoi figli, Ethelweard ed Edwin e di conseguenza, quando Edoardo mor\u00ec nel 924, Ethelweard fu proclamato re ma dopo soli 16 giorni di regno mor\u00ec. Atelstano dopo la morte di Ethelweard aveva ancora difficolt\u00e0 a ottenere l'accettazione nel Wessex, e non fu incoronato re degli anglosassoni fino al 4 settembre 925.\nRegno.\nLa lotta per il potere.\nEdoardo mor\u00ec a Farndon nel nord di Mercia il 17 luglio 924, e gli eventi che ne conseguono non sono chiari. Edoardo quando mor\u00ec divise il regno in due parti: Regno del Wessex e Regno di Mercia, e probabilmente il popolo scelse come re del Wessex, Ethelweard, primogenito di Edoardo da Elfeda, e come re di Mercia, Atelstano, primogenito di Edoardo da Ecgwynn. Probabilmente, \u00e8 per questo che motivo che Edoardo, nel 918, spodest\u00f2 Aelfwynn dalla Mercia. Tuttavia, Ethelweard sopravvisse dopo suo padre per soli sedici giorni, interrompendo qualsiasi piano di successione.\nAnche dopo la morte di Ethelweard, sembra esserci stata un'opposizione ad Atelstano nel Wessex, in particolare a Winchester, dove Ethelweard fu sepolto.\nL'incoronazione di Atelstano avvenne il 4 settembre 925 a Kingston upon Thames, forse a causa della sua posizione simbolica al confine tra Wessex e Mercia. Fu incoronato dall'arcivescovo di Canterbury, Athelm, che probabilmente organizz\u00f2 un nuovo \"ordo\" (ordine religioso di servizio) in cui il re indossava per la prima volta una corona invece di un elmo.\nL'opposizione sembra essere continuata anche dopo l'incoronazione. Secondo Guglielmo di Malmesbury, un nobile altrimenti sconosciuto, chiamato Alfred, complott\u00f2 per accecare Atelstano a causa della sua presunta illegittimit\u00e0, anche se non si sa se volesse diventare re o agiva per conto di Edwin, il fratello minore di Ethelweard. Accecare sarebbe stata una disabilit\u00e0 sufficiente a rendere Atelstano non ammissibile per la regalit\u00e0 senza incorrere all'omicidio. Inoltre, le tensioni tra Atelstano e Winchester sembrano aver continuato per alcuni anni. Infatti il vescovo di Winchester, Frithestan, non partecip\u00f2 all'incoronazione n\u00e9 testimoni\u00f2 alcuna delle carte conosciute di Atelstano fino al 928.\nNel 933 Edwin anneg\u00f2 nel Mare del Nord in circostanze non chiare. Suo cugino, Adalolfo port\u00f2 il suo corpo per la sepoltura all'abbazia di San Bertino a Saint-Omer. Gli storici pensano che Edwin potrebbe essere fuggito dall'Inghilterra dopo una ribellione senza successo contro il dominio di suo fratello, e la sua morte probabilmente ha contribuito a mettere fine all'opposizione di Winchester.\nRe d'Inghilterra.\nEdoardo il Vecchio aveva conquistato i territori danesi in Mercia e nell'Anglia orientale con l'assistenza di Ethelfleda e suo marito, ma quando Edoardo mor\u00ec, il re danese Sitric continu\u00f2 a governare il regno vichingo di J\u00f3rv\u00edk (York). Nel gennaio 926, Atelstano fece in modo che una delle sue sorelle sposasse Sitric e i due re accettarono di non invadere i territori l'uno dell'altro. L'anno seguente Sitric mor\u00ec e Atelstano afferr\u00f2 l'opportunit\u00e0 per invadere i vichinghi. Guthfrith, un cugino di Sitric, guid\u00f2 una flotta da Dublino per provare a salire sul trono, ma Atelstano prevalse facilmente su di lui. Atelstano invase York e ricevette la presentazione del popolo danese. I re del sud non avevano mai governato il nord prima di allora, e l'usurpazione di Atelstano fu accolta con indignazione dai Northumbriani, che avevano sempre resistito alla tentazione del controllo del sud. Tuttavia, a Eamont, vicino a Penrith, il 12 luglio 927, il re Costantino di Scozia, il re Hywel Dda, Ealdred I di Bernicia, e il re E\u00f3gan I di Strathclyde accettarono la sovranit\u00e0 di Atelstano. Il suo trionfo port\u00f2 a sette anni di pace nel nord.\nAtelstano fu il primo re inglese a conquistare la signoria del nord ed eredit\u00f2 la sua supremazia sui re gallesi da suo padre. Nel primo decennio del X secolo, il regno del Gwent accett\u00f2 il dominio da parte del Wessex, e Deheubarth e Gwynedd accettarono quella della Mercia; dopo l'acquisizione di Mercia da parte di Edoardo, trasferirono la loro fedelt\u00e0 a lui. Secondo Guglielmo di Malmesbury, dopo l'incontro a Eamont, Atelstano convoc\u00f2 i re gallesi a Hereford, dove impose un pesante tributo annuale e stabil\u00ec il confine tra Inghilterra e Galles nella zona di Hereford, sul fiume Wye. La figura dominante in Galles era Hywel Dda, descritto dallo storico del Galles Thomas Charles-Edwards come \"il pi\u00f9 solido alleato degli 'imperatori della Britannia' tra tutti i re del suo tempo\". I re gallesi parteciparono alla corte di Atelstano tra il 928 e il 935 e questo ha prodotto la pace tra il Galles e l'Inghilterra.\nSecondo Guglielmo di Malmesbury, dopo l'incontro di Hereford, Atelstano continu\u00f2 ad espellere i cornici da Eexter, a fortificare le sue mura e a fissare il confine della Cornovaglia al fiume Tamar e questo \u00e8 stato considerato dagli storici come un comportamento scettico, poich\u00e9 la Cornovaglia era sotto il dominio inglese sin dalla met\u00e0 del IX secolo. Atelstano accentu\u00f2 il suo controllo istituendo una nuova sede della Cornovaglia e nominando il suo primo vescovo, ma la Cornovaglia mantenne la propria cultura e lingua.\nAtelstano divenne il primo re di tutti i popoli anglosassoni, e in effetti il signore della Gran Bretagna. I suoi successi inaugurarono quello che John Maddicott, nella sua storia delle origini del Parlamento inglese, chiama la fase imperiale della regalit\u00e0 inglese tra il 925 e il 975, quando i sovrani del Galles e della Scozia iniziarono a frequentare le assemblee dei re inglesi. Atelstano, inoltre, cerc\u00f2 di riconciliare l'aristocrazia nel suo nuovo territorio della Northumbria, elarg\u00ec doni alle cattedrali di Beverly, Chester-le-Street e York, sottolineando il suo cristianesimo, e compr\u00f2 anche il vasto territorio di Amounderness nel Lancashire e lo diede all'arcivescovo di York, il suo pi\u00f9 importante luogotenente della regione. In tutto ci\u00f2, Atelstano rimase un estraneo non gradito nel nord infatti, rispetto al suo forte controllo sulla Gran Bretagna meridionale, la sua posizione nel settentrione era molto pi\u00f9 debole.\nUltimi anni e morte.\nNon avendo avuto figli propri, adott\u00f2 Haakon il Buono, che in seguito divenne re di Norvegia. Atelstano mor\u00ec nel 939 a Gloucester e gli succedette il fratellastro minore, Edmondo I d'Inghilterra.\nDopo la sua morte, nel 939, i Vichinghi presero il controllo di York che fu riconquistata solo il 954."}
{"id": "67253", "revid": "1714743", "url": "https://it.wikipedia.org/wiki?curid=67253", "title": "Edmondo I d'Inghilterra", "text": "Quando il fratellastro Atelstano mor\u00ec il 27 ottobre 939, Edmondo gli succedette come re. Poco dopo la sua proclamazione dovette affrontare diverse e gravi minacce militari. Re Olaf I di Dublino conquist\u00f2 la Northumbria e invase le Midlands. Quando Olaf mor\u00ec, nel 942, Edmondo le riconquist\u00f2.\nNel 943 divenne il padrino di re Olaf di York. Nel 944, Edmondo ebbe successo nella riconquista della Northumbria. Nello stesso anno il suo alleato Olaf di York perse il trono e part\u00ec per Dublino, in Irlanda. Olaf divenne re di Dublino con il nome di Olaf Cuaran e continu\u00f2 ad essere alleato del padrino.\nNel 945 Edmondo conquist\u00f2 lo Strathclyde, ma concesse i suoi diritti sul territorio a re Malcolm I di Scozia. In cambio essi firmarono un trattato di mutua assistenza militare. Edmondo stabil\u00ec cos\u00ec una politica di relazioni pacifiche e confini sicuri con la Scozia.\nDurante il suo regno ebbe inizio la rinascita dei monasteri in Inghilterra.\nEdmondo venne assassinato nel 946 da Leofa, un ladro esiliato. Stava partecipando ad un ricevimento a Pucklechurch, quando individu\u00f2 Leofa nella folla. Dopo che il fuorilegge si rifiut\u00f2 di andarsene, il re e i suoi consiglieri combatterono contro Leofa. Edmondo e Leofa vennero entrambi uccisi.\nGli succedette il fratello Edredo, re dal 946 al 955.\nI figli di Edmondo governarono in seguito l'Inghilterra come:"}
{"id": "67254", "revid": "729019", "url": "https://it.wikipedia.org/wiki?curid=67254", "title": "Isole Orcadi Meridionali", "text": "Le Isole Orcadi Meridionali sono un gruppo di isole sub-antartiche situate alla latitudine da 60\u00b050'S a 60\u00b083' S e longitudine da 44\u00b025' O a 46\u00b025' O nel mare antartico.\nStoria.\nLe isole Orcadi Meridionali sono state scoperte nel 1821 da due cacciatori di foche: l'americano Nathaniel Brown Palmer e il britannico George Powell. Powell chiam\u00f2 l'isola maggiore Coronation perch\u00e9 era l'anno dell'incoronazione di Giorgio IV. Chiam\u00f2 inoltre l'arcipelago \"isole di Powell\".\nNel 1823, James Weddell esplor\u00f2 le isole, diede all'arcipelago il nome attuale e cambi\u00f2 nome ad alcune delle isole. Successivamente, le isole furono visitate frequentemente dai cacciatori di foche e balenieri ma non venne effettuata nessuna esplorazione completa fino alla spedizione di William Speirs Bruce a bordo dello \"Scotia\" nel 1903, che trascorse l'inverno sull'isola di Laurie. Bruce esplor\u00f2 le isole, modific\u00f2 alcuni dei nomi dati da Weddell e stabil\u00ec una stazione meteorologica, che venne rilevata da meteorologi argentini alla sua partenza nel 1904. \nQuesta stazione, rinominata \"Orcadas\" nel 1951, \u00e8 ancora oggi in funzione ed \u00e8 la pi\u00f9 vecchia stazione di ricerca abitata senza interruzioni nell'Antartide.\nNel 1908, l'arcipelago \u00e8 divenuto parte della dipendenza delle Isole Falkland. \nIl Regno Unito e l'Argentina si contendono la sovranit\u00e0 sulle isole, ma poich\u00e9 sono situate al di sotto del 60\u00b0 S, l'arcipelago \u00e8 sotto la tutela del Trattato antartico."}
{"id": "67255", "revid": "400694", "url": "https://it.wikipedia.org/wiki?curid=67255", "title": "Hikaru Sulu", "text": "Hikaru Sulu (\u30d2\u30ab\u30eb \u30b9\u30fc\u30eb\u30fc, \"Hikaru Suru\") \u00e8 un personaggio dell'universo fantascientifico \"Star Trek\". \u00c8 stato interpretato da George Takei nella serie classica, nei primi sei film di \"Star Trek\" e nell'episodio \"Flashback\" di \"\" e da John Cho nei film della serie \"reboot\".\nIl personaggio \u00e8 un asiatico nato a San Francisco. 'Hikaru' \u00e8 un nome giapponese mentre 'Sulu' \u00e8 un cognome tipicamente delle Filippine. Durante tutta la serie televisiva viene chiamato semplicemente \"Signor Sulu\". Il prenome del personaggio, \"Hikaru\", si deve alla scrittrice Vonda McIntyre che per prima lo introdusse nel suo romanzo \"Effetto entropia\" (\"The Entropy Effect\", 1981). Il nome diventer\u00e0 ufficiale solamente con il sesto film della serie, \"Rotta verso l'ignoto\", dove lo scrittore Peter David convincer\u00e0 il regista Nicholas Meyer a inserirlo nella pellicola.\nNella versione giapponese di \"Star Trek\", il cognome del personaggio \u00e8 stato modificato in \"Kato\" (cognome tipico giapponese). Questo si \u00e8 reso necessario dato che nella lingua giapponese la \"l\" viene pronunciata come la \"r\". Nei film pi\u00f9 recenti, tuttavia, il cognome torna l'originale Sulu (\u30b9\u30fc\u30eb\u30fc, Suru).\nNella serie classica di Star Trek.\nSulu \u00e8 originariamente un componente del gruppo di fisica ma viene trasferito sul ponte di comando, divenendo il timoniere della serie classica, col grado di tenente.\nNei film.\nDopo la conclusione della missione quinquennale dell'Enterprise, Sulu viene promosso a tenente comandante (film 1-3), comandante (film 4 e 5) e infine a capitano e gli viene affidata l'astronave USS \"Excelsior\" (\"Star Trek VI: Rotta verso l'ignoto\"). Ha una figlia, Demora Sulu, che \u00e8 apparsa nel film \"Generazioni\".\nNel film \"Star Trek Beyond\", ambientato in una linea temporale alternativa rispetto alla serie originale, Sulu \u00e8 omosessuale.\nAltre apparizioni.\nSulu compare nell'episodio \"Flashback\" della serie televisiva \"\".\nGli ultimi avvenimenti della sua vita non sono ben documentati. Si presume che si sia ritirato dal comando dell'USS \"Excelsior\" dopo i fatti narrati nel film \"Star Trek VI: Rotta verso l'ignoto\". Nel 2350 Chakotay, primo ufficiale della USS \"Voyager\", afferma di essere stato spinto proprio dal capitano Sulu a entrare nell'Accademia della Flotta Stellare. Alcuni hanno interpretato questa affermazione come una prova che Sulu stesse ancora comandando un'astronave, ma questo \u00e8 improbabile dato che erano passati pi\u00f9 di 100 anni e Hikaru Sulu, anche avvantaggiandosi degli avanzati trattamenti medici della Federazione, sarebbe stato molto vecchio; Chakotay poteva anche riferirsi a Demora Sulu o a un altro capitano Sulu, o semplicemente a un incoraggiamento da parte di un anziano Hikaru Sulu in pensione. Anche se non canonica, in quanto apparsa in un libro, viene data una spiegazione su chi possa essere il \"Capitano Sulu\" che pu\u00f2 aver dato la raccomandazione a Chakotay di entrare in Accademia: Jeri Taylor, nel libro \"Destini \"sostiene che sia stato Hiromi Sulu, nipote di Hikaru e amico della famiglia di Chakotay, a raccomandare Chakotay all'Accademia.\nCompare anche nell'episodio \"World Enough and Time\" della nella parte di se stesso da vecchio."}
{"id": "67257", "revid": "1590006", "url": "https://it.wikipedia.org/wiki?curid=67257", "title": "Fontana della Barcaccia", "text": "La Fontana della Barcaccia \u00e8 una fontana di Roma, situata in piazza di Spagna, ai piedi della scalinata di Trinit\u00e0 dei Monti.\nStoria e descrizione.\nLa realizzazione, nel 1610, del nuovo acquedotto dell'Acqua Paola non aveva fatto passare in secondo piano i due costruiti qualche anno prima (l'Acqua Vergine nel 1570 e l'Acqua Felice nel 1587), e la possibilit\u00e0 di erigere altre fontane sulle loro diramazioni che intanto venivano costruite per una distribuzione idrica pi\u00f9 capillare sull'intera citt\u00e0.\nIn effetti gi\u00e0 nel 1570 un documento della Congregazione sopra le fonti aveva individuato \u00abil loco del aquedotto sotto la Trinit\u00e0\u00bb come sito per la costruzione di una fontana alimentata dal nuovo acquedotto dell'Acqua Vergine, ma la bassa pressione aveva costretto a rinunciare al progetto, e al posto della fontana fu costruita, come riserva idrica, una cisterna, oggi scomparsa, di cui rimane traccia nella toponomastica locale (vicolo del Bottino, oltre alla pi\u00f9 nota via dei Condotti).\nOrmai rinforzato l'acquedotto, nel 1626 papa Urbano VIII incaric\u00f2 Pietro Bernini, che gi\u00e0 lavorava all'ampliamento dell'acquedotto stesso, di realizzare una fontana nella piazza sottostante la chiesa della Trinit\u00e0 dei Monti che allora, in mancanza della scalinata, sorgeva sul bordo di una scarpata. L'opera fu completata nel 1629, e il Bernini fu aiutato anche dal figlio Gian Lorenzo, che probabilmente la complet\u00f2 alla morte del padre.\nLa sua realizzazione comport\u00f2 il superamento di alcune difficolt\u00e0 tecniche, dovute alla perdurante bassa pressione dell'acquedotto dell'Acqua Vergine in quel particolare luogo, che non permetteva la creazione di zampilli o cascatelle. Il Bernini tuttavia risolse l'inconveniente ideando la fontana a forma di barca semisommersa in una vasca ovale posta leggermente al di sotto del piano stradale, con prua e poppa, di forma identica, molto rialzate rispetto ai bordi laterali pi\u00f9 bassi, appena sopra il livello del bacino. Al centro della barca un corto balaustro sorregge una piccola vasca oblunga, pi\u00f9 bassa delle estremit\u00e0 di poppa e prua, dalla quale fuoriesce uno zampillo d'acqua che, riempita la vasca, cade all'interno della barca per tracimare poi, dai bordi laterali bassi e svasati, nel bacino sottostante. L'acqua sgorga da altri sei punti (tre a poppa e tre a prua): due sculture a forma di sole con volto umano, che gettano acqua verso altrettante conche all'interno dell'imbarcazione, e quattro fori circolari (due per parte) rivolti verso l'esterno, simili a bocche di cannone. Oltre ai due soli, completano le decorazioni due stemmi pontifici, con la tiara e le api simbolo araldico della famiglia del pontefice (i Barberini), alle estremit\u00e0 esterne della barca, tra le due bocche di cannone.\nEra la prima volta che una fontana veniva concepita interamente come un'opera scultorea, allontanandosi dai canoni dellaportiani della classica vasca dalle forme geometriche.\nSecondo una versione popolare molto accreditata, la sua particolare forma potrebbe essere stata ispirata dalla presenza sulla piazza di una barca in secca, portata fin l\u00ec dalla piena del Tevere del 1598 (nel cui ricordo il papa potrebbe aver commissionato l'opera), ma si \u00e8 anche avanzata l'ipotesi che quel luogo fosse anticamente utilizzato come piccola naumachia. In entrambi i casi il nome \u00abbarcaccia\u00bb richiama una vecchia imbarcazione prossima all'affondamento. Pi\u00f9 verosimilmente, era chiamata \u00abbarcaccia\u00bb quel tipo di imbarcazione che, nell'antica Roma, veniva usata per il trasporto fluviale di botti di vino, e che, molto simile all'opera berniniana, aveva appunto le fiancate particolarmente basse per facilitare l'imbarco e lo sbarco delle botti stesse.\nDanneggiamenti.\nIl 15 maggio 2007 quattro ubriachi danneggiarono la fontana monumentale con un grosso cacciavite infliggendole una profonda scalfittura, con il conseguente distacco di una parte rilevante dello stemma papale. I carabinieri accorsi sul luogo furono aggrediti dai quattro vandali, ma riuscirono comunque a trarli in arresto e scongiurare ulteriori danni.\nIl 19 febbraio 2015 viene danneggiata nuovamente da alcuni hooligans olandesi, tifosi del Feyenoord, accorsi nella capitale per assistere al match di Europa League tra la loro squadra e la Roma. Diversi i danni riscontrati in aggiunta a quelli gi\u00e0 accertati in un primo momento (un frammento di travertino di 10 centimetri appartenente all'orlo del candelabro centrale della vasca). Sono infatti presenti scalfitture e scheggiature provocate dalle bottiglie di vetro lanciate contro il monumento in diversi punti che, a detta dei tecnici della Sovrintendenza ai beni culturali, sono da considerarsi \u00abun danno grave anche perch\u00e9 permanente\u00bb.\nRestauri.\nDiversi sono stati nel tempo gli interventi di conservazione e restauro; i pi\u00f9 recenti risalgono al 1986, al 1993 e al periodo 1994-1999, e si sono resi soprattutto necessari a causa della collocazione della fontana in una delle piazze con maggior afflusso turistico della citt\u00e0. Un altro restauro conservativo ha avuto luogo nel 2013-2014, grazie ad una donazione privata di 209.960 euro."}
{"id": "67259", "revid": "400694", "url": "https://it.wikipedia.org/wiki?curid=67259", "title": "Pavel Chekov", "text": "Pavel Andreivich Chekov \u00e8 un personaggio immaginario dell'universo fantascientifico \"Star Trek\". Nella serie classica e nei primi sette lungometraggi \u00e8 interpretato da Walter Koenig, mentre nella serie \"reboot\" \u00e8 interpretato da Anton Yelchin.\nCreazione del personaggio.\nIl creatore di Star Trek, Gene Roddenberry, decise di aggiungere il personaggio nella seconda stagione, in risposta ad un presunto articolo pubblicato dalla \"Pravda\" che faceva notare che, pur essendo l'Unione Sovietica capofila dell'esplorazione spaziale, nessun membro dell'equipaggio multinazionale dell'astronave era russo. Altre fonti ritengono che l'articolo citato non sarebbe mai esistito e l'inserimento di un personaggio di origini russe, durante la Guerra fredda rispecchiava gli ideali sull'unit\u00e0 dei popoli di Roddenberry il quale sognava un mondo dove le diversit\u00e0 nazionali e razziali fossero superate e su questo sogno disegn\u00f2 l'equipaggio dell\"'Enterprise\".\nL'attore Walter Koenig rifer\u00ec che la caratterizzazione del personaggio era ispirata al musicista Davy Jones a cui si dovrebbe il taglio di capelli e il carattere del personaggio.\nUn tipico vezzo di Chekov \u00e8 di attribuire tutte le scoperte alla Madre Russia. Per esempio egli afferma che lo scotch whisky venne inventato da una \u00ab\"vecchia signora di Leningrado\"\u00bb.\nDopo \"Star Trek Beyond\" del 2016 il personaggio non \u00e8 comparso in altre opere. L'attore Anton Yelchin \u00e8 morto il 19 giugno 2016 in un incidente automobilistico e, dopo aver confermato il quarto film, il regista J.J. Abrams ha dichiarato che il personaggio di Checov non sarebbe comparso nel film.\nCaratterizzazione del personaggio.\nNell'universo di \"Star Trek\", Chekov \u00e8 ufficiale di rotta e capo componente armi dell'astronave \"Enterprise\", nato in Russia ma risiede negli Stati Uniti. Dal grado di guardiamarina, viene promosso al rango di tenente nel film di Star Trek del 1979 e nel corso dei film successivi viene promosso al grado di tenente comandante e, infine, comandante (nel sesto e settimo film \u00e8 comandante in seconda dell\"'Enterprise\"). \nL'accento russo\nBench\u00e9 nella serie tutte le specie aliene che interagiscono con i personaggi terrestri parlino inglese, Chekov non riesce a perdere il suo accento russo presente nella serie in lingua originale. \nNel doppiaggio italiano l'accento del personaggio \u00e8 meno marcato ma comunque presente, con l'eccezione del quarto film, ambientato nel XX secolo in cui Chekov, intrufolatosi all'interno di una portaerei della marina militare statunitense (chiamata anche questa Enterprise), viene per l'appunto scambiato per una spia sovietica (in una scena dichiara di avere il numero di matricola 656527b), e nei film \"Star Trek\" e \"Into Darkness - Star Trek\" di J. J. Abrams e \"Star Trek Beyond\" di Justin Lin, in cui Chekov \u00e8 interpretato da Anton Yelchin."}
{"id": "67262", "revid": "15756", "url": "https://it.wikipedia.org/wiki?curid=67262", "title": "Primato (periodico)", "text": "Primato. Lettere e arti d'Italia \u00e8 stata una rivista quindicinale di cultura fascista fondata e diretta a Roma da Giuseppe Bottai. Fu pubblicata tra il 1940 e il 1943.\nStoria.\nNata a ridosso dell'entrata dell'Italia nella Seconda guerra mondiale, la rivista fu creata dal ministro dell'Educazione nazionale, Giuseppe Bottai, che voleva coinvolgere le \"forze migliori della cultura\" e che chiam\u00f2 a raccolta circa 250 intellettuali perch\u00e9 dessero il loro contributo e sostenessero il \"primato\" dell'Italia in vista dell'approssimarsi della guerra.\nLa rivista prosegu\u00ec il dibattito gi\u00e0 avviato da \"Critica fascista\". Fu stampata negli stabilimenti della Mondadori Editore.\nL'articolo programmatico di Bottai, pubblicato sul primo numero del 1\u00ba marzo 1940, invitava gli intellettuali a uscire allo scoperto e a riprendere la loro missione di interventisti della cultura. I primi due anni di Primato non furono in grado di far sentire il peso nel dibattito culturale. Durante questo periodo, l'esperienza del coraggio della concordia si espresse attraverso le grandi inchieste sull'ermetismo, anche se si augura una maggiore comunicabilit\u00e0 e una maggior chiarezza nell'arte. Primato, fondata da Bottai, il ministro firmatario delle leggi razziali, una rivista \"programmaticamente e totalitariamente ariana e antisemita\".\n Linee programmatiche\nQuando la Russia venne invasa dalle truppe naziste e fasciste (22 giugno 1941) \"Primato\", ormai convinto di essere dentro la guerra, intensific\u00f2 l'appello all'interventismo della cultura nel conflitto in atto. Con il termine della non belligeranza e l'entrata in guerra dell'Italia fascista a fianco della Germania hitleriana, crescono i doveri dell'intervento della cultura per contribuire alla vittoria che sar\u00e0, come dice l'articolo del 15 febbraio e del 1\u00ba marzo 1941, \"immancabile\".\nQuando tuttavia l'assenteismo e la defezione di molti uomini di cultura, nel momento pi\u00f9 difficile della lotta, si intensific\u00f2 e le sconfitte italo-tedesche aumentarono, mentre i bombardamenti distruggevano le citt\u00e0 italiane, si decise di chiudere \"Primato\". L'ultimo numero della rivista apparve il 13 agosto 1943 con un numero doppio, il 15-16, con le scuse per il ritardo dovuto ai bombardamenti. Dalla copertina erano scomparsi i nomi dei direttori Bottai e Vecchietti e quest'ultimo appariva in ultima pagina come direttore responsabile.\nFirme.\nNumerosi furono i collaboratori, dagli universitari ai militanti, in ogni campo:"}
{"id": "67271", "revid": "1305772", "url": "https://it.wikipedia.org/wiki?curid=67271", "title": "Civilization III", "text": "Sid Meier's Civilization III \u00e8 un videogioco strategico a turni della Firaxis Games, seguito di \"Civilization\" e \"Civilization II\". Abbreviato anche come Civ III o Civ 3, a differenza delle precedenti versioni, \"Civilization III\" non \u00e8 stato progettato da Sid Meier, ma da Jeff Briggs e Soren Johnson, rispettivamente un altro game designer ed un altro programmatore della Firaxis.\nNuove caratteristiche.\nTra le migliorie rispetto alle versioni passate, \"Civilization III\" introduce nuove condizioni di vittoria, tra cui una \"diplomatica\", dove la vittoria \u00e8 raggiunta costruendo la meraviglia Nazioni Unite e quindi facendosi eleggere Segretario generale dalle altre fazioni in gioco, come anche una \"culturale\", che consiste nel costruire citt\u00e0 culturalmente avanzate con molti templi ed universit\u00e0. Il gioco prevede anche vittorie per \"dominazione\", dove chi possiede due terzi sia della popolazione mondiale che della terra emersa vince, aiutando i giocatori a saltare la fase di \"pulizia\" quando ormai la vittoria \u00e8 certa.\nSono state pubblicate due espansioni per \"Civilization III\": \"Play the World\" e \"Conquests\". \"Play the World\" aggiunge la possibilit\u00e0 di giocare con altri avversari umani, oltre ad ampliare il gioco originale; \"Conquests\" offre otto scenari storici giocabili, spaziando dalla Mesopotamia alla seconda guerra mondiale nel Pacifico. Oltre ad aggiungere numerose funzionalit\u00e0 al gioco, le due espansioni aggiungono in tutto altre 15 civilt\u00e0 giocabili.\nCivilt\u00e0.\nOgni diversa civilt\u00e0 comincia con certe caratteristiche: un'unit\u00e0 unica che solo quella civilt\u00e0 pu\u00f2 costruire, oltre ad altre specialit\u00e0.\nContenuti.\nMeraviglie del mondo.\nA differenza di \"Civilization II\", in \"Civilization III\" le meraviglie sono divise in due categorie: grandi meraviglie, che possono essere costruite una volta soltanto, e piccole meraviglie, che possono essere costruite una volta per civilt\u00e0. Le piccole meraviglie hanno per la maggior parte dei requisiti sociali, oltre che tecnologici.\nBackground etnico dei cittadini.\nOgni cittadino ha un \"background\" etnico che non viene cambiato dopo essere stati conquistati. Per esempio, se i persiani catturano una citt\u00e0 dagli americani, i suoi cittadini, malgrado siano sotto controllo persiano, rimangono americani. Tuttavia i cittadini futuri saranno persiani. Col tempo, inoltre, i cittadini vengono \"naturalizzati\" nella cultura dominante: il loro \"background\" etnico varia per rappresentare questo.\nI cittadini stranieri diventano infelici pi\u00f9 facilmente, specialmente se la civilt\u00e0 dominante \u00e8 in guerra con la loro civilt\u00e0 natia. Questo genera nelle citt\u00e0 appena conquistata un alto rischio di ribellione.\nCultura.\nOgni citt\u00e0 in \"Civilization III\" ha un valore culturale, cio\u00e8 la sua influenza sui terreni circostanti. Quando una citt\u00e0 viene creata ha un valore culturale pari a uno, che permette alla citt\u00e0 di influenzare solamente otto caselle (un cerchio con una casella di raggio). Quando il valore culturale di una citt\u00e0 aumenta, aumenta di pari passo la sua sfera d'influenza, portando cos\u00ec pi\u00f9 territori sotto il controllo del giocatore.\nOltre ad influenzare i confini, la cultura serve ad altri due scopi. Il primo \u00e8 il pacifico impadronirsi di citt\u00e0 straniere vicine, attraverso l'influenza sui loro cittadini mediante la propria cultura. La conquista culturale (o conversione culturale) \u00e8 preferibile rispetto alla conquista militare per il fatto che non abbassa la tua reputazione nella comunit\u00e0 globale. La seconda \u00e8 che esiste una condizione di vittoria culturale che pu\u00f2 essere raggiunta portando il valore culturale di una citt\u00e0 a 6 (25.000 punti cultura) o portando il valore collettivo della societ\u00e0 sopra i 100.000 punti.\nIl valore culturale aumenta turno per turno sulla base dei miglioramenti e delle meraviglie costruite nella citt\u00e0, come ad esempio un tempio o i giardini pensili.\nArmate.\nQuando viene prodotto un leader (tramite un'unit\u00e0 \u00e9lite vittoriosa), pu\u00f2 essere utilizzato per formare un'armata. Una volta che un leader \u00e8 stato prodotto, e che sia stata ricercata la \"tradizione militare\", una citt\u00e0 \u00e8 in grado di costruire l'accademia militare. D'ora in avanti questa citt\u00e0 pu\u00f2 produrre pi\u00f9 armate senza la necessit\u00e0 di combattere. Il vantaggio di avere un'armata consiste nel fatto che essa \u00e8 composta da tre unit\u00e0. Sar\u00e0 sempre utilizzata la migliore unit\u00e0 in caso di battaglia, e ci\u00f2 \u00e8 estremamente vantaggioso poich\u00e9 massimizza l'effetto che ogni unit\u00e0 pu\u00f2 avere. Lo svantaggio \u00e8 che le unit\u00e0 nell'armata non ricevono esperienza dalle battaglie.\nRisorse strategiche.\nLe risorse che appaiono sui vari tipi di terreni permettono alla civilt\u00e0 di costruire unit\u00e0 che necessitano materiali specifici (o combinazioni di vari materiali). Le risorse rimangono nascoste fino al momento in cui la civilt\u00e0 apprende la tecnologia corrispondente: per esempio la lavorazione del ferro permette di vedere il ferro.\nLe risorse sono:\nBeni di lusso.\nI beni di lusso appaiono fin dall'inizio sui vari tipi di terreni. Quando vengono trasportati all'interno delle citt\u00e0 incrementano il numero di cittadini felici all'interno della stessa citt\u00e0. Ogni qualvolta un nuovo bene di lusso viene reso disponibile all'interno di una citt\u00e0 rende un cittadino felice. Comunque, avere pi\u00f9 elementi di un bene di lusso non incrementa la felicit\u00e0 della citt\u00e0. La costruzione di un mercato nella citt\u00e0 incrementa gli effetti dei beni di lusso.\nI mercati influenzano i beni di lusso come segue:\nI beni di lusso aiutano a far andare avanti poich\u00e9 se la citt\u00e0 ha troppi cittadini infelici ci saranno disordini civili che bloccheranno la produzione. I beni di lusso possono raggiungere una citt\u00e0 tramite qualunque strada di scambio.\nI beni di lusso sono:\nCorruzione.\nIl concetto di corruzione fu introdotto originariamente in \"Civilization II\", ed \u00e8 stato mantenuto e migliorato in \"Civilization III\". La corruzione limita l'utilit\u00e0 sia delle protezioni che dell'oro nelle citt\u00e0 influenzate. \u00c8 influenzato da vari fattori come la distanza della citt\u00e0 dalla capitale e dal tipo di governo che la civilt\u00e0 sta utilizzando al momento.\nEsistono numerose maniere per combattere la corruzione: si possono costruire miglioramenti come il tribunale e la stazione di polizia; inoltre, connettere la citt\u00e0 alla capitale tramite importanti vie di scambio (ad es. strade, porti o aeroporti) aiuta a ridurre la corruzione in una certa misura.\nCi sono anche due piccole meraviglie che aiutano: il Palazzo proibito e la polizia segreta. Queste meraviglie funzionano come un secondo palazzo nella citt\u00e0 dove sono stati costruiti e portano con s\u00e9 gli stessi benefici del palazzo originale. La corruzione non ridurr\u00e0 mai lo produzione dello scudo a zero, ad ogni modo uno scudo per turno diverr\u00e0 virtualmente inutilizzabile.\nAccoglienza.\nDopo il grande successo di \"Civilization II\", il gioco aveva creato delle aspettative.\nAll'uscita nel mercato \"Civilization III\" presentava alcuni bug ed errori che costrinsero la pubblicazione di una patch correttiva poco tempo dopo.\nDopo la pubblicazione, la reazione di riviste, recensori e fan dei giochi strategici furono molto positive, accogliendo \"Civilization III\" come uno dei miglior giochi di strategia mai creati."}
{"id": "67289", "revid": "417050", "url": "https://it.wikipedia.org/wiki?curid=67289", "title": "Marta Abba", "text": "Era la figlia primogenita del commerciante Pompeo Abba e di Giuseppina Trabucchi, sorella maggiore di Cele. Musa ispiratrice del grande scrittore e drammaturgo Luigi Pirandello, fu una delle pi\u00f9 grandi interpreti del Novecento.\nBiografia.\nTeatro.\nDopo aver studiato recitazione presso l'Accademia dei Filodrammatici, esord\u00ec nel 1922 nel dramma \"Il gabbiano\" di Anton Pavlovi\u010d \u010cechov diretta da Virgilio Talli; si fece immediatamente notare come attrice impetuosa e passionale, dalla recitazione istintuale ed esuberante.\nNel 1925 avvenne la svolta decisiva della carriera: Luigi Pirandello, dopo avere letto una critica di Marco Praga che ne esaltava le qualit\u00e0 sceniche, la scrittur\u00f2 immediatamente come prima attrice del suo Teatro d'Arte di Roma; del drammaturgo siciliano la Abba divenne l'interprete fedele e la musa ispiratrice, dedicandosi esclusivamente ai suoi lavori drammatici, come \"Diana e la Tuda\", \"L'amica delle mogli\", \"Trovarsi\" e \"Come tu mi vuoi\", a lei dedicati.\nCon Pirandello scambi\u00f2 anche un famoso epistolario, portato avanti con alterne vicende fino alla morte del drammaturgo avvenuta nel 1936: si tratta di un carteggio di circa 500 lettere, poi donato all'Universit\u00e0 di Princeton nel New Jersey e pubblicato integralmente soltanto nel 1994, si \u00e8 molto discusso, a tal proposito, su una presunta storia d'amore tra l'attrice e il commediografo, soprattutto per la celebrit\u00e0 raggiunta da questo (notoriamente sposato) dopo che fu insignito del premio Nobel. \u00c8 vero, ad ogni modo, che la loro collaborazione ha fruttato pagine memorabili alla storia del teatro Italiano.\nL'esperienza con il Teatro d'Arte dur\u00f2 fino all'estate del 1928. Dalla stagione 1928-1929 form\u00f2 una propria compagnia, con un repertorio allargato anche a George Bernard Shaw, Gabriele d'Annunzio e Carlo Goldoni, sotto la direzione di prestigiosi registi teatrali come Max Reinhardt e Guido Salvini; in ogni caso, la critica la acclam\u00f2 sempre come la massima interprete del teatro pirandelliano.\nEffettu\u00f2 fortunate tourn\u00e9e all'estero e due anni dopo la morte di Pirandello, nel gennaio del 1938, spos\u00f2 negli Stati Uniti un industriale della potente famiglia Millikin e si stabil\u00ec a Cleveland fino al 1952, anno della separazione e del conseguente divorzio. Al suo ritorno in Italia riprese a calcare le scene, ma solo saltuariamente: gi\u00e0 alla met\u00e0 degli anni cinquanta la sua carriera sul palcoscenico poteva considerarsi finita.\nAmmalatasi gravemente di paresi e ridotta sulla sedia a rotelle, Marta Abba pass\u00f2 gran parte dei suoi ultimi giorni a San Pellegrino Terme per curarsi, completamente lontana dal mondo dello spettacolo; si spense nella sua citt\u00e0 natale il giorno prima di compiere 88 anni.\nPubblic\u00f2 una sua autobiografia dal titolo \"La mia vita di attrice\".\nRadiofonia.\nMarted\u00ec 21 febbraio 1933, la Abba debutt\u00f2 davanti a un microfono della radiofonia EIAR, alle ore 13,15 da Radio Roma, con un breve programma di prosa: la notizia venne ampiamente riportata dal Radiocorriere della settimana; negli anni successivi l'attrice prender\u00e0 parte ad altre trasmissioni di radiodrammi e commedie.\nCinema.\nCol grande schermo non ebbe una frequentazione altrettanto rilevante; fu protagonista in due soli film nel biennio 1933-1934, peraltro dignitosi, diretti da Alessandro Blasetti e Guido Brignone. Una curiosit\u00e0: \"Il caso Haller\", del 1933, \u00e8 l'unica pellicola nella quale Marta recit\u00f2 insieme con la sorella Cele, che aveva voluto a tutti i costi con lei anche sui palcoscenici teatrali dal 1927."}
{"id": "67290", "revid": "287204", "url": "https://it.wikipedia.org/wiki?curid=67290", "title": "Serravalle", "text": ""}
{"id": "67294", "revid": "119258011", "url": "https://it.wikipedia.org/wiki?curid=67294", "title": "Valerio Romolo", "text": "Biografia.\nNato nel 294 quando Massenzio aveva solo sedici anni, non ebbe mai alcuna rilevanza politica anche per la giovane et\u00e0 in cui mor\u00ec. Valerio fu insignito del titolo di \"clarissimus puer\" da bambino, e in seguito di quello di \"nobilissimus vir\". Tenne il consolato con il padre nel 308 e nel 309; il fatto che Massenzio sia stato console da solo per l'anno 310 suggerisce che Valerio sia morto nel corso del 309, probabilmente affogato nel Tevere.\nMassenzio seppell\u00ec il figlio nel mausoleo familiare costruito lungo la Via Appia, presso la propria villa. Valerio fu divinizzato, e nel Foro Romano gli fu dedicato un tempio."}
{"id": "67296", "revid": "196390", "url": "https://it.wikipedia.org/wiki?curid=67296", "title": "Isole Faer Oer", "text": ""}
{"id": "67297", "revid": "196390", "url": "https://it.wikipedia.org/wiki?curid=67297", "title": "Isole Far Oer", "text": ""}
{"id": "67298", "revid": "111739787", "url": "https://it.wikipedia.org/wiki?curid=67298", "title": "Armonici artificiali", "text": "Gli armonici artificiali sono particolari suoni che possono essere prodotti su un qualsiasi strumento a corda, in particolare sugli strumenti ad arco e sulla chitarra.\nStrumenti ad arco.\nOltre agli armonici naturali, ottenuti sfiorando la corda con un qualunque dito della mano sinistra in punti stabiliti, \u00e8 possibile ottenere armonici artificiali con quello che si definisce armonico di quarta: premendo una corda con il primo dito (capotasto) e sfiorandola con il quarto (posizionato ad una distanza di una quarta ascendente) si ottiene una nota armonica che risulter\u00e0 trovarsi due ottave sopra la nota premuta dal primo dito. Ad esempio premendo il la sulla quarta corda e sfiorando il re sulla stessa, si ottiene un la due ottave sopra. Negli strumenti dal suono pi\u00f9 grave, come il violoncello, il capotasto del primo dito \u00e8 scomodo e pi\u00f9 spesso sostituito dal pollice (anche nelle posizioni del manico); il dito che sfiora l'armonico artificiale in tal caso \u00e8 il terzo, talvolta il quarto.\nChitarra elettrica.\nCos\u00ec come gli armonici naturali possono essere udibili pizzicando una corda con la mano destra e sfiorandola (senza mutarla) con la sinistra all'altezza del XII tasto (per ottenere un armonico di ottava) o del VII (o anche del XIX o VII per ottenere un armonico di quinta, IV o IX per ottenere un armonico di terza etc.), allo stesso modo gli armonici artificiali si ottengono premendo una corda con la mano sinistra su un qualsiasi tasto ed effettuando la manovra \"pizzicare-sfiorare\" (Armonico Pinch) con la destra - tramite una particolare tecnica - in un punto equivalente a: XII tasto (per ottenere l'ottava) + tasto premuto.\nAd esempio se si pizzica il Mi basso pigiando il III tasto si ottiene un Sol; mantenendo la posizione ed effettuando la manovra \"pizzicare-sfiorare\" al XII + III tasto - ovvero al XV tasto - si otterr\u00e0 un armonico artificiale accordato sul Sol dell'ottava superiore.\nTalvolta viene chiamato armonico artificiale il suono prodotto dalla chitarra elettrica in presenza di forti volumi di emissioni sonore. Il suono riprodotto dall'amplificatore entra in risonanza con il \"corpo\" della chitarra elettrica, innescando il cosiddetto \"feedback\" che mette in risonanza (in un \"loop\" teoricamente infinito) una o pi\u00f9 corde dello strumento generando un suono che pu\u00f2 essere quello proprio della corda in vibrazione oppure di una sua armonica componente.\nUn esempio pu\u00f2 essere quello ottenuto suonando su una chitarra elettrica un Sol (corda a vuoto con accordatura standard) magari utilizzando anche degli effetti di \"compressione\" e \"distorsione\" che favoriscono il fenomeno: \u00e8 possibile ottenere un \"feedback\" della corda stessa - quindi un Sol - oppure si pu\u00f2 udire un Re dell'ottava superiore (quinta).\nIl risultato dipende da diversi fattori tra cui i materiali utilizzati per la fabbricazione dello strumento, il volume e le caratteristiche dell'amplificatore, l'effettistica utilizzata ed anche la posizione dello strumento rispetto al cono dell'altoparlante."}
{"id": "67299", "revid": "2180621", "url": "https://it.wikipedia.org/wiki?curid=67299", "title": "Armonici naturali", "text": "Gli armonici naturali sono una successione di suoni le cui frequenze sono multipli di una nota di base, chiamata fondamentale.\nCorrispondono alle frequenze naturali delle armoniche di una corda vibrante.\nUn suono prodotto da un corpo vibrante non \u00e8 mai puro (ovvero senza multipli in frequenza della nota di base) \nma \u00e8 costituito da pi\u00f9 suoni, che si differenziano fra loro in intensit\u00e0 (volume) e frequenza (tono, alto o basso). Al suono fondamentale, quindi, si aggiungono gli armonici, che hanno una importanza fondamentale sia nella determinazione del timbro di uno strumento che nella determinazione degli intervalli musicali.\nI suoni armonici corrispondono ai possibili modi normali di oscillazione di un corpo sonoro (secondo un moto armonico).\nAd esempio, se una corda di lunghezza L emette un Mi (primo armonico), la stessa corda vibra con meno intensit\u00e0 anche a frequenza doppia (pari alla lunghezza L/2, secondo armonico), emettendo un Mi all'ottava superiore. Lo stesso principio vale per le colonne d'aria che vibrano all'interno di tubi (come negli ottoni) e per la voce umana che, attraverso la tecnica del canto armonico, \u00e8 in grado di mettere in risalto nitidamente almeno 16 armonici principali.\nLa serie armonica naturale \u00e8 la seguente:\nin cui il suono fondamentale \u00e8 un Do. Questa serie di note \u00e8 la base fisica che ha dato origine all'intonazione naturale. Notare che il 7\u00ba, 13\u00ba e 14\u00ba armonico suonano calanti e l'11\u00ba \u00e8 crescente in relazione agli analoghi suoni nel temperamento equabile.\nDa un punto di vista matematico un suono pu\u00f2 considerarsi, con buona approssimazione, una funzione periodica e continua del tempo formula_1, pertanto sviluppabile in serie di Fourier nella forma:\nIl primo termine della serie rappresenta il suono fondamentale, di frequenza formula_3 mentre i termini successivi rappresentano rispettivamente il secondo armonico, il terzo e cos\u00ec via. Il timbro di uno strumento musicale \u00e8 determinato dalle due successioni formula_4 detta spettro di ampiezza e formula_5 detta spettro di fase. Lo spettro di ampiezza \u00e8 chiaramente decrescente.\nTecnica musicale.\nI chitarristi e i bassisti sfruttano questi armonici naturali per produrre suoni particolari, pizzicando una corda con la mano destra e sfiorandola (senza frenarla) con la sinistra all'altezza: del XII tasto per ottenere un armonico di ottava; del V per un armonico di due ottave; del XVII per un armonico di tre ottave; del VII del XIX per un armonico di quinta; del IV per un armonico di terza maggiore; del X per un armonico di settima minore (anche se poco avvertibile). Tutti gli strumenti a corda possono sfruttare questo principio.\nAnche negli strumenti ad arco \u00e8 possibile suonare gli armonici con la stessa tecnica, sfiorando le corde in punti precisi.\nNella voce parlata, gli armonici permettono di distinguere le vocali le une dalle altre:\nI cantanti operistici tendono ad enfatizzare al massimo determinati gruppi di armonici (le cosiddette \"Formanti\") in modo da poter proiettare la propria voce superando il volume dell'orchestra, arrivando cos\u00ec al pubblico in platea.\nI cantanti difonici (overtone singing) invece, utilizzano il tratto vocale come filtro, al fine di nascondere alcuni armonici mentre ne fanno emergere uno alla volta con il massimo del volume: in questo modo creano delle melodie utilizzando esclusivamente gli armonici mentre cantano su una nota sola mantenuta costante."}
{"id": "67306", "revid": "1573940", "url": "https://it.wikipedia.org/wiki?curid=67306", "title": "Lontra canadensis", "text": "La lontra canadese (Lontra canadensis ()) \u00e8 un mustelide appartenente al genere delle lontre del Nuovo Mondo. \u00c8 diffusa solamente nell'America settentrionale.\nDescrizione.\nCome tutte le lontre, anche quella canadese ha un corpo snello e allungato con zampe corte. La coda \u00e8 leggermente appiattita dorsoventralmente. I maschi presentano una lunghezza testa-corpo di circa 70 cm e un peso corporeo di 7,7-9,4 kg, mentre le femmine, con una lunghezza testa-tronco di 60-70 cm e un peso di 7,3-8,4 kg, sono leggermente pi\u00f9 piccole e leggere. La coda misura 32-47 cm. Il colore della pelliccia spesso varia dal marrone al nerastro nella parte superiore, mentre la zona della gola, del mento e del petto \u00e8 grigiastra. Il rinario \u00e8 nudo, i piedi sono palmati e dotati di artigli corti.\nLa dentatura \u00e8 composta da 36 denti e presenta la seguente formula dentaria:\nformula_1\nDistribuzione e habitat.\nLa lontra canadese abita gran parte del Nordamerica, dall'Alaska e dal Canada a nord fino alla Florida e agli Stati Uniti sud-occidentali. In tutto l'areale si incontra in fiumi, stagni, laghi e paludi salmastre sulla costa del mare. Di norma predilige le acque caratterizzate da una fitta vegetazione lungo le sponde. La densit\u00e0 di popolazione varia a seconda della regione da un esemplare circa ogni quattro chilometri quadrati nell'Idaho a un esemplare ogni 1,25 chilometri quadrati nelle regioni costiere dell'Alaska.\nTassonomia.\nVengono riconosciute le seguenti sottospecie:\nBiologia.\nAlimentazione.\nLa specie si nutre principalmente di pesci, ma mangia anche anfibi, crostacei, roditori, molluschi, piccoli rettili e uccelli. A volte si nutre anche di frutta. Tra i pesci, predilige le specie a nuoto lento a quelle a nuoto veloce. La densit\u00e0 di popolazione della lontra di solito dipende dalla quantit\u00e0 di pesci nell'area. Nelle acque torbide la lontra canadese caccia localizzando i pesci con le sue vibrisse. Nelle acque limpide caccia affidandosi alla vista. La lontra \u00e8 un'eccellente nuotatrice e subacquea che pu\u00f2 rimanere sott'acqua fino a quattro minuti e nuotare fino alla velocit\u00e0 di 11 km/h. Occasionalmente, queste lontre cacciano anche in gruppo per catturare i pesci. La lontra canadese \u00e8 attiva principalmente di notte o al tramonto. Nei mesi invernali \u00e8 possibile vederla pi\u00f9 spesso durante il giorno. Non va in letargo e insegue i pesci anche sotto la coltre di ghiaccio.\nComportamento.\nLe lontre canadesi sono estremamente mobili e spesso percorrono lunghe distanze. Sono stati descritti casi di esemplari che hanno percorso in un giorno fino a 40 chilometri. Nelle loro scorribande quotidiane, i maschi percorrono in media dai quattro ai cinque chilometri e le femmine dai due ai tre chilometri. Per lo pi\u00f9 si muovono nell'acqua, ma coprono grandi distanze anche sulla terraferma, per lo pi\u00f9 tra corsi d'acqua distanti tra loro. Riposano in cavit\u00e0 lungo gli argini, che vengono spesso create dai castori. Spesso questi nascondigli hanno un ingresso sotto la superficie dell'acqua.\nIl comportamento sociale \u00e8 piuttosto complesso e differenziato a seconda della regione. Spesso le lontre vivono insieme in gruppi che possono comprendere fino a 15 esemplari: i gruppi pi\u00f9 grandi si trovano lungo la costa del mare. Nelle zone costiere i gruppi numerosi possono essere costituiti sia dalle femmine con la loro prole che dai maschi. I gruppi maschili si dissolvono al sopraggiungere della stagione degli amori, quando ognuno di loro cerca di conquistare un gruppo di femmine\nRiproduzione.\nLa stagione degli amori ha luogo ad aprile nella parte settentrionale dell'areale, mentre in quella meridionale cade in dicembre. L'impianto dell'embrione nell'utero \u00e8 ritardato e avviene solo dopo un periodo di dormienza di almeno otto mesi. Poich\u00e9 l'effettivo sviluppo embrionale richiede dai 61 ai 63 giorni, i piccoli nascono dopo pi\u00f9 di 10 mesi, tra l'inverno e la primavera dell'anno successivo. Il periodo di gestazione totale, inclusa la dormienza, \u00e8 compreso tra 290 e 380 giorni. Sembra che presso le popolazioni che vivono nel sud della Florida l'impianto ritardato dell'embrione non abbia luogo. La cucciolata \u00e8 composta da uno a cinque piccoli ciechi e privi di denti che vengono partoriti in una tana vicino all'acqua. Tuttavia, questa non deve essere direttamente sull'acqua. I piccoli vengono svezzati a dodici settimane di et\u00e0 e a loro volta raggiungono la maturit\u00e0 sessuale intorno ai due anni. I maschi non partecipano all'allevamento dei piccoli.\nConservazione.\nLa lontra canadese non \u00e8 considerata in pericolo. Tuttavia, la sottospecie \"L. c. sonora\" del Messico potrebbe essere minacciata. I pericoli maggiori derivano dall'inquinamento delle acque, soprattutto quando gli stock ittici ne soffrono. Il moderato prelievo di lontre canadesi per la produzione di pellicce, che avviene in molti luoghi, non sembra influire sulle popolazioni finch\u00e9 il loro habitat rimane intatto. In alcune aree dove la specie era gi\u00e0 scomparsa, essa \u00e8 stata reintrodotta con successo."}
{"id": "67309", "revid": "2193436", "url": "https://it.wikipedia.org/wiki?curid=67309", "title": "Saggio alla fiamma", "text": "In chimica, il saggio alla fiamma \u00e8 una semplice tecnica di analisi qualitativa per verificare la presenza di ioni di metalli alcalini, alcalino-terrosi e alcuni metalli di transizione.\nSi basa sull'emissione di luce a determinate frequenze da parte degli atomi di un campione, eccitati per via termica. Sullo stesso principio si basano i fuochi d'artificio.\nDescrizione.\nUna piccola quantit\u00e0 di campione\u00a0\u2013 o di una sua soluzione in acido cloridrico o acido nitrico viene posta su un filo di platino o di nichel-cromo, solitamente tenuto tramite una bacchetta di vetro, e immersa nella fiamma ossidante di un bruciatore a gas, ad esempio il becco di Bunsen. L'utilizzo dell'acido cloridrico per diluire la sostanza da analizzare oppure semplicemente per ripulire il filo dopo ogni analisi permette la reazione di doppio scambio con i sali che si studiano, portando alla formazione di cloruri che si osservano meglio durante lo svolgimento della colorazione alla fiamma.Si parte dalla base della fiamma, caratterizzata da una temperatura minore (circa ) e che permette di osservare i cationi, che necessitano di energia minore per essere osservati, fino ad arrivare alla zona di fusione (caratterizzata da temperatura di circa 1400\u00a0\u00b0C) dove si osservano i cationi restanti, del II gruppo e dei metalli di transizione, che necessitano di energia maggiore.\nGli atomi del metallo presenti nel campione, che grazie all'energia termica sono passati a uno stato eccitato, conferiscono alla fiamma un colore tipico, dal quale se ne deduce la presenza. Il colore \u00e8 dato dallo spettro di emissione dello ione.\nIl fenomeno \u00e8 dovuto infatti ad eccitazioni elettroniche e alle relative riemissioni radiative da e per orbitali atomici, che essendo ad energia quantizzata, corrispondono a salti di energia discreti ben precisi e dipendenti dall'elemento considerato, secondo la nota equazione di Planck: E\u00a0=\u00a0hf, in cui h \u00e8 la costante di Planck ed f \u00e8 la frequenza corrispondente al salto elettronico di energia E. Ogni elemento emetter\u00e0 pi\u00f9 radiazioni elettromagnetiche che sommate tra loro daranno alla fiamma la colorazione tipica percepita dall'occhio umano.\nColori.\nQualora nel campione siano presenti sia sodio che potassio, il colore lilla di quest'ultimo risulta coperto dal giallo del primo. In questo caso, per verificare la presenza del potassio si osserva la fiamma attraverso un vetro blu al cobalto. Il giallo del sodio viene oscurato, se \u00e8 presente potassio la fiamma appare color violetto."}
{"id": "67313", "revid": "30610", "url": "https://it.wikipedia.org/wiki?curid=67313", "title": "James Herriot", "text": "Biografia.\nWight nacque nel Sunderland, ma durante il primo mese di vita si trasfer\u00ec con la sua famiglia a Glasgow, dove rimase fino alla laurea in veterinaria, conseguita a 23 anni presso il \"Glasgow Veterinary College\".\nNel 1937 and\u00f2 ad abitare nello Yorkshire, pi\u00f9 precisamente nella cittadina di Thirsk (la Darrowby dei romanzi), per svolgere la professione di veterinario dapprima come dipendente e poi come socio di Donald Sinclair (il Sigfried Farnon dei romanzi).\nIl 5 novembre 1941 si spos\u00f2 con Joan Catherine Anderson Danbury (la Helen Alderson dei romanzi), figlia di un benestante proprietario terriero. Ebbe due figli: James Alexander (nato nel 1943) e Rosemary (nata nel 1947).\nDal 1941 al 1943 Wight fu nella RAF. In seguito a un'operazione fu ritenuto non pi\u00f9 idoneo come pilota e dopo un breve periodo di servizio a terra venne rimandato a casa.\nWight intendeva da anni scrivere un libro, ma con la maggior parte del suo tempo impegnato dalla medicina veterinaria e dalla famiglia, la sua ambizione di scrittura rimase ferma. Spronato da sua moglie, nel 1966, all'et\u00e0 di 50 anni, inizi\u00f2 a scrivere. Dopo vari racconti respinti, su vari argomenti come il calcio, si rivolse a quello che conosceva meglio. Nel 1969 scrive \"If Only They Could Talk\" (\"Se solo potessero parlare\"), la prima storia della ormai famosa serie basata sulla sua vita professionale e di veterano nella Royal Air Force durante la seconda guerra mondiale.\nNel 1970 raggiunse un immediato successo con la pubblicazione di \"Creature grandi e piccole\" che narra delle sue esperienze lavorative frammiste alla sua vita privata. Da questo romanzo venne tratto un film con Anthony Hopkins del 1974 (\"Creature grandi e piccole\") e una serie televisiva per la BBC (1978).\nNel 1995 mor\u00ec per un cancro alla prostata, dopo tre anni di malattia, presso la sua abitazione nello Yorkshire.\nOpere.\nWight racconta nei suoi libri fatti e misfatti occorsi nello svolgimento della sua professione, soffermandosi sulla bellezza dei luoghi e tratteggiando con fine umorismo il carattere un po' scontroso dei locali."}
{"id": "67314", "revid": "119340366", "url": "https://it.wikipedia.org/wiki?curid=67314", "title": "Rhamnus alaternus", "text": "Rhamnus alaternus, il cui nome italiano \u00e8 Alaterno, Ranno lanterno, Linterno, Purrolo o Ilatro, \u00e8 un arbusto sempreverde, della famiglia delle Rhamnaceae.\nDescrizione.\nL'alaterno \u00e8 alto fino a 5 m. I Fusti con la corteccia rossastra, e rami giovani pubescenti; chioma compatta e tondeggiante, con foglie alterne, di 2\u20135\u00a0cm, a volte quasi opposte, ovali o lanceolate, coriacee, di colore verde lucido superiormente, verde-giallastre inferiormente, a margine intero o debolmente seghettato biancastro, con 4-6 paia di nervature che verso la fine del margine scorrono quasi parallelamente ad esso; fiori dioici piccoli raccolti in un corto racemo ascellare di colore giallo-verdastro, con petali isolati o assenti, stili fessurati in 2-4 parti, fioriscono da febbraio ad aprile; i frutti di 4\u20136\u00a0mm sono drupe obovoidali, decorative di colore rosso-brunastro, nere a maturit\u00e0, contengono da 2 a 4 semi. \nDifferenze con specie simili.\nMolto simile alla \"Phillyrea latifolia\" (L.), che porta solitamente foglie opposte, questa \u00e8 chiamata ilatro.\nDello stesso genere di aspetto simile \u00e8 il \"R. alpinus\" (L.), arbusto che presenta foglie caduche alterne, dalla lamina membranosa, e fiori con 4 petali e 4 sepali, fiorisce a fine primavera.\nDistribuzione e habitat.\n\u00c8 un tipico componente della macchia mediterranea e delle garighe delle regioni a clima mediterraneo del livello del mare fino ai 700 m di altitudine.\nIl suo areale \u00e8 circummediterraneo, dalla Spagna alla Crimea, all'Asia Minore e all'Africa settentrionale, dove \u00e8 comune nella macchia sempreverde, preferibilmente su terreni calcarei e rupestri.\nColtivazione.\nPredilige esposizioni soleggiate e calde, si adatta a terreni acidi o calcarei, sassosi, resiste bene alla siccit\u00e0 all'eccessiva umidit\u00e0 e alla salsedine portata dai venti marini. \u00c8 adattabile anche alla coltivazione in vaso.\nLa moltiplicazione avviene con la semina, da settembre a ottobre o per talea, legnosa a fine gennaio o semilegnosa d'estate."}
{"id": "67317", "revid": "1543377", "url": "https://it.wikipedia.org/wiki?curid=67317", "title": "Charles Francis Richter", "text": "Ha dato il nome alla famosa scala sismica che misura la magnitudo di un terremoto.\nA differenza della scala Mercalli, che misura l'intensit\u00e0 basandosi sui danni ai manufatti e sulla percezione umana soggettiva del fenomeno sismico (e che dipende dunque anche dalla distanza del centro colpito dall'epicentro del sisma, e dalle caratteristiche dell'edilizia della regione), la scala Richter tende a misurare l'energia che il terremoto sprigiona.\nLa scala Richter (oggi solitamente indicata come \"scala della magnitudo locale\") non ha suddivisioni in gradi discreti cos\u00ec come non presenta limiti inferiori o superiori. Essa indica l'energia in scala logaritmica e pone lo zero della scala all'equivalente di un'energia di 100.000 joule. Gli altri valori sono in rapporto a esso. Essa \u00e8 stata la prima scala di magnitudo dei terremoti. A essa si preferiscono oggi altre scale di magnitudo, di utilit\u00e0 pi\u00f9 generale.\nIl terremoto con la magnitudo pi\u00f9 alta mai misurata risulta essere il terremoto di Valdivia del 1960, che ha raggiunto la magnitudo momento 9,5.\nInfanzia e studi.\nRichter nacque a Overpeck, in Ohio da una famiglia di origini tedesche: il bisnonno emigr\u00f2 da Baden-Baden (sita nel \"Land\" del Baden-W\u00fcrttemberg) nel 1848 a causa dell'instabilit\u00e0 politica; i genitori, Fred W. Kinsinger e Lillian Anna Richter, divorziarono quando Charles era ancora molto piccolo. Crebbe con il nonno materno, che fece trasferire la famiglia (inclusa la madre) a Los Angeles nel 1909. Dopo essersi diplomato alla Los Angeles High School, frequent\u00f2 la Stanford University e si laure\u00f2 nel 1920. Nel 1928 incominci\u00f2 un dottorato di ricerca in fisica teorica presso il California Institute of Technology, ma, prima che lo terminasse, gli fu offerto un posto al Carnegie Institute of Washington. A questo punto fu affascinato dalla sismologia (lo studio di terremoti e le onde prodotte nella Terra). Successivamente lavor\u00f2 al nuovo Seismological Laboratory a Pasadena (California), sotto la direzione di Beno Gutenberg. Nel 1932 Richter e Gutenberg svilupparono una scala standardizzata per misurare l'entit\u00e0 dei terremoti: la scala Richter. Nel 1937 torn\u00f2 al California Institute of Technology, dove divenne professore di sismologia nel 1952.\nCarriera.\nRichter cominci\u00f2 a lavorare al Carnegie Institute nel 1927 dopo che Robert Millikan gli offr\u00ec un posto come assistente di ricerca, dove ebbe inizio la collaborazione con Beno Gutenberg. Il Seismology Lab della California Institute of Technology cominci\u00f2 a pubblicare regolarmente relazioni su terremoti avvenuti nel sud della California e in tali relazioni si espresse la necessit\u00e0 di un sistema di misurazione della forza dei terremoti. Insieme, Richter e Gutenberg, concepirono la scala che avrebbe soddisfatto tale necessit\u00e0, la scala Richter, basata sulla misurazione quantitativa degli spostamenti prodotti sulla terra dalle onde sismiche, come Kiyoo Wadati aveva suggerito. \nI due progettarono un sismografo che misurasse questi spostamenti e svilupparono una scala logaritmica per misurarne l'intensit\u00e0. Il nome \"magnitudo\" per questa misurazione deriva dall'infantile interessamento di Richter verso l'astronomia (difatti gli astronomi misurano l'intensit\u00e0 delle stelle attraverso la magnitudine). Considerevole fu il contributo dato da Gutenberg, ma la sua avversione alle interviste fece s\u00ec che il suo nome fosse lasciato fuori dalla scala. Dopo la pubblicazione della scala proposta nel 1935, i sismologi la adottarono rapidamente per misurare l'intensit\u00e0 dei terremoti. \nRichter rimase al Carnegie Institute fino al 1936, quando ottenne un posto al California Institute of Technology, dove lavorava Beno Gutenberg. Gutenberg e Richter pubblicarono \"Seismicity of the Earth\" nel 1941. La sua edizione riveduta e corretta, pubblicata nel 1954, \u00e8 considerata un riferimento standard nel campo della sismologia. \nRichter divenne professore a tempo pieno al California Institute of Technology nel 1952. Nel 1958, pubblic\u00f2 \"Elementary Seismology\" basato sui suoi appunti d'insegnamento. Nonostante Richter non abbia mai pubblicato attraverso comunicazioni scientifiche valutate tra pari, esso \u00e8 spesso considerato il suo pi\u00f9 importante contributo alla sismologia. Richter trascorse il 1959 e il 1960 in Giappone come ricercatore in un programma Fulbright. In tale periodo della sua carriera che si interess\u00f2 all'ingegneria sismica attraverso lo sviluppo di un codice di costruzione per le aree a rischio sismico. Negli anni '60 la citt\u00e0 di Los Angeles fece rimuovere diversi ornamenti e cornici dagli edifici municipali, come risultato delle campagne di sensibilizzazione di Richter. \nDopo il terremoto di San Fernando nel 1971, la citt\u00e0 encomi\u00f2 gli avvertimenti dati da Richter, in quanto furono importanti per evitare molte morti. Richter and\u00f2 in pensione nel 1970.\nVita privata.\nRichter fu un attivo e dichiarato naturista. Viaggi\u00f2 con molte comunit\u00e0 nudiste e con la moglie. \nAlla sua festa di pensionamento, un gruppo di colleghi del Caltech, chiamati i \"Quidnuncs\", cantarono e suonarono una canzoncina intitolata \"Richter Scale\", che dava esempi di terremoti nella storia americana. Richter non fu divertito, anzi si infuri\u00f2. L'autore della canzoncina, Kent Clark, afferm\u00f2 in un'intervista nel 1989 che Richter apprezz\u00f2 la canzoncina. \u00c8 suonata occasionalmente nello show di Dr. Demento.\nRichter mor\u00ec di insufficienza cardiaca il 30 settembre 1985, a Pasedena in California. \u00c8 sepolto a Altadena, nel California's Mountain View Cemetery and Mausoleum."}
